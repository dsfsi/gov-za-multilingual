title,date,origin_url,url,text
Xitatimende xa nhlengeletano ya Khabinete ya 30 Dzivamisoko 2013,2 May 2013,https://www.gov.za/statement-cabinet-meeting-30-april-2013,https://www.gov.za/xh/intetho-kwintlanganiso-yekhabhinethi-yangomhla-wama-30-kutshazimpunzi-wama-2013,"1. Xiyimo xa Khabinete eka timhaka ta nkoka eka mhaka ya sweswi1.1. Khabinete yi tsundzuxa maAfrika-Dzonga hinkwavo leswaku vumbiwa ri tiyisisa mfanelo yo lwela na ku sirhelela endzeni ka ku arisa hi nawu. Khabinete yi tekela enhlokweni hi ku khumbeka hi mhaka ya ku humelela ka madzolonga na switeroko leswi nga sirheleriwangiki leswi nga ha vaka na nxungeto eka xidemokirasi xa hina. Mirhukano leyi veke kona eka xitereko lexi xa ha ku vaka kona xa Nhlangano wo Ntshuxeka wa Vadyondzisi va Afrika-Dzonga (Sadtu) leyi kongomisiweke ka Holobye wa Dyondzo na ku kombisiwa ka xirhangiso xa vavasati loko ku ri karhi ku kombisiwa ku vilela swi kombisa ku tekela ehansi swinene vamanana naswona a swi amukeleki. MaAfrika-Dzonga va lwele xidemokirasi xa hina nkarhi wo leha naswona hi matimba swinene, hikokwalaho hi fanele hi hambana na matikhomelo lama nga amukelekiki ku vuriwa eka vanhu leswi fanaka na ku pfumaleka ka nawu.  Ku nga ri khale Afrika-Dzonga ri ta nghena eka nkarhi wa mikanerisano ya miholo kutani Khabinete yi rhandza ku kombela hinkwavo vaakitiko, vatirhi na mihlangano ya vatirhi ku papalata maendlelo man’wana na man’wana lama sandzaka xidemokirasi xa hina. Khabinete yi tlhela yi tshikilela leswaku nyimpi ya hina yo lwela ntshunxeko na xidemokirasi yi tiyisisa leswaku milawu ya tiko ra hina yi pfumelela ku kombisa ku vilela loku nga sirhelela hi ku rhula. Nakambe Khabinete yi kombela vatirhi ku tirhisa tindlela leti nga kona, leti nga enawini ku lulamisa swivilelo na ku nghenela eka mikanerisano ya miholo hi moya wa matimba wo lwela xidemokirasi xa hina.1.2. Khabinete yi bumabumerile ku humelela ka tipholisi na tiphurogireme leti lavaka ku lulamisa xiyimo xa Afrika-Dzonga tanihi ndhawu ya nkoka ya vugimamusi eka timhaka ta swa vupfhumba na swa mabindzu emisaveni hinkwayo. Leswi swi tiyisisiwile hi xiyenge xa Tinhlayo ta swa Vupfhumba ta Lembe, lexi simekiweke hi Phuresidente Jacob Zuma. Tinhlayo ti komba leswaku hi 2012, ntsengo wo ringana 9.2 wa mamiliyoni ya vapfhumba vo huma ematikweni mambe va endzerile eAfrika-Dzonga, yi yile ehenhla ku suka eka 8.3 wa mamiliyoni hi 2011. Tinhlayo ta vapfhumba ti tlakukile hi 10.2 wa tiphesente hi 2012 – yi tlakukile hi kambirhi eka nhlayoxikarhi ya misava ya 4%. Ku tlakuka loku eka swa vupfhumba i vumbhoni lebyi nga ntiyiso bya tintswalo na ku va na rirhandzu bya maAfrika-Dzonga hi ntumbuluko naswona tinhlayo ta ntokoto wa vapfhumba tiko ri swi endlaka. Nhlengeletano ya Vupfhumba ya 2013 eDurban ku suka hi 11 ku fika 14 Mudyaxihi yi nyika nkarhi nakambe ku kombisa Afrika-Dzonga na vanhu va rona.1.3. Afrika-Dzonga i vugimamusi bya swa vuvekisi lebyi kumeke nseketelo wun’wana hi ku hlula eka Masagwati ya Lembe ya 2013 eka European Outsourcing Association (EOA) eka ku va Ndhawu ya swa Mabindzu. Leswi swi endliwile leswaku swi koteka ku yisa emahlweni vuvekisi ku suka eka vanhu lava va nga na mabindzu emisaveni hinkwayo. Sagwati ri amukela tindhawu ta vugimamusi na vanhu lava va nga na mabindzu lama tirheke swinene eka ku pfuna ku xava eka timakete ta le Yuropa. Sagwati ri na vutihlamuleri lebyikulu bya ntalo wa vuvekisi lebyintshwa eka 2013 na ku ya emahlweni.  1.4. Khabinete yi bumabumerile ku humelela ka South African Renewable Energy Independent Power Producer Procurement Programme (REIPPP) Programme leyi nga tiveka loko yi wina Green Project Infrastructure of the Year Award hi Huvo ya Vurhangeri bya Miako eMisaveni.1.5. Khabinete yi khensa eka xiphemu lexi endliweke hi maAfrika-Dzonga hinkwavo eka ku pfuneta ku hlayisa 3 586 wa Timegawati (MW) ta eneji ku suka hi 2005, ku nga mpimo lowu ringanaka na xitici xin’we xa gezi.Hi endlelo leri, Khabinete yi kombela tiko ku endla matshalatshala eka xixika lexi ku yisa emahlweni ku hunguta ku tirhisa gezi tanihileswi mphakelo wa gezi nakambe wu nga ta va na ntshikelelo eka nguva. Kun’we, a hi hlayiseni gezi hi ku tima switirhisiwa swa gezi leswi nga riki swa nkoka. MaAfrika-Dzonga hinkwavo va na matimba yo lumeka mavoni.  Khabinete yi lemukisa leswaku eka nkarhi wa sweswi a ku na makungu yo tima gezi eka layeni yo karhi loko ku ri na ku laveka ka le henhla ka gezi. MaAfrika-Dzonga ma ta tivisiwa hi nkarhi loko swo tshika swi lavekile ku teka goza rero, ku endlela leswaku hinkwerhu hi ta kota ku pulana hi mfanelo.Nakambe Khabinete yi vuyelela leswaku xiyimo xa swipimelo swa eneji swa fanele eka vuhlayisi bya nkoka nakambe na le ka timhaka ta swa xithekinikali leti endliwaka ku nga ri hi vomu ha vumbirhi ku katsa vukhamba bya ka yiviwa ka tikhebulu. Khabinete yi tshembisa maAfrika-Dzonga leswaku tiphurogireme to hambanahambana ti le ndleleni ku vona leswaku gezi leri lavekaka ra fikeleriwa na leswaku xiyimo xa matimba ya gezi xa hlayisiwa mikarhi hinkwayo. Phurogireme yo aka miako yi kongomisa eka ku lava ku vona leswaku ikhonomi ya seketeriwa hi miako leyi nga fanela eka malembe lama taka.1.6. Khabinete na yona yi tlangerisa lava nga amukela Masagwati ya Rixaka (National Orders) na ku kombisa ntsako wa yona lowukulu ka ku hoxa xandla mayelana na ku humelerisiwa ka xidemokirasi na ku antswisiwa ka vutomi bya maAfrika-Dzonga.1.7. Khabinete yi kombela hinkwavo vatswari na vahlayisi va Afrika-Dzonga lava nga na vana lava nga na malembe yo suka eka tin’hweti ta kaye ku fika eka ntlhanu wa malembe hi vukhale ku sirhelela rihanyo ra vona hi ku tirhisa mapfhumba ya nsawutiso wa pholiyo na swimungwamungwana ka vana etikweni hinkwaro.Ndzawulo ya Rihanyo yi sungurile pfhumba leri ra nsawutiso hi 29 Dzivamisoko 2013, hi ku nyika xipfuneti xo lwa na mavabyi eka vana lava nga fanela hinkwavo, mayelana na ntirho wa nsawutiso. 1.8. Khabinete yi seketela hi matimba swinene Vhiki ra Nhlayiseko Emagondzweni ra Nhlangano ya Misava leri nga ta va kona ku suka hi 6 ku fika 12 Mudyaxihi 2013 ehansi ka nhlokomhaka leyi nge “Vuhlayiseki bya N’wamilenge”.Khabinete yi rhamba maAfrika-Dzonga hinkwavo, ngopfungopfu vachayeri na van’wamilenge, ku va na vutihlamuleri lebyikulu, ku va na vukheta swinene na ku va na vuxiyaxiya emagondzweni ya hina. Khabinete yi boxile leswaku nhlayo ya mafu ya van’wamilenge yi le henhla swinene emagondzweni eAfrika-Dzonga.Khabinete yi ya emahlweni yi kombela maAfrika-Dzonga hinkwavo ku va na vukheta hi nkarhi lowu na ku xiyaxiya milawu hinkwayo ya le magondzweni.1.9. Hi ku landza ku humelela ka rendzo ra Phuresidente Jacob Zuma eka Mfumo wa Riphabuliki ya Nigeria exikarhi ka n’hweti ya Dzivamisoko 2013, Phuresidente Goodluck Jonathan u ta va na Rendzo ra Ximfumo eAfrika-Dzonga ku suka hi 6 ku fika 7 Mudyaxihi 2013. Hi nkarhi wa rendzo ra yena, mitwanano exikarhi ka matiko mambirhi yi ta kurisiwa na ku kaneriwa ehansi ka switsundzuxo swa Khomixini ya Matiko Lamambirhi ya Afrika-Dzonga – Nigeria.   Khabinete yi tlhela yi tiyisisa ku tiyimisela ka mfumo wa Afrika-Dzonga eka ku ndlandlamuxa vuxaka bya rona na tiko ra Nigeria eka ku engetela ntirhisano wa swa mabindzu na ntirhisano wo antswisa Afrika.1.10. Khabinete yi amukerile ximfumo marito yo kombela ku rivaleriwa ku suka eka Holobyenkulu wa Central African Republic, Tatana Nicholas Tiangaye, eka leswi humeleleke ku nga leswi nga riki kahle leswi nga endla leswaku ku kondza ku hundza emisaveni swirho swa Vuthu ra Vusirheleri ra Afrika-Dzonga (SANDF).Nakambe Khabinete yi tlhela yi vula leswaku ku tiyimisela ka yona eka ku rhula, ku humelela na ntshamiseko wa Afrika hi ku tirhisa ku nghenela na tiphurogireme to hambanahambana, ku katsa mapfhumba yo tisa ku rhula.1.11. Khabinete, hi ku yimela Mfumo na vanhu va Afrika-Dzonga, yi yisa marito ya ku chavelela eka Vanhu va Tiko ra China hikokwalaho ka mafu lama vangiweke hi ku ninginika ka misava eka Xifundzankulu xa Sichuan xa tiko hi 20 Dzivamisoko 2013. Nakambe Khabinete yi yisa emahlweni ntwelavusiwana wa yona eka vanhu va Bangladesh lava khumbhekeke eka khombo ra feme.1.12. Khabinete yi amukela ku endzeriwa ka khale ka Phuresidente Nelson Mandela hi nhlangano lowu fambisaka tiko. Rendzo a ri fambelana na swipimelo leswi amukelekaka swa Vumunhu na hilaha hi langutaka swirho leswikulu swa vaaki. Vatirhi va le hofisini lava ku vuriwa vona va kombisile ku tsakela ka tiko eka xiyimo xa khale ka Phuresidente kutani va tirhisile nkarhi lowu ku tivisa tiko, tikonkulu na misava hi xiyimo xa murhangeri wa hina loyi a xiximiwaka na ku tsakeriwa. 2. Mikanerisano ya Nkoka ya Khabinete na mikanerisano2.1. Khabinete yi hoyozerile ku nghenelela ka Afrika-Dzonga na swirhangana swa Nhlangano wa Misava wa swa Ikhonomi (WEF) Africa 2013 leyi nga ta khomiwa eKapa ku suka hi 8 ku fika 10 Mudyaxihi 2012, ehansi ka nhlokomhaka leyi nge: “Ku fikelela switshembiso swa Afrika”.  WEF-Africa eka xifundza i huvo leyi kongomisaka eka ikhonomi leyi nyikaka mpfuneto eka swa mabindzu ya laha tikweni na le ka xifundza kasi vavekisi lava nga na ku tsakela eka xifundza va endla vucincanisi naswona va kota ku vumba ntirhisano na mimfumo.Ku rhurhela nhlengeletano swi ta pfuna Afrika-Dzonga hi ku engetela ku vuyeriwa eka ku nghenelela na ku hlohletela varhangeri va Afrika na va matiko ya misava na mabindzu ya xifundza eka ku nghenelela loko swi koteka ku hlanganisa na ku kurisa nhluvukiso eAfrika-Dzonga na le ka xifundza. 2.2. Khabinete yi pasisile leswaku nkandziyiso wa vutsevu wa Swikombiso swa Nhluvukiso  (2012) ku kandziyisiwa. Swikombiso swa nhluvukiso swi hundzukile nkandziyiso wa lembe kasi nkandziyiso wa 2012 wu katsakanya data eka swiletelo ngopfungopfu swa nkarhi lowu hi fikisaka exikarhi ka lembe ra 2012. Swikombiso swi pfuna eka ku twisisa ntshikelelo wa tipholisi to hambana ta mfumo na matshalatshala ya vukorhokeri.  Ndzavisiso wa ku cinca loku wu katsiwile eka xikombo wu tiyisisa ku twisisa ka hina ka ku antswa ka nhluvukiso wa vanhu lowu hi nga eku wu endleni tanihi tiko eka swiyenge swa nkoka swa pholisi na ku kombisa ku yisa emahlweni swiyenge laha hi faneleke ku engetela ntamu. Nhlengeletano yo hlawuleka ya mahungu yo nyika mahungu ya nkoka yi ta lulamisiwa ku hlamusela xiviko.2.3. Khabinete hlambanya 31 Mhawuri 2013 tanihi siku ro hetelela ka Vapfhumba lava khumbekaka vo huma eAngola lava kumekaka eRiphabuliki ra Afrika-Dzonga. Leswi swi hi mayelana na siku ro hetelela leri hlambanyiweke hi Khomixinarankulu wa Nhlangano wa Matiko wa Vapfhumba (UNHCR) hi nkarhi wa Nhlangula 2009, na xivangelo xa matshalatshala eka ku kurisa nhlangano wa xifundza. Ku cinca ka nkoka ku vile kona ku sukela eku heleni ka nyimpi ya xin’wanamanana eAngola. Ku tshembhiwa leswaku vapfhumba vo huma eAngola va fanele ku kota ku koxa vuakitiko bya tiko ra vona bya xiviri, hikuva swivangelo leswi kombisaka munhu tanihileswi mupfhumba ku va byi nga ha riki kona.   Mfumo wa Afrika-Dzonga wu ta vona leswaku muakitiko un’wana na un’wana wa tivisiwa hi mayelana na ku hela ka siku ro endla swikombelo eka vanhu lava khumbhekaka na ku khutaza vanhu va Angola ku tinyiketela ku humela erivaleni hi voxe ku tlheriseriwa ekaya. 2.4. Khabinete yi tivisile leswaku Union Buildings yi ta va na siku ra rona ro tsundzuka 100 ra malembe hi N’wendzamhala. Yi ya emahlweni yi pasisa leswaku malembedzana ya funghiwa hi ku endla tiphurojeke to hambana ku fana na tanihi ku mikhuvo ya Siku ra Ndzivalelano, 16 N’wendzamhala 2013, ehansi ka nhlokomhaka yo tlakusa ku vumba ntirhisano wa vanhu, vun’we bya tiko, ku katsa na ndzivalelano.   2.5. Khabinete yi pasisile leswaku xiviko hi mayelana na Performance of Sector Education and Training Authorities (t-SETA) ku suka eka Xipano xa Ntirho xa Ntlawa eka ti-SETA ku xi humesiwa leswaku vanhu va nyika mavonelo. Xiviko xi nyika swibumabumelo swa hilaha matirhelo ya ti-SETA xi nga ha antswisiwa hi ku tirhisa ndzavisiso wo kongomisa eka swiyenge swa nkoka swo hambanahambana, tanihi ku Kunguhata na ku Rhumela, Mpfumelelano na Mafumelo, Malawulelo ya Nkwama na swa Timali.2.6. Khabinete yi pasisile Ndlela ya Thekinoloji ya Vuhlanganisi bya Mahungu (ICT) ya Ndzavisiso, Nhluvukiso na Vuqambhi (RDI) tanihi vuvekisi bya nkarhi wo leha na pulani ya matirhiselo ya ICT RDI eAfrika-Dzonga ku seketela nhluvukiso wa ikhonomi ya vaaki.RDI eka xiyenge xa ICT i ya nkoka eka ku tlakusa mphikizano wa swa ku vekisa. Tanihilaha swi hlamuseriweke ha kona eka Pulani ya Nhluvukiso ya Tiko ya 2012, Afrika-Dzonga ri lahlekeriwile hi xiyimo xa rona tanihi murhangeri wa tikonkulu eka Inthanete na le ka xiyimo xa swa vuhlanganisi byo nava.   Xiletelo lexi i ndlela leyinene ya xitirateji xa matirhiselo, lexi nga na nhlengelo wa magoza ya tipulani na marimba ya matirhiselo, ku letela na ku lawula vuvekisi eAfrika-Dzonga eka ICT RDI ku tlula 10 ra malembe lama landzelaka.Xitirateji xa ICT RDI xi se xi sungurile ku komba ku humelela ka nkoka ko khomeka ku fana na tanihi phurojeke yo kombisa ku khomana bya xiyanimoya, leswi seketelaka mixavo ya le hansi ku fikelela eka xiyimo xa vuhlanganisi byo nava ku tlula 200 wa swikolo swa le matikoxikaya eMpumalanga na Limpopo.   2.7. Khabinete yi tivisiwile hi ta ku rhurhela International Union of Architects (UIA) World Congress hi 2014 eDurban hi South African Institute of Architects (SAIA).SAIA yi winile xivangwa xo rhurhela eka Nhlengeletano ya Misava ya UIA hi 2008 leyi a yi khomeriwile eTurin, eItaly. Nhlengeletano ya 2014 yi ta va na tlanga xiphemu xa nkoka eka ku ndlandlamuxa ntivovuaki eka tikonkulu nakambe na ku paluxa swa vuaki swa miganga emisaveni ku swi fikisa eka xiyimo xa le henhla na mbangu wa vuaki byo hambanahambana.3. Ku thoriwa ka vanhu3.1. Khabinete yi pasisile ku thoriwa ka vanhu lava landzelaka:a) Tatana Coceko Bambihlelo Johan Pakade eka xiyimo xa Mufambisinkulu eka Ndzawulo ya Nhluvukiso wa Vanhu.b) Tatana Fhumulani Peter Netshipale eka xiyimo xa Xandla xa Mufambisinkulu: Nhlanganiso wa Nhluvukiso eka Ndzawulo ya Nhluvukiso wa Vanhu.c) Tatana Harold Maloka eka xiyimo xa Xandla xa Mulawurinkulu: Mululamisi wa Mahlelelo na Mahangalaselo eka Vuhlanganisi bya Vufambisi bya Mfumo bya Vuhlanganisi na Mahungu.d) Manana Mogogodi Doris Dioka eka xiyimo xa Mufambisi-Jenerali (Xandla xa Mufambisinkulu) eka Xiyenge xa Mitirho yo Kandziyisa xa Mfumo.e) Manana Constance Glerah Nxumalo eka Xandla xa Mufambisinkulu: Xiyenge xa Mphakelo eka Ndzawulo ya Nhluvukiso wa Vanhu.3.2. Khabinete yi tivisiwile hi ku thoriwa ka Tatana  Asogan Moodley eka xiyimo xa Mulawurinkulu eka Vulawuri bya Tiko ka Xiyenge xo Xava Nhundzu (NRCS) ku suka hi 01 Khotavuxika 2013 naswona nkarhi wo tirha lowu nga sala wu fika emakumu hi 31 N’wendzamhala 2014. 3.3. Khabinete yi tivisiwile hi ku thoriwa ka swirho leswi landzelaka ku tirha eka Huvo ya NRCS ku suka hi 1 Khotavuxika 2013 ka nkarhi lowu nga sala wa ku tirha lowu helaka hi 23 Nyenyankulu 2014.a) Tatana  Jeff Molobela (Mutshamaxitulu)b) Tatana Paul Kabelo Kgothatso Serote3.4. Khabinete yi seketela ku thoriwa ka Huvo leyintshwa ya Mati eSedibeng, ku ringana mune wa malembe ku suka hi 30 Dzivamisoko 2013.a) Gqwetankulu Shami Kholongb) Derick Mbowenic) Maemili J Ramataboe (Mutshamaxitulu)d) Goitse Griessel Ramakaranee) Eric Atlholang Gaboronef) Kgalalelo Gloria Serekog) Pulane Elsie Molokwaneh) Moses Mphahlele Mthombenii) Matshedisho David Dikoko (Xandla xa Mutshamaxitulu)j) Deon Daniel Madyo.3.5. Khabinete yi tivisiwile leswaku African Development Bank yi ta va na nhlawulo wa mani na mani wa vafambisi va Tihuvo hi nkarhi wa Nhlengeletano ya Lembe ya 2013 eMarrakech, Morocco hi 31 Mudyaxihi 2013.a) Khabinete yi seketela ku hlawuriwa ka Tatana Shahid Khan ku tirha theme ya vumbirhi tanihi Mufambisinkulu ku yimela Afrika-Dzonga, eLesotho na Swaziland.3.6. Khabinete yi seketela ku thoriwa ka Huvo leyintshwa ya Technology Innovation Agency ku ringana mune wa malembe ku sukela hi 1 Mudyaxihi 2013.a) Manana Khungeka Njobe (Mutshamaxitulu)b) Manana Rosetta Xabac) Dok. Bonakele Mehlomakulud) Tatana Mohamed Moollae) Manana Helen Brown (thoriwa nakambe)f) Prof. David Ellis Kaplang) Gqwetankulu Motlatjo Josephine Ralefataneh) Dok Petro Terblanchei) Tatana Fadl Hendricksj) Dok. Steve Lennon.3.7. Khabinete yi seketela ku thoriwa ka swirho leswi landzelaka ka nkarhi lowu nga sala wa sweswi wa South African National Space Agency Board, lowu fikaka emakumu hi 31 Mudyaxihi 2014.a) Manana Esther Khambuleb) Tatana Marius Rezelmanc) Prof. ADM Walkerd) Dok. Daphney Mayindie) Dok. Jonas Mphepya.Xi humesiwile hi Vufambisi bya Mfumo bya Vuhlanganisi na Mahungu(GCIS)Swivutiso: Phumla Williams (Mukhomelamuvulavuleri wa Khabinete)Nomboro ya vutihlanganisi: 083 501 0139"
Intetho kwintlanganiso yeKhabhinethi yangomhla we-15 kuCanzibe wama-2013,16 May 2013,https://www.gov.za/statement-cabinet-meeting-15-may-2013,https://www.gov.za/xh/intetho-kwintlanganiso-yekhabhinethi-yangomhla-we-15-kucanzibe-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi ivakalise ukukhathazeka kwayo yimigushuzo yabasebenzi baseLonmin kumgodi oseMarikana kutshanje, ekhokelele ekubeni bazibeke phantsi izixhobo zokusebenza nto leyo iphazamise imveliso. Kukho ingxelo yokuba oku kungaboni ngasonye kumalunga nemiba yokumelwa kwiiManyano ezibizwa ngokuthi yiNational Union of Mineworkers (NUM) kunye ne-Association for Mining and Construction Union (AMCU).IKhabhinethi ibongoza iinkokeli zezi manyano (i-NUM kunye ne-AMCU) ukuba zikusombulule ukungaboni ngasonye ngoxolo zicingele ilizwe nabasebenzi ngaphezu kwayo yonke into. Abasebenzi kufuneka baqonde ukuba ugwayimbo olungekho mthethweni lunganeziphumo ezimandundu kungekho kubo kuphela, kodwa kuchaphazele nekamva lomgodi kunye nemisebenzi yabo.IKhabhinethi isekwabongoza abalawuli baseLonmin ukuba benze konke abanakho ukuqinisekisa ukuba iingxaki zisonjululwa kamsinyane kangangoko nangaphandle komonakalo. Kubalulekile kakhulu kwilizwe lethu ukuba zombini ezi manyano kunye nabalawuli baseLonmin babonise ubunkokeli obufunekayo nobufanelekileyo kunye nolawulo lobudlelwane kwezoshishino.1.2. IKhabhinethi izixhasa ngokupheleleyo iziphumo eziyintshayelelo ezivela kuphando lokuchopha ngokungekho mthethweni nangokungagunyaziswanga kwenqwelontaka yokuthwala abantu abangewona malungu ombutho womkhosi kwisikhululo soMkhosi woKhuselo iWaterkloof Air Force Base.Ikhabhinethi igxininisa ukuba ukhuseleko nokuzimela koMzantsi Afrika kubaluleke kakhulu. Ukophulwa kwemithetho nemiqathango elawula amazibuko okungena kweli kunye neendawo zobuchule besizwe ezibalulekileyo kufuneka kujongwane nako ngqongqo nangaphandle kokoyika nokwenzelelelwa. Abo bafunyaniswe njengabophule imithetho nemiqathango baza kujongana nengalo yomthetho.1.3. IKhabhinethi iyawamkela umsebenzi wamaSebe kaRhulumente njengoko iingxelo zawo zithiwe thaca ngaBaphathiswa abohlukileyo ngexesha leeVoti zoHlahlo-lwabiwo-mali. IKhabhinethi iqaphela ukuba usasazo olwenziwayo lwezi Voti lunceda ekuxhobiseni abemi ngolwazi kunye nokunyanzela urhulumente athathe uxanduva anike neempendulo.1.4. IKhabhinethi iyazamkela iingxoxo phakathi kweSebe lezeMfundo esiSiseko kunye nemanyano yootitshala i-South African Democratic Teacherr’s Union ezikhokelele ekuxhonyweni  koqhankqalazo.IKhabhinethi ihlaba ikhwelo kubo bonke abachaphazelekayo kwicandelo lezemfundo ukuba basombulule ukungaboni ngasonye ukuze imfundo yabantwana bethu ingabi sengozini.1.5. IKhabhinethi iqaphele uPhando lwekota lwaBasebenzi (i-QLFS) olubonisa ukwanda kwentswela-ngqesho ukusuka kwiipesenti ezingama-24,9 ukuya kwezingama-25,2.URhulumente ukhawulezisa amanyathelo afana nephulo leziseko eziluncedo nezophuhliso elikhokelwa ngurhulumente ukwandisa imisebenzi ngokungenelela kwamaCandelo kaRhulumente.URhulumente esebenzisana nezabasebenzi kunye noshishino basungule iSivumelwano sokuQeshwa koLutsha kuTshazimpunzi wama-2013. Oku kusekwabonisa ukuzinikela ngokuhlangeneyo ekushukuxeni umba wentswela-ngqesho. Kucacisa ukuzinikela kwecandelo ngalinye ekwenzeni igalelo ekulweni nokungaphangeli kolutsha ngokujolisa kokubonakalayo kunye nexesha eliza kuthathwa ukuze kuphunyezwe ngempumelelo, ukongamela kunye nokuhlola kokungenelela okuchongiweyo.IKhabhinethi isaqinisekile ukuba amanyathelo asele ethathiwe aza kuncedisa ilizwe lidale imisebenzi emitsha kunye nokufikelela kokujoliswe kuko okuyimisebenzi ezizigidi ezintlanu ungekafiki owama-2020.1.6. Ikhabhinethi yamkele ukutyikitywa kwesicwangciso sokusebenza ukuphumeza iMemorandam yokuQondwa nokuLondolozwa kweNdalo eyoHlukahlukileyo phakathi koMzantsi Afrika kunye neVietnam.IsiCwangciso sokuPhumeza siza kuqhuba kude kube ngonyaka wama-2017 kwaye siza kuncedisa kwiinzame zokulwa ulwaphulo-mthetho oluquka izilwanyana zasendle, ingakumbi ukubulawa kwemikhombe ngokungekho mthethweni. Ikhabhinethi iyaphinda igxininisa ukuba uRhulumente uzinikele ekushukuxeni ukubulawa kwemikhombe kwaye ungqina ukuba abo bophulimthetho baza kutshutshiswa.1.7. Ikhabhinethi yamkele isibhengezo esenziwe liSebe leMicimbi yezeKhaya lokuqalisa iphulo lokusebenzisa inkqubo yesazisi esilicwecwe, nto leyo isimanya njengesizwe esinye kunye nokhuseleko lwesizwe.Eli linyathelo elingundoqo nelinamandla okukhawulezisa iinkonzo zikarhulumente, lo gama linciphisa ulwaphulomthetho norhwaphilizo olubandakanya izasizi.Ikhabhinethi ihlaba ikhwelo kubemi boMzantsi Afrika ukuba baxhase le nkqubo ukuze ngonyaka wama-2020 sonke sibe sesilifumene icwecwe lesazisi njengendlela yokuzazisa kwesizwe.1.8. Ikhabhinethi ilugxeka kakhulu uhlaselo lwezithuthi ezikhaphayo zeZizwe eziManyeneyo e-Abyei, eSudan, olube neziphumo zokusweleka kwenkokeli yemveli kunye nomgcinixolo wase-Ethiopia. Esi sehlo silusizi sibeka emngciphekweni uzinzo lwase-Abyei kwakunye nenkqubela ezuzwe kutshanje yiSudan noMzantsi Sudan.1.9. Ikhabhinethi ichasa uhlaselo lwaseSyria ngamajoni omkhosi wokhuselo akwaSirayeli. Ikhabhinethi ihlaba ikhwelo kwiZizwe eziManyeneyo ukuba zicenge imikhosi yangaphandle ukuba ihloniphe ukuzimela kweSyria kunye nokuvumela abemi baseSyria basebenze bebonke ukusombulula ukungaboni ngasonye kwabo.1.10. Ikhabhinethi yamkele ukumiselwa nokubekwa kuka-Advocate Lawrence Mushwana njengomtsha uSihlalo weKomiti yaMazwe ngaMazwe (ICC) yamaZiko eSizwe okuXhasa nokuKhusela amaLungelo Oluntu. Esi sisihlandlo sokuqala ukuba i-Afrika ikhokele i-ofisi kaSihlalo wale komiti. Isikhundla sikaSihlalo wale komiti siqinisekisa ukwandiswa kwengqalelo kwimbali yamalungelo oluntu eli lizwe kunye nokuthotyelwa kwembophelelo zamalungelo oluntu ngamazwe ngamazwe.1.11. Ikhabhinethi yamkele isikhumbuzo sama-50 eminyaka yoMbutho weManyano yaMazwe ase-Afrika (i-OAU) esiza kubhiyozelwa ngoSuku lwe-Afrika umhla wama-25 kuCanzibe wama-2013.IKhabhinethi iqaqambise ukuba ubunye be-OAU nokumkhetha urhulumente wengcinezelo ukuba ungabi lilungu lawo kwawuphakamisa umzabalazo wenkululeko kunye nokufumaneka kwentando yesininzi.UMzantsi Afrika uza kuzimanya nelizwekazi ekubhiyozeleni isikhumbuzo seminyaka engama-50 yeMbumba yase-Afrika. Imibhiyozo iquka umbukiso wobugcisa bale mihla oza kuthatha inyanga yonke kwingingqi yaMazantsi e-Afrika ukususela ngomhla wama-24 kuCanzibe ukuya kowama-28 kweyeSilimela wama-2013. IZiko le-Afrika eliseMzantsi Afrika liza kuhlanganisa uluntu oluzingcungela kwezemfundo kunye nezizwe zase-Afrika njengenxalenye yemibhiyozo yesikhumbuzo ngomhla we-19-21 kuCanzibe wama-2013. Ngaphaya koko, kuza kubakho umbukiso kwiziko lamagugu iDitsong (kwisiXeko saseTshwane) ukukhumbula uSuku lwe-Afrika ngomhla wama-21 kuCanzibe wama-2013 phantsi komxholo osihloko sithi “Iminyaka engama-50 emva kokusekwa koMbutho weManyano yaMazwe ase-Afrika – i-Afrika mayimanyane okanye iTshabalale” Oku kuza kulandelwa yikonsathi yomculo woSuku lwe-Afrika kwiZakhiwo zoMdibaniso ngomhla wama-25 kuCanzibe wama-2013.1.12. Ikhabhinethi yamkele ukusabela ngokukhawuleza kukaMongameli uJacob Zuma kwisimemo selungu loluntu sokundwendwela abahlali base-Eldorado Park kunye nabaseKliptown ngoLwesibini, umhla we-14 kuCanzibe. Isicelo sabahlali yayisesokuxoxa ngokwanda kokuthutyeleziswa kweziyobisi okungekho mthethweni kunye nokusetyenziswa gwenxa kweziyobisi kulo mmandla.URhulumente, kunye nolu luntu, luzinikele ekukhawuleziseni inkqubo yongenelelo ukuphelisa olu lwaphulo-mthetho lutshabalalisa abantu abatsha.  1.13. Ikhabhinethi yamkele utyelelo olulandelayo olwenziwe nguSekela Mongameli uMotlanthe, ekhatshwa ziinkokeli zamanqanaba amathathu karhulumente besiya eDe Doorns eNtshona Koloni ngoMgqibelo umhla we-11 kuCanzibe wama-2013. Utyelelo nengxoxo kunye nabachaphazelekayo kuquka abasebenzi basezifama sisiphumo sotyelelo lokuqala lukaSekela Mongameli ngomhla we-12 kweyoMdumba wama-2012. Kuqatshelwe inkqubela eluqilima evela kwiqela lamaSebe kaRhulumente ekuphuculeni ukuziswa kweenkonzo kulo mmandla. Oku kuzinikela kubonakaliswe ngawo onke amaqela kwakha isiseko esiluqilima sothethathethwano olusingise kwicandelo lezolimo elizinzileyo. 2. Iingxoxo kunye nezigqibo zeKhabhinethi ezingundoqo2.1. IKhabhinethi yenzelwe amagqabantshintshi ngamalungiselelo eVeki yoKhuseleko lwaBantwana (i-CPW) phakathi komhla wama-27 kuCanzibe kunye nowe-2 kweyeSilimela wama-2013, phantsi komxholo osihloko sithi “Sisebenza sisonke ukukhusela abantwana.”Iingxoxo ngabantwana nolutsha ziyaqhuba kuwo onke amaphondo njengentshayelelo esingise ekusungulweni kweVeki yoKhuseleko lwaBantwana kunye neNkomfa Njengenxalenye yokuhlumisa ukuqondwa, iVeki yoKhuseleko lwaBantwana iza kusungulwa kunye neNkomfa yeeNkedama, aBantwana noLutsha olusesiChengeni (OVCY) ngomhla wama-27 kuCanzibe kwiZiko leeNkomfa zaMazwe ngaMazwe Inkosi Albert Luthuli KwaZulu-Natal.IKhabhinethi ihlaba ikhwelo kubo bonke abemi baseMzantsi Afrika ukuba babe negalelo ekukhuseleni abantwana bethu kunye nokudala iindawo ezisingqongileyo ukuba zibe zezinokhuselo nezikhuselekileyo. Abemi baseMzantsi Afrika bangayibonakalisa inkxaso yabo ngokuqhoboshela umtya weribhoni oluhlaza njengophawu lobomi, ukukhula, ithemba, inkathalo kunye nenkxaso yeenkokeli zexesha elizayo.Ingqalelo yeVeki yoKhuseleko lwaBantwana neNkomfa yeeNkedama, aBantwana noLutsha olusesiChengeni isekuthatheni kwabantwana inxaxheba kuluntu lwethu kunye nasekuhlaleni ukuze abantwana bakwazi ukumanyelwa kwimiba ebachaphazelayo.2.2.  IKhabhinethi yamkele iNkqubo-sikhokelo yoMgaqo-nkqubo weNkcubeko yaseManzini yeSizwe (i-NAPF). Lo mgaqo-nkqubo ubonelela ngenkqubo-sikhokelo yomanyano yokusekwa nophuhliso loshishino olunegalelo ekudalweni kwemisebenzi ezinzileyo kunye nokwanda kotyalomali.I-NAPF yasekwa kujongwe kwimvelaphi yecandelo lenkcubeko yasemanzini kwihlabathi ethe yaphantsi koxinzelelo lokufunwa kweemveliso ezilotyiweyo. EMzantsi Afrika, inkcubeko yamanzi aselwandle nahambayo izisa ithuba elihle kakhulu lwemveliso yeentlanzi ezohlukileyo ukwanelisa iimfuno zasekuhlaleni, ukuze zibe negalelo ekubeni kubekho ukutya, ukudala imisebenzi, uphuhliso lwezoqoqosho nolwasemaphandleni kunye namathuba okuthumela le mveliso kwamanye amazwe.2.3.  IKhabhinethi yamkele ithuba loMzantsi Afrika lokusindleka iNkomfa yeHlabathi yesiThathu kwezoLimo, ukubaKho koKutya kunye noGuquguquko lweMozulu kwikota yesine kunyaka wama-2013, ikhokelwa liSebe lezoLimo, amaHlathi  nezokuLoba.Ukubakho kokutya kusengumngeni okhathazayo kwaye le Nkomfa iza kuba nefuthe eliphilileyo kwindlela yokuvelisa, ulawulo kunye nokusetyenziswa kokutya.Okoko kwange--COP17/CMP7, uMzantsi Afrika lelinye lamazwe akhokeleyo ekuxhaseni ezolimo kusetyenziswa imozulu ngobukrelekrele, nelithi lisabele kwimingeni yobukho bokutya kunye noguquguquko lwemozulu. INkomfa yeHlabathi ijolise ekuphuhliseni iintlobo zokuhluma ezizinzileyo xa kujongwe ekuhlaleni nakokusingqongileyo.2.4.  IKhabhinethi yamkele isiqinisekiso soMzantsi Afrika seSihlomelo soCoceko kunye noCoceko oluhlanganisiweyo kwiCandelo loPhuhliso lwaMazwe ase-Afrika eseMazantsi (i-SADC) kwezoRhwebo ukuba sifakwe ePalamente.ISivumelwano soMnqophiso se-SADC apho uMzantsi Afrika uvume khona sinceda ekuxhaseni intsebenziswano kunye nokuhlangana kwezizwe ezingamalungu ukuze zirhwebelane ngempahla neenkonzo kwingingqi, kuquka iimveliso zezolimo.Isihlomelo se-SADC SPS kwiSivumelwano soMnqophiso se-SADC kwezoRhwebo sibonelela ngenkqubo-sikhokelo esebenzayo yentsebenziswano. Sisekwaxhasa amanyathelo emvisiswano yeSPS asekwe kwimigangatho yamazwe ngamazwe kunye nesikhokelo ukuze kuququzelelwe urhwebo lweemveliso zezolimo olukhuselekileyo nolunobulungisa kwingingqi.2.5.  Ikhabhinethi ifumene uhlaziyo ngenkqubela yeentlanganiso ezimalunga nokusindleka koMzantsi Afrika iNkqubo yokuQinisekiswa eKimberley yowama-2013 (KPCS) eziquka intlanganiso yeseshoni eKimberley ukususela ngomhla we-4 ukuya kowe-7 kweyeSilimela kunye neNtlanganiso eseGauteng ukususela kumhla wama-26 ukuya kowama-29 kweyeNkanga wama-2013. Ukusindlekwa kweentlanganiso zeKPCS kuza kuba negalelo ekuxhaseni ushishino lwedayimani kunye nokhenketho.Isikhundla soMzantsi Afrika njengoSihlalo weKPCS sinakana indima engundoqo edlalwa nguMzantsi Afrika kwicandelo ledayimani lamazwe ngamazwe. Njengosihlalo, uMzantsi Afrika unenjongo zokomeleza ubudlelwane borhwebo kumazwe ngamazwe, kujongwe ekuhlanganiseni nasekwandiseni umzila we-Afrika kwiKPCS kunye nokwenza igalelo kukhuseleko lokusingqongileyo ehlabathini.3. IMithetho esaYilwayo3.1.  IKhabhinethi yamkele ukupapashwa koMthetho Sihlomelo wokuBuyiselwa kwamaLungelo oMhlaba kubaniniwo wama-2013, kunye neMemorandam yeeNjongo zoMthetho osaYilwayo ukuze uluntu luphefumle. Oku kunika ifuthe kwisibhengezo esenziwa kwiNtetho kaMongameli engoBume beSizwe yowama-2013 sesindululo sokuhlomela uMthetho wokuBuyiselwa kwamaLungelo oMhlaba kubaniniwo. Oku kunxulumene nokwandiswa kwexesha lokufaka amabango okubuyiselwa komhlaba ukwenzela ukuba abo bangazange bawafake amabango abo ngomhla wokuvala umhla wama-31 kweyoMnga we-1998 okanye abo bavalelwa ngaphandle kule nkqubo bafake amabango abo.Ukuvulwa kokufakwa kwamabango kukhokelwa ngumbono wesiCwangciso soPhuhliso seSizwe kwakunye neNkqubo eBanzi yoPhuhliso lwaMaphandle kunye nobunye ubuchule bokukhula ekulindeleke ukuba buxhase uxolelwaniso lwesizwe kunye nobunye kwezentlalo.3.2.  IKhabhinethi yamkele ukufakwa koMthetho Sihlomelo woNxibelelwano ngeKhompyutha ePalamente. Esi Sihlomelo sibangelwe yinkululeko kwicandelo lonxibelelwano ngeekhompyutha kunye nokuhambela phambili kobuchwepheshe ngokukhawuleza okuthe kwabangela ubukho bezinye izibonelelo zoMthetho zingasebenzi. Esi Sihlomelo sinqwenela ukujongana nokhuphiswano oluxhasa imida, ukufikelela kwiziseko eziluncedo nophuhliso lonxibelelwano ngeekhompyutha, iindleko zonxibelelwano kwakunye nokuphuculwa kwexesha elithathwayo kwinkqubo yothethathethwano.Esi Sihlomelo silungelelanisa uMthetho kunye noMthetho olawula uqoqosho ngokubanzi lwamashishini abantsundu, uhluza imiba yokunikezelwa kwempephamvume, uphucula ukubonelelwa kokhuphiswano, ususa ukungahambeli ndawo okubangelwa yimiqathango kwaye ubonelela ngemiba enxulumene noko.3.3.  IKhabhinethi yamkele ukufakwa koMthetho Sihlomelo weGunyabantu loNxibelelwano oluziMeleyo laseMzantsi Afrika (ICASA) ePalamente. Lo Mthetho Sihlomelo usabela kweminye imiba equlethwe kwi-NDP.  Ezi zihlomelo zoMthetho we-ICASA zixhasa iingxoxo zemfuneko yokuphuculwa kwamaziko ukomeleza iGunyabantu eliziMeleyo. Oku kuza kwenziwa ngokubonelela ngengcaciso kwimiba ephathelele kwigunya lalo; ukulungelelanisa uMthetho ukhawulelane neemfuneko zoMthetho woLawulo LweziMali zikaRhulumente (PFMA) kunye nokuphucula ukusebenza kakuhle kwawo. Oku kungenjongo yokuphucula ukusabela nokuphendula kunye nokusebenza elubala okuya kuba negalelo kwindlela yolawulo olusemgangathweni kwi-ICASA.Urhulumente unqwenela ukudlala indima enkulu ukuqinisekisa ukuba icandelo lonxibelelwano ngekhompyutha lilawulwa ngendlela exhasa iinjongo zesizwe ngokubanzi. Oku makungafundwa ngendlela ecebisa ukuba kukho nawuphi na umda kwindlela i-ICASA isebenza ngayo.Ukubaluleka kolawulo oluzimeleyo kunye nolungenamkhethe kumacandelo onxibelelwano akunakugxininiswa ngaphezulu.4. Izikhundla4.1.  IKhabhinethi yamkele ukuqeshwa kukaMnu Ebrahim Mohamed njengoMkomishinala weKomishoni yeSizwe yaBathengi isithuba seminyaka emihlanu.Imibuzo: Phumla Williams (ISithethi seKhabhinethi esiliBambela )Umnxeba: 083 501 0139"
INtetho kwintlanganiso yeKhabhinethi yangomhla wama-29 kuCanzibe wama-2013,30 May 2013,https://www.gov.za/statement-cabinet-meeting-29-may-2013,https://www.gov.za/xh/intetho-kwintlanganiso-yekhabhinethi-yangomhla-wama-29-kucanzibe-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi imema uluntu ukuba lulwe nokuvumbuluka kolwaphulo-mthetho olunobundlobongela olujoliswe kubemi bamazwe angaphandle abakweli. IKhabhinethi ikulumkele ukuthiya obu bundlobongela njengobundlbongela boloyiko olungenasizathu sivakalayo lokudibana nabantu bamazwe angaphandle kuba ubungqina bokuqala bubonisa ukuba ezi zenzo zisenokuba ziqhutywa lulwaphulo-mthetho.IKhabhinethi incoma ii-arhente ezinyanzelisa ukuthotyelwa komthetho ngokuthi zisebenze kwakamsinyane nangokugqibeleleyo.1.2. IKhabhinethi idlulisa uvelwano kwiintsapho nakubahlobo bamakhwenkwe asweleke ngenxa yokwaluswa ngendlela engafanelekanga. IKhabhinethi ingqina ikhwelo elihlatywe nguMongameli uJacob Zuma lobulungisa obukhawulezileyo kwaye ihlaba ikhwelo kwiinkokeli zemveli kunye namalungu oluntu ukuba balwe nokuxhatshazwa okanye ukungahoywa.Urhulumente uwaxhasa ngokupheleleyo amasiko nenkcubeko yoluntu lwethu olohlukileyo kwaye uqaqambisa ukuba oko kulungelelaniswe namalungelo aqulethwe kuMgaqo-siseko.1.3. IKhabhinethi yamkele ukuthatha inxaxheba koMzantsi Afrika kwiNtlanganiso yaBaphathi baMazwe yeManyano ye-Afrika, apho uMzantsi Afrika ubeke phambili ukubaluleka kwemiba eliqela kwi-ajenda yale Ntlanganiso yaBaphathi baMazwe Oku kuquka isiCwangciso soBuchule seKomishoni yeManyano ye-Afrika seminyaka yama-2014 – 2017 kunye noHlahlo-lwabiwo-mali lweManyano ye-Afrika lonyaka wama-2014; imeko yoxolo nokhuselo lwe-Afrika; eminye imithombo yenkxaso-mali yeManyano ye-Afrika; i-Ajenda yoPhuhliso olusemva konyaka wama-2015; intlanganiso yaBaphathi baMazwe e-NEPAD kunye neKomiti yokuziQhelanisa kaRhulumente, kunye neNtlanganiso yeQela laBaphathi baMazwe neNdlela i-Afrika eHlaziya ubuHlobo kuwo.1.4. IKhabhinethi income ubunkokheli boLuntu oluPhuhlayo lwaseMazantsi e-Afrika (SADC) ngokuququzelela inkqubo ekhokelele ukubeni i-Zimbabwe yamkele uMgaqo-siseko omtsha. UMgaqo-siseko wase-Zimbabwe uphawula indima ebalulekileyo ekuphumezeni ngempumelelo iSivumelwano soXolo seHlabathi.1.5. Kwilanga kanye elandulela iNyanga yoLutsha iKhabhinethi ihlaba ikhwelo kuwo onke amacandelo oluntu ukuba axhome umgangatho weenkqubo zokulwa nokusetyenziswa gwenxa kweziyobisi. Umxholo weNyanga yoLutsha uthi: “Sisebenza Sisonke ukuPhuhlisa uLutsha noMzantsi Afrika oKhululekileyo kwiZiyobisi.”Ukusebenza ngokugqibeleleyo kukarhulumente ukushukuxa ukusetyenziswa gwenxa kweziyobisi e-Eldorado Park, eGauteng, kusondeza abantu bale ngingqi kufutshane nokuzalisekisa uluntu olukhululekileyo kwiziyobisi. IKhabhinethi iqaphela kwaye yamkela inkqubela eyenziwe ngamapolisa, iinkokeli zoluntu namanye amaziko e-Eldorado Park ngokukhokelwa nguRhulumente wePhondo laseGauteng. Bebonke benze inkqubela ebonakalayo ekulweni nokusetyenziswa gwenxa kweziyobisi. IKhabhinethi iyakuqonda ukuba imeko yase-Eldorado Park ibonisa imiba uluntu oluninzi olujongene nayo kwilizwe lethu jikelele kwaye ihlaba ikhwelo kuluntu kwilizwe lonke ukuba lukhokele kwimfazwe yokulwa neziyobisi kwiindawo abahlala kuzo ukuze uMzantsi Afrika “ukhululeke kwiziyobisi”.NgeNyanga yoLutsha, masizinikele ekulweni imfazwe nokusetyenziswa gwenxa kweziyobisi kunye nokusela utywala ngokugqithisileyo kuyo yonke imimandla yelizwe lethu.1.6. IKhabhinethi uyakwamkela ukwanda kokuqalisa kokufundiswa kweelwimi zeMveli kwiBanga R kunye neBanga loku-1 apho ezi lwimi zingekafundiswa khona.IKhabhinethi isekwancoma isibhengezo esenziwe yiDyunivesithi yaKwaZulu-Natal sokwenza ukuba abafundi banyanzeleke bafunde isiZulu kwinqanaba labangekathweswa zidanga, abangasaziyo isiZulu, babhalise kwizifundo zokuphuhlisa izakhono zokuncokola ngesiZulu.IKhabhinethi ikhuthaza bonke abemi baseMzantsi Afrika ukuba bafunde ulwimi lwase-Afrika njengoko ixhasa ukuthethwa kweelwimi ezininzi njengento ekhuthaza ukwakhiwa kwesizwe.1.7. IKhabhinethi iqaphela ukuba ukususela ngomhla woku-1 ukuya kowe-3 kweyeSilimela uMongameli uJacob Zuma uza kutyelela ngokusemthethweni nangokwaseburhulumenteni eJapan ukuya kuzimasa iNkomfa yaseTokyo yesiHlanu yaMazwe ngaMazwe engoPhuhliso lwe-Afrika (TICAD V). Umxholo wale nkomfa ye-TICAD V eza kubanjelwa eYokohama eJapan, uthi: “Sibambene ngeZandla ne-Afrika enaMandla ngaPhezulu.” 1.8. IKhabhinethi ilusizi kukushiywa ngumakhwekhwetha wentatheli uVuyo Mbuli kwaye ivakalisa uvelwano kusapho lwakwaMbuli, abahlobo nogxa bakhe abakushishino lwamajelo eendaba. UMnu Mbuli ube negalelo elikhulu ekuvuleni iingxoxo zesizwe kwimiba engundoqo kwaye uthando lwakhe lomsebenzi wakhe luhlabe umxhelo kubemi baseMzantsi Afrika.1.9. IKhabhinethi ivakalisa olunzulu uvelwano kubemi base-Bangladesh nakwiintsapho nabahlobo babasebenzi bomzi-mveliso wempahla abangaphezulu kwe-1 000 abasweleke ngokudilikelwa sisakhiwo. Sibandakanya abemi base-Bangladesh kwiingcinga nemithandazo yethu.1.10. IKhabhinethi ilusizi kakhulu ngokusweleka kunye nokwenzakala kwabantu okusisiphumo sezikhukhula emazantsi e-China.1.11. IKhabhinethi ivakalisa intlungu nosizi ngokusweleka kwabafundi abahlanu abaphuma kwilali yaseLwandile eNgqeleni, eMpuma Koloni, abasweleke kwingozi yebhasi. Abafundi abangama-30 bonzakele kule ntlekele yengozi. URhulumente udlulisa uvelwano kwiintsapho, abahlobo, abafundi kunye nootitshala bala maxhoba. “Ngumzuzu olusizi kakhulu xa uMzantsi Afrika ulahlekelwa ziinkokheli zangomso.”2. Iingxoxo kunye nezigqibo zeKhabhinethi ezingundoqo2.1. IKhabhinethi ivume ukuba iPhepha loGayo-zimvo ngobuPolisa lipapashwe kwincwadana karhulumente esihloko sithi Government Gazette ukuze uluntu luphawule ngokwenza amanqaku.Okoko kwathi kwasekwa iiNkonzo zamaPolisa zaseMzantsi Afrika (SAPS) ngowe-1994, kubekho iinguqu ezininzi ngaphakathi nangaphandle kwezi nkonzo ezithe zanefuthe ekuqondeni kunye nasekusabeleni kweeNkonzo zamaPolisa kwimiba yolwaphulo-mthetho kunye nokhuselo.Emva konyaka we-1994, urhulumente wajongana nokushukuxa iinjongo ezimbini zokudala umbuso ophuhlayo lo gama esekwaguqula ubupolisa bube liziko lolawulo.Eli Phepha loGayo-zimvo lisabela kwimingeni echongwe emva kokuhlolwa kokufaneleka koBuchule bokuThintela uLwaphulo-mthetho ngowe-1996 (NCPS) kunye nePhepha leNgcaciso yoMgaqo-nkqubo woKhuselo noKhuseleko we-1998. Kwendelisiswe kule migaqo-nkqubo ingcamango yokushukuxa ukhuselo kunye nokhuseleko ngendlela egqibeleleyo ngophuhliso kunye nokuphumeza iinkqubo ehlangeneyo yamacandelo ohlukileyo. Le migaqo-nkqubo ijonge ukumisela inkqubo-sikhokelo ngokubanzi yokujongana nemiba yokhuselo nokhuseleko ngokubanzi kude kube ngunyaka wama-2004.IPhepha loGayo-zimvo lijongene “nokuJongana ubuso ngobuso nolwaphulo-mthetho kuMzantsi Afrika weNtando yesininzi, uBupolisa eMzantsi Afrika, iNtsingiselo eyiNtloko yobuNgcali bamaPolisa kunye namaLungiselelo amaZiko”. Oku kujolise ekubekeni iiNkonzo zamaPolisa zaseMzantsi Afrika ekugqibeleni kwisikhundla sokusabela kulwaphulo-mthetho olukhulayo noluguquguqukayo kwangaxeshanye nokuphumeza iimfuno zoMbuso osaphuhlayo.2.2. IKhabhinethi ivume isiCwangciso seSizwe sokuSebenza saBantwana sama-2012-2017 njengesicwangciso ngokubanzi sokukhokela kunye nokukhomba indlela kumasebe karhulumente, kuluntu kunye namanye amaqabane kwicandelo labantwana esisingise ekuphumezeni amalungelo abantwana.Esi sicwangciso samkela uMgaqo-siseko, izivumelwano zamazwe ngamazwe nezengingqi, imithetho emitsha nevelayo yabantwana eMzantsi Afrika, iiNjongo zoPhuhliso zeNkulungwane kunye nesiCwangciso soPhuhliso seSizwe soMbono wonyaka wama-2030.Esi sicwangciso sinemixholo emihlanu: ukusinda kwabantwana (umzekelo, ukuncitshiswa kokusweleka kwabantwana); ukukhula kwabantwana (umzekelo, iinkonzo zophuhliso lwabantwana kwangethuba); ukhuseleko lwabantwana (umzekelo, ukukhuselwa kubundlobongela kunye nokuxhatshazwa ngokwesondo); umgangatho wokuphila kwabantwana (umzekelo, iimeko abahlala phantsi kwazo abantwana) kunye nokuthatha inxaxheba kwabantwana (umzekelo, abantwana babe noxanduva lo gama besonwabela amalungelo abo).Esi siCwangciso seSizwe sokuSebenza saBantwana sowama-2012-2017 siza kucaciswa ngokubanzi kwintlanganiso yamabal’engwe nemfutshane yamajelo eendaba.2.3. IKhabhinethi ivume ukuba iPhepha lokuVuselela iNkcubeko yase-Afrika lifakwe ePalamente ukuze kuvunyelwe isiqinisekiso ngokwemiqathango yeCandelo lama-231 (92) loMgaqo-siseko weRiphabliki yoMzantsi Afrika.Isiqinisekiso sephepha ngurhulumente yimpendulo kwisiBhengezo sokuVuselelwa kweNkcubeko kunye neXabiso noButyebi bokwaBelana seSeshoni eQhelekileyo yaBaphathi baMazwe eManyano ye-Afrika kunye noRhulumente eyayibanjelwe e-Equatorial Guinea, kweyoMqungu wama-2011, kunye nokusungulwa kwephulo leManyano ye-Afrika kwiPhepha lokuVuselela iNkcubeko ye-Afrika eyabanjwa ekupheleni konyaka wama-2011 eMzantsi Afrika.Isiqinisekiso sePhepha siqaqambisa ukhuseleko nexabiso nobutyebi benkcubeko yase-Afrika kunye namagugu kwakunye nokuxhasa umoya woBumbano nokuzingca ngobu-Afrika.Iphepha lixhasa ubunye benkcubeko, ubugcisa, ixabiso lenkcubeko, ulwimi, amagugu kwakunye noshishino lwenkcubeko nobugcisa njengobusembindini wophuhliso oluzinzileyo. Oku kunamandla okwenza igalelo ekuhlumeni koqoqosho kunye nobunye besizwe. Iphepha lilungelelaniswe noMgaqo-nkqubo oMtsha wokuHluma koQoqosho, isiCwangciso soPhuhliso seSizwe, iPhepha leNgcaciso yoMgaqo-nkqubo wezoBugcisa, iNkcubeko kunye namaGugu kunye nesiCwangciso soBuchule soQoqosho olubugolide lwaseMzantsi Afrika. UMphathiswa woBugcisa neNkcubeko uza kusindleka intlanganiso yamabal’engwe nemfutshane yamajelo eendaba ngokuphathelele kulo mba.2.4. IKhabhinethi iqaphele ukusindlekwa kweNtlanganiso yokuqala yaBaphathi bamazwe engeNzululwazi, ubuChwepheshe kunye nokuNgenisa nokwenziwa kwezinto ezintsha ukususela ngomhla wama-20 ukuya kuma-21 KweyeKhala kowama-2013.Ingxoxo ezicwangcisiweyo ngexesha leNtlanganiso yaBaphathi bamazwe zibonelela ngeqonga lokuphonononga iindlela zokuqaqambisa intsebenziswano phakathi kukarhulumente noshishino lwabucala.INtlanganiso iza kwenza abathathi-nxaxheba baphonononge iindlela inzululwazi, ubuchwepheshe kunye nokungenisa nokwenziwa kwezinto ezintsha ezingadlala indima kuhambo oluya kuqoqosho olusekwe kulwazi kunye nokuzalisekisa uMbono wonyaka wama-2030.3. IMithetho esaYilwayo3.1. IKhabhinethi yamkele izihlomelo zoMthetho osaYilwayo woLawulo lwaBasebenzi bakaRhulumente oluYilwayo eziza kupapashwa ukuze uluntu luphawule ngokwenza amanqaku.UMthetho osaYilwayo ufuna ukudala inkqubo-sikhokelo esemthethweni nefanayo yabasebenzi kunye nemiba ethile karhulumente nemibutho yesizwe, eyamaphondo kunye nolawulo loomasipala. Oku kujoliswe ekuqaqambiseni ukuziswa kweenkonzo ngenkqubo efanayo yolawulo lwabasebenzi bakarhulumente, ukusetyenziswa kwabasebenzi okuphucukileyo kunye nokudala umnyango omnye wokuziswa kweenkonzo zikarhulumente kubemi beli.3.2. IKhabhinethi yamkele uMthetho osaYilwayo weKomishoni yaBasebenzi bakaRhulumente ukuze uluntu luphefumle ngokwenza amanqaku kunye nokwazisa lo Mthetho osaYilwayo ePalamente.Injongo yalo Mthetho osaYilwayo kukulungelelanisa uMthetho weKomishoni yaBasebenzi bakaRhulumente we-1997 kunye noMgaqo-siseko ukunika umkhombandlela malunga nemithetho-sisekelo elawulo ulawulo lwabasebenzi bakarhulumente.Oku kuhambelana nendima eyomeleziweyo nengumbono wesiCwangciso soPhuhliso seSizwe kwiKomishoni.3.3. IKhabhinethi yamkele uMthetho osaYilwayo weeNkonzo zeMozulu zaseMzantsi Afrika wama-2013 ukuba upapashwe ukuze uluntu luphefumle ngokwenza amanqaku.Lo Mthetho osaYilwayo ufuna ukuhlomela uMthetho weeNkonzo zeMozulu zaseMzantsi Afrika, wama-2001 (uMthetho Nombolo 8 wama-2001) obonelela ngokusekwa, iinjongo, amagunya kunye nemisebenzi yeeNkonzo zeMozulu zaseMzantsi Afrika.Okubalulekileyo kukuba ezi zihlomelo ziza kubonelela iiNkonzo zeMozulu zaseMzantsi Afrika ngegunya elisemthethweni lokuphumeza umsebenzi wolawulo lolwazi ngomgangatho womoya osingqongileyo.Oku kunegalelo ekukhuseleni kunye nasekuqaqambiseni okusingqongileyo nemithombo eluncedo yendalo.3.4. IKhabhinethi yamkele uMthetho siHlomelo osaYilwayo woPhuhliso lweMithombo yeziMbiwa nePetroliyam, wama-2012 ukuba ufakwe ePalamente.Lo Mthetho siHlomelo osaYilwayo woPhuhliso lweMithombo yeziMbiwa nePetroliyam, wama-2012 (uMthetho osaYilwayo) ufuna ukuhlomela uMthetho siHlomelo osaYilwayo woPhuhliso lweMithombo yeziMbiwa nePetroliyam, wama-2012 (uMthetho Nombolo 28 wama-2002) njengokuba uhlonyelwa nguMthetho siHlomelo osaYilwayo woPhuhliso lweMithombo yeziMbiwa nePetroliyam, wama-2008 (uMthetho Nombolo 49 wama-2008).Eyona njongo ingundoqo yalo Mthetho siHlomelo osaYilwayo, phakathi kwezinye, kukuqaqambisa ukubonelelwa kokunyityilikiswa kwezimbiwa ngeenjongo zokwenza ubucwebecwebe ukuze kuxhaswe ushishino kunye negalelo leenjongo zesizwe zokudala imisebenzi kunye nokuhluma koqoqosho njengoko oko kungumbono wesiCwangciso soPhuhliso seSizwe. Intlanganiso yamabal’engwe nemfutshane yamajelo eendaba iza kubanjwa ngeenjongo zokucacisa malunga nolu phuhliso.4. IzikhundlaIKhabhinethi yamkele ezi zikhundla zintsha zilandelayo:4.1. Mnu Sithembiso Freeman Nomvalo njengeGosa eliyiNtloko yeSigqeba le-Arhente yoBuchwepheshe boLwazi loMbuso kunye nelungu lesigqeba kwiBhodi yaBalawuli ixesha elingangonyaka.4.2. Mnu Trevor Gordon njengoSekela Mlawuli Jikelele: woLawulo lweMichiza kunye neNkunkuma kwiSebe lezeNdalo.4.3. Nks Yoliswa Makhasi njengoSekela Mlawuli Jikelele: uLawulo lwezoShishino kwiSebe lezamaShishini kaRhulumente.4.4. Nks Rose Mbono njengoSekala Mlawuli Jikelele: iFuthe lezoQoqosho noLungelelaniso loMgaqo-nkqubo kwiSebe lezamaShishini kaRhulumente.4.5. IKhabhinethi yamkele ezi zikhundla zilandelayo kwi-Arhente yoKhuselo loLuntu yaseMzantsi Afrika (SASSA):a) Nks Emmarentia Dianne Dunkerley kwisikhundla sokuba nguMlawuli wesiGqeba: uLawulo lweziBonelelo zikaRhulumente.b) Mnu. Frank Earl kwisikhundla sokuba nguMlawuli wesiGqeba: Ukugqithiselwa nokuxhamla iziBonelelo.4.6. IKhabhinethi iqaphele ukwandiswa kwexesha lokusebenza, ngeenyanga ezintandathu kwamalungu angama-20 eBhunga laseMzantsi Afrika lobuNgcali kwiNzululwazi ngezeNdalo kude kube ngumhla wama-30 kweyoMsintsi wama-2013.Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-12 kweyeSilimela wama-2013,13 Jun 2013,https://www.gov.za/statement-cabinet-meeting-12-june-2013,https://www.gov.za/xh/intetho-kwintlanganiso-yekhabhinethi-yangomhla-we-12-kweyesilimela-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi inqwenela owayesakuba nguMongameli uNelson Mandela ukuba akhawuleze aphile kwaye iqinisekisa isizwe ukuba ufumana eyona nkathalo nonyango ezikumgangatho ophezulu. IKhabhinethi ivuyiswa kukuba amayeza ayasebenza kwaye ukusabela kakuhle ukunyangwa kwaye iyasiphindaphinda isicelo sayo esibhekiswa kumajelo eendaba kunye noluntu ukuba bahloniphe ubomi obubobakhe lowo wayesakuba nguMongameli kunye nosapho lwakhe ngeli xesha.1.2. IKhabhinethi incoma umsebenzi weQela lezoBulungisa, uThintelo loLwaphulo-mthetho noKhuseleko eliliQela elinoMsebenzi wokulwa noRhwaphilizo elasekwa nguMongameli uJacob Zuma ngowama-2010.Okokuqala kwimbali yethu yentando yesininzi, abophuli-mthetho abakusebenzisa kakubi ukuthenjwa luluntu nabasebenzisa gwenxa imithombo yoluntu baye baziswa kwaza kwafuneka bathathe uxanduva ngezenzo zabo esidlangalaleni. Ukungalunyamezeli konke-konke koMzantsi Afrika urhwaphilizo kusisondeza kumbono wonyaka wama-2030 apho uluntu lwaseMzantsi Afrika luza kuphawulwa ngemigangatho ephezulu yemikhwa esesikweni kunye nobulungisa.Esi simo sihlaselayo sijolise ekunqandeni abantu kumacandelo karhulumente kunye nawabucala abathi bazibandakanye kwizenzo zolwaphulo-mthetho kwaye siqhutywa kukuzinikela ekuqinisekiseni ukuba bonke abemi bakhuselekile kwaye nabo baziva bekhuselekile.1.3. IKhabhinethi izigxeka kakhulu izenzo zakutshanje zocalucalulo ngokobuhlanga kwezinye iindawo zelizwe. Ucalucalulo alunayo indawo kwilizwe lethu nentando yesininzi yethu, ingakumbi ezikolweni, apho iinqobo zoMgaqo-siseko kufuneka zixhaswe kwaye zikhuselwe khona.IKhabhinethi incoma iSebe lezeMfundo esiSiseko ngezenzo zalo ezikhawulezileyo zokujongana nocalucalulo ezikolweni kunye nokukhuthaza bonke abazali, abafundi nootitshala ukuba baluchaze ucalucalulo kunye nokuxhatshazwa ezikolweni. IKhabhinethi imema bonke abemi baseMzantsi Afrika ukuba basebenze kunye norhulumente ukujongana nocalucalulo apho luthi lwenzeke khona kuluntu.1.4. IKhabhinethi yamkela utyelelo lukaMongameli waseMerika eMzantsi Afrika, uBarack Obama, oluyinxalenye yotyelelo lwakhe kumazwe amathathu ayi-Senegal, Tanzania kunye noMzantsi Afrika phakathi komhla wama-26 kweyeSilimela kunye nomhla wesi-3 kweyeKhala wama-2013. Iingxoxo zethu zobuchule kwezopolitiko neMerika ziyaqhuba ukuba nefuthe elakhayo kubudlelwane bethu bala mazwe mabini. IMerika isengumehlulelane obalulekileyo kwezorhwebo, utyalomali, ukhenketho kunye nobuchwepheshe.1.5. IKhabhinethi incoma intlanganiso eyimbali yeNkqubo yeZiqinisekiso  yaseKimberley (KPCS) ebanjwe phakathi komhla we-4 kunye nowe-7 kweyeSilimela wama-2013 eKimberley. Le ntlanganiso yaBaphathi bamazwe ixoxe phakathi kwezinye izinto ngeendlela zokomeleza ukusebenza kakuhle kwenkqubo yeziqinisekiso zedayimani engekacokiswa. Oku kuqinisekisa ukuba urhwebo lwedayimani alubuxhasi ubundlobongela bemibutho yabavukeli-mbuso kunye nabaxhasi babo abafuna ukujongela phantsi oorhulumente abasemthethweni. Iingcebiso ezivela kule ntlanganiso ziza kubaluleka kwintlanganiso yeKPCS eza kubanjwa  apha ekuhambeni konyaka.1.6. IKhabhinethi iqaphele ukuba isikhumbuzo soSuku loLutsha kunyaka wama-2013 nesiphawula unyaka wama-37 woQhankqalazo eSoweto siza kubhiyozelwa phantsi komxholo othi “Sisebenza sisonke ukuphuhlisa ulutsha kunye noMzantsi Afrika okhululekileyo kwiziyobisi.” IKhabhinethi ibulela abafundi bonyaka we-1976 abazenza idini ekuguquleni imbali yeli lizwe yaze yabeka uMzantsi Afrika kumzila oya kwintando yesininzi. IKhabhinethi iyaphindaphinda ukuthi, lo gama ulutsha lonyaka we-1976 lwalusilwela inkululeko kunye nokudalwa kombuso wentando yesininzi, ubutshantliziyo bolutsha lwanamhlanje bujoliswe ekoyiseni ngempumelelo imingeni yokulwa nentlupheko, intswela-ngqesho, iNtsholongwane kaGawulayo noGawulayo, uphuhliso lomntu ngamnye kunye nokusetyenziswa gwenxa kweziyobisi. IKhabhinethi ikhuthaza bonke abemi baseMzantsi Afrika kunye nemibutho ukuba basebenze kunye ukuphucula ubomi babantu abatsha kunye nokususa abashishina ngeziyobisi phakathi koluntu lwethu. Isikhumbuzo soSuku loLutsha siza kubhiyozelwa ngeCawa, umhla we-16 kweyeSilimela wama-2013 eNewcastle, KwaZulu-Natal.1.7. IKhabhinethi ivuyisana neNkongolo yabaFundi baseMzantsi Afrika (Cosas) ngokugqiba iminyaka engama-34, kwaye iingcambu zayo zikumzabalazo waseSoweto wonyaka we-1976 wemfundo ekhululekileyo, esemgangathweni kunye nefanelekileyo. Ilizwe lizibandakanya ne-Cosas ekubhiyozeleni impumelelo yayo kunye nokubeka phambili imfundo esemgangathweni yakhe wonke ubani. IKhabhinethi incoma iinkokeli ze-Cosas ngelinge lazo lokuhlanganisa ulutsha khon’ ukuze lulwe nokusetyenziswa gwenxa kweziyobisi.1.8. IKhabhinethi igxeka izenzo zoluntu zokulahlwa kwelindle eNtshona Koloni ngabaqhankqalazi abaqhankqalazela izindlu zangasese ezingamabhakethi aphathwayo. Lo gama urhulumente elihlonipha ilungelo lokuqhankqalaza kwabemi, olu hlobo loqhankqalazo alunasidima kwaye lubeka emngciphekweni omandundu iimpilo yoluntu kunye naleyo yabaqhankqalazi ngokwabo. IKhabhinethi imema abemi ukuba bazizise ngaphambili izikhalazo zabo ngendlela eyakhayo kwaye baphathe amaziko oluntu ngeyona ntlonipho nokuba zithini na izikhalazo zabo. IKhabhinethi imema abasemagunyeni ukuba bakhawulezise ukuwushukuxa lo mba ngendlela ehambelana noMgaqo-siseko.1.9 URhulumente, ngokukhokelwa nguSekela-Mongameli uKgalema Motlanthe, uhlangene neenkokeli zeenkolo ezimele iBhunga leeCawa zaseMzantsi Afrika kunye neNkomfa yooBhishophu bebandla lamaKatolike yaseMzantsi Afrika ukuze baxoxe ngenkxalabo yabo yokuba iProjekthi yokuPhucula ooHola beeNdlela baseGauteng iza kuba nefuthe njani kwabahluphekayo kunye nokungazikhathaleli kukarhulumente iimfuno zabahluphekayo.IKhabhinethi iyaphinda ukuthi urhulumente uzikhulule izithuthi zikawonke-wonke ezibhalisiweyo (ezisetyenziswa ikakhulu ngabahluphekileyo) kwirhafu yoohola bendlela abaseGauteng. Kwakhona, ukushukuxa iinkxalabo zabanye abakhweli beemoto, urhulumente ucuthe irhafu waza waqalisa ngezixa-mali ezinomda zazo zonke iindidi zezithuthi.IKhabhinethi ikhuthaza abakhweli zimoto baseGauteng ukuba babhalisele ukufumana ibheji zekhompyutha kwaye bayibone leprojekthi njengenxalenye yephulo lokwakha iziseko zophuhliso neziluncedo zoluntu.1.10 IKhabhinethi ivuyisana namaQela eBhola eKhatywayo iBafana Bafana neBanyana Banyana kunye neQela leQakamba iiProteas ngempumelelo yawo yakutshanje kwibhola ekhatywayo neqakamba. IKhabhinethi ivuyisana namaqela esizwe ngempumelelo ayilwele nzima kwimpelaveki esiphuma kuyo kwaye ikhuthaza bonke abemi baseMzantsi Afrika ukuba baxhase amaqela ethu esizwe.1.11 IKhabhinethi yamkele ukusungulwa kwesikhululo sosasazo iPower FM, esisikhululo esitsha sosasazo, njengomdlali omtsha kolu shishino. IKhabhinethi iqaphele ukuba esi sikhululo siza kujongana nopolitiko, imiba yezentlalo kunye nezemidlalo ubukhulu becala kwaye sizibandakanya kuluhlu lwamaqonga kanomathotholo anokusetyenziswa ukwazisa abemi baseMzantsi Afrika.1.12 IKhabhinethi ivuyisana noMlawuli Jikelele weSebe lezeMpilo, uGqr Malebona Precious Matsoso, ngokuqeshwa kwakhe njengelungu   nelikwangomnye wooSekela Sihlalo beBhodi yesiGqeba yeNgqungquthela yezeMpilo yeHlabathi isithuba seminyaka emithathu.2. Iingxoxo kunye nezigqibo zeKhabhinethi ezingundoqo2.1. IKhabhinethi iqaphele ukuba iZiko lobuNtlola lezeziMali laseMzantsi Afrika liza kusindleka iiNtlanganiso Jikelele zamaQela aSebenzayo zoNyaka wama-2013 zamacandelo ezobuntlola kwezezimali eQela le-Egmont.IQela le-Egmont ngumbutho wamacandelo ezobuntlola kwezezimali aphuma kumazwe ali-131. Ahlangana rhoqo ukuseka ubudlelwane bokuchonga ingeniso efunyenwe ngolwaphulo-mthetho, ukulwa nokusasazwa kwemali ngokungekho mthethweni kunye nokuxhasa ubunqolobi ngezimali ngenjongo yokukhusela ubulungisa kwiinkqubo zezimali.2.2. IKhabhinethi iqaphele ukonyulwa koMzantsi Afrika ukuba usebenze kwiBhunga lezoQoqosho nezeNtlalo leZizwe eziManyeneyo (ECOSOC) ixesha elisusela kunyaka wama-2013 ukuya kowama-2015. Oku kuzisa ithuba lokubeka ubuchule bobunkokeli baseMzantsi Afrika kwimiba yophuhliso kunye nokugxininisa indima yelizwe njengomthathi-nxaxheba ongaguqukiyo nosebenza kakuhle xa uzibandakanya namanye amazwe amaninzi.UMzantsi Afrika uza kuqinisekisa ukuba i-ECOSOC yomelezwa nangakumbi kwaye iguqulwa ukuze ikwazi ukumelana neenguqu zehlabathi kunye neemfuno zamazwe asaphuhlayo.2.3. IKhabhinethi iqaphele ingxelo yobulungu obungesosigxina boMzantsi Afrika kwiBhunga loKhuselo leZizwe eziManyeneyo (UNSC) ukususela kumhla woku-1 kweyoMqungu wama-2011 ukuya kumhla wama-31 kweyoMnga wama-2012.Le ngxelo ichaza impembelelo yoMzantsi Afrika kwinkqubo yolawulo lwehlabathi yokugcina uxolo kunye nokhuseleko lwamazwe ngamazwe.Ngokuhambelana neenqobo zayo kunye nomdla wesizwe, uMzantsi Afrika kwi-UNSC ubeke phambili ukusonjululwa kwempixwano kunye noxolo nozinzo kwilizwekazi lase-Afrika. Ubulungu kwi-UNSC busekwabonelela uMzantsi Afrika ngethuba lokomeleza ubudlelwane namaqabane amazwe angundoqo kuphuhliso iBrazil, India, Nigeria neChina - abelana ngobulungu noMzantsi Afrika kwiBhunga.3. IMithetho esaYilwayo 3.1. IKhabhinethi ivumele ukuba uMthetho Sihlomelo woLawulo lweNtlekele upapashwe ukuze uluntu luphefumle.Lo Mthetho osaYilwayo ujonge ukushukuxa imingeni ekujongenwe nayo kuwo onke amanqanaba karhulumente emva kokuqalisa koMthetho woLawulo lweNtlekele wama-2002. Esi Sihlomelo siza kuqinisekisa kwakhona umsebenzi woomasipala besithili malunga noxanduva lokuseka umthamo wophuhliso kunye nentsebenziswano ngesicwangciso solawulo lwentlekele. Oku kuquka ukuphunyezwa komsebenzi wolawulo lwentlekele kummandla lowo kamasipala.  UMthetho woLawulo lweNtlekele wama-2002 ujolise kwiinjongo ezine: Useka isikhokelo solawulo lwentlekele seziko ngokubanzi. Umisela umgaqo-nkqubo oneenkcukacha zophuhliso kunye nesikhokelo sesicwangciso sobuchule solawulo lwentlekele. Lo Mthetho osaYilwayo usekwabonelela ngokuhlelwa ngokohlobo nokubhengezwa kwentlekele; kwaye ujongene nokuxhasa ngezimali okwethutyana ukubuyiselwa kunye nokuvuselelwa kwesimo emva kwentlekele. Ubonelela ngamavolontiya olawulo lwentlekele kunye nemiba embalwa encedisayo nenxulumene noko.3.2. IKhabhinethi ivume ukufakwa koMthetho Sihlomelo weRhafu yeZakhiwo kuRhulumente kaMasipala waseKhaya ePalamente.URhulumente waseKhaya: uMthetho weRhafu yeZakhiwo waqala ukusebenza ngomhla wesi-2 kweyeKhala wama-2005. Wahlonyelwa kabini ngowama-2008 nowama-2009. Izihlomelo zifuna ukususa ukungacaci okanye iintsingiselo-mbini kunye nokubonelela ngokuqiniseka ngokwasemthethweni okungaphezulu.Isihlomelo siza kuvumela ukusekwa kwendidi zerhafu yezakhiwo ezohlukileyo elubala, oko kuza komeleza ukuqonda kwabanini bezakhiwo ngokumiselwa kwerhafu. Isihlomelo siza kubekela ecaleni iziseko zophuhliso eziluncedo zeenkonzo zoluntu ezifana neendlela, imizila kaloliwe, izikhululo zenqwelomoya neendlela ezisetyenziselwa ukuchopha nokuntinga kwazo, amadama kunye neendonga ezakhiwe elwandle ukukhusela amazibuko kumaza ekubeni zirhafelwe. Ezi zilawulwa ngurhulumente kwaye azisayi kubeka sithintelo kwicandelo loshishino lwabucala. Oku kuza komeleza uqoqosho kwimida yoomasipala. Kuza kuba negalelo kwindima yophuhliso lwamashishini karhulumente ngokucutha iindleko zawo ezisisigxina.3.3. IKhabhinethi ivumele iqela leMithetho yoRhwebo ngeeNqanawe efanayo ukuba ithiwe thaca ePalamente. Le Mithetho esaYilwayo yinxalenye yamanyathelo ayilwa ukuze anike uMzantsi Afrika uxanduva phantsi kweMithetho yokuziPhatha yaseLwandle yaMazwe ngaMazwe we-1992.3.3.1 Injongo yoMthetho osaYilwayo woRhwebo ngeeNqanawe (iNgqungquthela yeTyala kuLuntu) kukumisela iMithetho yokuziPhatha yoMbutho waseLwandle waMazwe ngaMazwe, we-1992; kunye nokuphumeza sibe ngumthetho isihlomelo seNgqungquthela yaMazwe ngaMazwe seTyala kuLuntu loMonakalo ngenxa yoNgcoliseko yi-oli, we-1969. INgqungquthela yeTyala kuLuntu iseka kwaye ilawula ityala lomnini nqanawe obhalisiweyo.3.3.2 Injongo yoMthetho osaYilwayo woRhwebo ngeeNqanawe (INgxowamali yeMbuyekezo yoNgcoliseko yi-oli yaMazwe ngaMazwe) kukuphumeza iMithetho yokuziPhatha yowe-1992 kwiNgqungquthela yaMazwe ngaMazwe yokuSekwa kweNgxowamali yaMazwe ngaMazwe yeMbuyekezo ngoMonakalo woNgcoliseko yi-Oli, we-1971 (iNgqungquthela yeNgxowamali).INgqungquthela yeNgxowamali iseka iNgxowamali yaMazwe ngaMazwe, ebizwa ngokuthi yiNgxowamali yaMazwe ngaMazwe yeMbuyekezo yoNgcoliseko yi-Oli (IOPC). Injongo yeNgxowamali kukuhlawula imbuyekezo kumaxhoba omonakalo wongcoliseko (ngokwentsingiselo yeNgqungquthela yeTyala kuLuntu) apho bangakwazanga ukufumana imbuyekezo, okanye imbuyekezo epheleleyo, phantsi kwezibonelelo zeNgqungquthela yeTyala kuLuntu, INgxowamali ye-IOPC ifumana inkxaso yayo kubanini bemithwalo.IMithetho esaYilwayo yeTyala kuLuntu kunye neNgqungquthela yeNgxowamali ijongene nemibuzo yamatyala kunye nembuyekezo yokulahlekelwa okanye ukonakaliswa okwenziwe kukungcola okusisiphumo sokuvuza kwe-oli okungaguqukiyo kwimikhumbi ethwele i-oli.3.3.3 UMthetho osaYilwayo woRhwebo ngeeNqanawe (INgxowamali yaMazwe ngaMazwe yeMbuyekezo yoNgcoliseko yi-oli) woMrhumo kunye noMthetho osaYilwayo woRhwebo ngeeNqanawe (INgxowamali yaMazwe ngaMazwe yeMbuyekezo yoNgcoliseko yi-oli) woLawulo ubonelela ngokuphunyezwa kweMithetho yokuziPhatha koMbutho waseLwandle waMazwe ngaMazwe we-1992 ukuze kuhlonyelwe kwiNgqungquthela yaMazwe ngaMazwe yokuSekwa kweNgxowamali yaMazwe ngaMazwe yoMonakala luNgcoliseko yi-Oli, nguMzantsi Afrika.UMthetho osaYilwayo woLawulo uza kubonelela ngegunya lezomthetho elifunekayo ukuze iiNkonzo zeNgeniso zaseMzantsi Afrika (SARS) zilawule ukuqokelelwa kwerhafu zemirhumo kwiNgxowamali yaMazwe ngaMazwe yeMbuyekezo yoNgcoliseko yi-Oli. UMthetho osaYilwayo weMirhumo nguMthetho osaYilwayo weziMali obonelela ngokuhlawuliswa kunye nokuqokelelwa kwemirhumo ekufuneka ihlawulwe kwiNgxowamali.4. Izikhundla4.1 IKhabhinethi ivume ukuqeshwa kwamalungu asixhenxe iminyaka emihlanu ukususela kumhla we-12 kweyeSilimela wama-2013, ukuba asebenze kwi-Arhente yoLwabiwo lweziMali  zezeMidlalo kunye nezoLonwabo, ngokwemiqathango yoMthetho weLotho (Nombolo 57 we-1997).a.  Gqr Vukile Charles Mehana;b. Mnu Thandisenzo Aleck Skhosana;c. Nks Muditambi Ravele;d. Nks Annamarie Louise van Wieringen;e. Nks Krubavathi Jaram;f. Mnu Ado Moloabi; kunyeg. Mnu Goliath Munro.4.2 IKhabhinethi ivume ukuqeshwa kwamalungu amathathu isithuba seminyaka emihlanu ukususela kumhla we-12 kweyeSilimela wama-2013, ukuba asebenze kwi-Arhente yoLwabiwo lweziMali zoBugcisa, iNkcubeko kunye namaGugu eSizwe ngokwemiqathango yoMthetho weLotho (Nombolo 57 we-1997).a. Nks Hellen Kentse Makgaeb. Nks Violet Tyamzashe; kunyec. Nks Brenda Sesane.4.3 IKhabhinethi ivume ukuqeshwa kwakhona kwabalawuli ababini abangeyiyo inxalenye yesigqeba saBalawuli beBhodi yeBhanki yoPhuhliso ye-Afrika eseMazantsi (DBSA) ngokwemiqathango yecandelo lesi-7 loMthetho ye-DBSA, (uMthetho we-13 we-1997).a. Nksk Thembisa Dingaanb. Njingalwazi Omar Latiff.4.4 IKhabhinethi ivume ukuqeshwa kooSekela baLawuli Jikelele abalandelayo:a. Nks Maseapo Kganedi kwisikhundla sokuba nguSekela Mlawuli Jikelele: iiNkonzo zamaQela kwiSebe lezoBugcisa neNkcubeko.b.  Mnu Mpho Joseph Mofokeng: iGosa eliyiNtloko kwezeziMali: kwi-Akhawunti yoRhwebo ngaManzi kwiSebe lezeMicimbi yaManzi.Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla wama-26 kweyeSilimela wama-2013,2 Jul 2013,https://www.gov.za/statement-cabinet-meeting-26-june-2013,https://www.gov.za/xh/intetho-kwintlanganiso-yekhabhinethi-yangomhla-wama-26-kweyesilimela-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi izibandakanya nesizwe kunye noluntu lwamazwe ngamazwe ekuthandazeleni utata wesizwe, owayesakuba nguMongameli uNelson Mandela. Ngeli xesha lobunzima, sisonke masibonise uthando novelwano ukuze simenze uMadiba azingce ngathi.1.2. IKhabhinethi iqaphele isikhumbuzo seminyaka engama-58 sokutyikitywa koMqulu wamaLungelo oLuntu ngomhla wama-26 kweyeSilimela we-1955 osisiseko sentando yesininzi yethu kunye noMgaqo-siseko wethu. IKhabhinethi ihlaba ikhwelo kubo bonke abemi baseMzantsi Afrika ukuba ‘Badlale iNdima Yabo’ ekusondezeni eli lizwe kumbono woluntu loMzantsi Afrika olumanyeneyo, olungenabuhlanga, olungacalucaluli ngokwesini, lwentando yesininzi kunye nolunenkqubela phambili.1.3. IKhabhinethi yamkele ukuzinikela ngokutsha kweSebe lezeMpilo, likunye nabaphandi ukuba bajongane ngqo nemiba engumngeni kwiinzame zabo ezihlangeneyo zokulwa neNtsholongwane kaGawulayo (i-HIV). IKhabhinethi isekwamkela amalungiselelo eSebe lezeMpilo okwazisa imiba eliqela yokungenelela kwiinzame ezikhoyo eziquka ukufundisa ukuqonda ngakumbi i-HIV noGuwulayo (i-AIDS), kunye namanyathelo okunciphisa umngcipheko wokosuleleka yi-HIV.1.4. IKhabhinethi idlulisa umyalezo wovelwano kulandela ukuhlaselwa okumasikizi kwiNdawo yoncedo lweeMbacu yeZizwe eziManyeneyo eMogadishu, eSomalia ngomhla we-19 kweyeSilimela wama-2013 oluthe lwashiya abantu abali-15 beswelekile kuquka abemi baseMzantsi Afrika ababini. Sihlaba ikhwelo kuwo onke amaqela ezopolitiko angaphandle kwenkqubo yezopolitiko eSomalia ukuba agxeke ubundlobongela baze bazise inkxalabo yabo kuRhulumente waseSomalia ngendlela eyakhayo nedala uxolelwaniso.1.5. IKhabhinethi ihlaba ikhwelo kubo bonke abemi boMzantsi Afrika ukuba banikezele ngexesha labo ngoSuku lukaNelson Mandela (umhla we-18 kweyeKhala) ukuze bancede baguqule uluntu abahlala kulo kunye nokwenza uMzantsi Afrika ube ngcono. Lo mbhiyozo uza kubanjwa phantsi komxholo othi “Thatha amanyathelo; phembelela inguqu; yenza yonke imihla ibe luSuku lukaMandela” kugxininiswa kubukho bokutya, indawo yokuhlala kunye nokwazi ukufunda nokubhala.1.6. IKhabhinethi iqaphele ukuba njengenxalenye yoSuku lukaNelson Mandela, kuza kusungulwa ukunatyiselwa ngokwamanqanaba kokunikezelwa kwecwecwe leSazisi esiliKhadi. Oku kusungulwa linyathelo elibalulekileyo lokwahlukana kwethu nexesha nobomi obudlulileyo kunye nokufikelela esiphelweni kwexesha lamapasi eMzantsi Afrika. ISazisi esiliKhadi licwecwe elikwaziyo ukugcina ulwazi neenkcukacha ezivela kwiqela labachaphazelekayo ngoku nakwixesha elizayo. UMphathiswa weSebe lezeKhaya uza kunikezela ngeenkcukacha ezithe vetshe kwindibano emfutshane ecwangcisiweyo ekuhambeni kwexesha.1.7. IKhabhinethi yamkela ukusungulwa kwephulo leSebe lezeMfundo esiSiseko elibizwa ngokuthi iiProjekthi ezingaphezu kwezingama-94 zikaMadiba ukubhiyozela umhla wokuzalwa kukaNelson Mandela kunye nelifa asishiya nalo. Eli phulo lijolise ekuphuculeni iziseko zophuhliso neziluncedo kwizikolo ezingaphezu kwama-94 ukuze zibe ngamaziko anobuchwepheshe bale mihla nawemfundo esemgangathweni. Eli phulo linika ithemba nesidima ezikolweni kwilizwe ngokubanzi. Ngexesha leNyanga kaMandela ukususela kweyeKhala wama-2013, isebe liza kukhokela ekunikezeleni izikolo ezitsha ezigqityiweyo rhoqo ngeveki njengenxalenye yokuzinikezela imfundo esisiseko ephucukileyo nesemgangathweni.1.8. IKhabhinethi yamkele ukugqitywa kunye nokunikezelwa kweBhulorho yeLifa likaMandela eyaziwa ngokuba yiNkosi Dalibhunga eya eMvezo ekhokelwa nguNkosi Mandla Mandela, umzukulwana walowo wayesakuba nguMongameli ngomhla we-18 kweyeKhala wama-2013. Oku kunikezelwa kuza kungqinelana nosuku lokuzalwa lwalowo wayesakuba nguMongameli uMnu Nelson Mandela, oza kugqiba iminyaka engama-95 ngolo suku.1.9. IKhabhinethi iqaphele isikhumbuzo soMzantsi Afrika soSuku lwaMazwe ngaMazwe lweZizwe eziManyeneyo oluchasene nokuSetyenziswa gwenxa kweZiyobisi kunye nokuThutyeleziswa kwazo ngokungekho mthethweni ngomhla wama-26 kweyeSilimela wama-2013, eKimberley. Olu Suku lwasetyenziswa ukugxininisa ukubaluleka kokujongana nemingeni ehlabathini kuquka ulwaphulo-mthetho, i-HIV ne-AIDS, ukuphela kwezimilo, ubundlobongela basemakhaya kunye nokukhulelwa kwabafikisayo.  1.10. IKhabhinethi yamkele ukusindlekwa kweNtlanganiso yaBaphathi baMazwe yeNzululwazi, uBuchwepheshe kunye neeNguqu eza kubanjwa ukususela ngomhla wama-20 ukuya kumhla wama-21 kweyeKhala. Le ntlanganiso iza kushukuxa icebo eliqulethwe kwingxelo yeKomiti yaBaphathiswa yoHlalutyo, iphucule ukulungelelanisa kunye nokuhlangana kweNkqubo yeSizwe yeNguqu ize yomeleze nengxoxo phakathi korhulumente, ezorhwebo kunye nabemfundo ephakamileyo.1.11. IKhabhinethi yamkele ingxelo ngenkqubela eyenziwe kwilali yaseMuyexe, eGiyani, kwiphondo laseLimpopo yokuqalisa kokuzinikela kukarhulumente ekuphuculeni ubomi babantu. IKhabhinethi ingqine inkxalabo kaMongameli yokuba onke amanqanaba karhulumente kufuneka akhawulezise ukuziswa kweenkonzo njengezicwangciso ekuvunyelenwe ngazo.1.12. IKhabhinethi yamkele ukusungulwa ngoMgqibelo, umhla wama-29 kweyeSilimela wama-2013 kwe-SIP 18 enxulumene nemiba yeziseko zophuhliso neziluncedo ngeenjongo zokuziswa kwamanzi kunye nokuhanjiswa kogutyulo. Le projekthi iza kuqinisekisa ukubonelelwa ngamanzi okuzinzileyo ukuze kufikelele kwimfuno zoluntu kunye nokuxhasa ukukhula koqoqosho.1.13. IKhabhinethi yamkele inkcazelo emfutshane eyifumene kwicandelo lezokwakha malunga nezivumelwano eziphakathi kweenkampani eziza kunciphisa zithintele ukhuphiswano. IKhabhinethi yamkele isiphumo sophando esibonise ukuba kukho ukumiselwa kwamaxabiso okungekho mthethweni, izivumelwano ezingekho mthethweni nezilahlekisayo zokuthintela ukhuphiswano kunye norhwaphilizo kurhwebo lwezokwakha lwabucala. Ubungakanani bezi zivumelwano zingekho mthethweni nezilahlekisayo zokuthintela ukhuphiswano bungqina ukuba kufuneka kuthathwe amanyathelo aqatha ligunyabantu lezokhuphiswano. IKhabhinethi ilindele isiphumo senkqubo yenkundla yamatyala okhuphiswano kodwa iqaphela ukuba ubungqina bubonisa ukonakala kakhulu komdla woluntu ngamaxabiso anyuswe kakhulu urhulumente athe wawahlawula ngenxa yezivumelwano ezingekho mthethweni nezilahlekisayo zokuthintela ukhuphiswano.2. Iingxoxo kunye nezigqibo zeKhabhinethi ezingundoqo2.1. IKhabhinethi ivume isiCwangciso esinguNdoqo seSizwe seZiyobisi (2013–2017) kunye nokuqaliswa kwaso kwiminyaka emihlanu ezayo. Esi sicwangciso sisebenza njengoyilo olusephepheni noluphambili lwelizwe lokuthintela kunye nokunciphisa ukusetyenziswa gwenxa kotywala neziyobisi kunye neziphumo ezinxulumene nezentlalo nezoqoqosho kuluntu lwaseMzantsi Afrika.2.2. IKhabhinethi ivume ukuSindlekwa kweMbizo yokuXhotyiswa kwabaNtsundu ngokuBanzi kwezoQoqosho ngowama-2013. Le ntlanganiso iza kuqhayisa ngamabali ayimpumelelo kunye nokucacisa ukungenelela kukarhulumente ngenkxaso esebenza kakuhle kunye nokuthatha inxaxheba kuqoqosho oluzinzileyo kunye nokufikelela kwabantu abantsundu kuqoqosho olungundoqo, ngendlela eza kuba negalelo ekukhuleni koqoqosho oluqukayo. 2.3. IKhabhinethi ivumele uMzantsi Afrika ukuba ubambisane nenkqubo yokuHlaliswa kwaBantu yeZizwe eziManyeneyo (UN-HABITAT) ngomhla we-5 kunye nowe-6 kweyoMsintsi wama-2013 ekusindlekeni iNkomfa esihloko sithi “Ukukhokela inguqu eSixekweni”. Le nkomfa iza kugxininisa ekuthatheni inxaxheba kwabasetyhini kubomi basezidolophini e-Afrika. Le nkomfa iza kubonelela ngeqonga ukuze i-Afrika ikwazi ukushukuxa ngokwaneleyo imingeni yokuhlala ezidolophini kunye nokulawula ukuhlala kwabantu ezidolophini ngeenjongo zokuphuhlisa uluntu.2.4. IKhabhinethi ivume iPhepha elisaYilwayo leNgcaciso yoMgaqo-nkqubo woSapho kunye nokuqaliswa kwesiCwangciso. Eli Phepha elisaYilwayo  leNgcaciso yoMgaqo-nkqubo liza kwenza ukuba urhulumente kunye nabachaphazelekayo basebenzise usapho njengendawo yokuqala yokuqonda impilo entle yoluntu. Eli Phepha elisaYilwayo leNgcaciso yoMgaqo-nkqubo lenza isindululo sezinto ezintathu ezingundoqo ezizezi, ukuXhasa ubomi bosapho olusempilweni, ukomelezwa koSapho kunye nokulondoloza uSapho.     2.5. IKhabhinethi ivume ukugqityezelwa kunye nokufakwa kwiphephandaba lakwarhulumente kweSicwangciso soBuchule sesibini soMthombo waManzi eSizwe. Esi sicwangciso sobuchule songeza kweso sowama-2004. ISiCwangciso soBuchule seSibini soMthombo waManzi eSizwe sibonelela ngohlalutyo lwendima yamanzi kuqoqosho kunye nokuchonga eyona mingeni, amathuba ophuhliso kunye nezenzo ezithi zichaze isikhokelo-nkqubo ekuvunyelwene ngaso kwimimandla ebalulekileyo yelizwe. Isicwangciso sobuchule sesibini sikwafuna ukuqinisekisa ubukho bamanzi ngokuzinzileyo, ngokulinganayo nangokukhuselekileyo ukuze kubekho ubomi obungcono kunye nokusingqongileyo kunye nokuqinisekisa ukuba amanzi alawulwa kakuhle nangoku ngeenjongo zokukhula nophuhliso oluzinzileyo nolulinganayo.2.6. IKhabhinethi ivume ingxelo yeZiphumo zeNtlanganiso ye-16 yeNkomfa yeZizwe ngeZizwe yoRhwebo lwaMazwe ngaMazwe ngeZilwanyana neziTyalo eziseMngciphekweni wokuTshabalala (CITES CoP 16), ebanjwe eBangkok, eThailand ukususela kumhla we-3 ukuya kowe-14 kweyoKwindla wama-2013. Ikhabhinethi ikwavume ukuba uMzantsi Afrika ulungiselela kwaye ufake isicelo sezorhwebo ukuba sichotshelwe kwiCITES CoP 17 ngowama-2016 eMzantsi Afrika.2.7. IKhabhinethi yamkele isimemo esivela kwiBanki yoPhuhliso lwe-Afrika eJongene noMzantsi Afrika ukuba ube lilungu leQela lase-Afrika leZiseko zoNcedo noPhuhliso (i-ICA) elasungulwa kwiNtlanganiso yaBaphathi baMazwe eG8 eGleneagles ngowama-2005. Utyalomali olubonakayo loMzantsi Afrika kwiziseko zophuhliso neziluncedo kwixesha laphakathi enyakeni luza kuqaqambisa ubulungu bayo kwi-ICA ingakumbi xa kusenziwa iinkcukacha kunye nemveliso zolwazi kunye nokulungelelanisa imigaqo-nkqubo yophuhliso phakathi kwamazwe e-G20 kunye namazwe ase-Afrika.2.8. IKhabhinethi ivume ukufakwa kweMithetho yokuZiphatha kweCandelo loPhuhliso lwaMazwe e-Afrika eseMazantsi (i-SADC) kwiiNkonzo zoRhwebo ePalamente ukuze kuphunyezwe ukuqinisekisa, ngokuhambelana necandelo lama-231 loMgaqo-siseko. Iinjongo zeMithetho yokuZiphatha kukukhulula urhwebo phakathi kwengingqi kwiinkonzo ngokukhokelwa kukulingana, ukulinganiswa kunye nokuzuza macala omabini. Le Mithetho yokuZiphatha isekwaseka isikhokelo-nkqubo sokukhululeka korhwebo kwiinkonzo eziphakathi kwamazwe angamalungu eSADC kunye nokusebenza njengesiseko sothethathethwano.2.9. IKhabhinethi iqaphele ukusungulwa kwezifundo zeSidanga soPhuhliso lokuHlaliswa koLuntu (i-BHSD) ngokuphathisana phakathi kweSebe lezeMfundo ePhakamileyo noQeqesho kunye neDyunivesithi yeSixeko iNelson Mandela. Ezi zifundo zesi sidanga zijolise ekuphuhliseni abalawuli nabasebenzi kwezokuhlaliswa koluntu abaza kuba nolwazi olufanelekileyo nezakhono ezifunekayo ukudala, ukuphucula nokukhawulezisa ukuhlaliswa koluntu okuzinzileyo eMzantsi Afrika.2.10. IKhabhinethi ihlaba ikhwelo kuwo onke amasebe karhulumente, oomasipala kunye namashishini karhulumente azinze eGauteng ukuba babhalise zonke izithuthi zikarhulumente kuhlelo lwe-e-tags.2.11. IKhabhinethi ivume amanyathelo okuqalisa acetywayo ukuseka i-Arhente yoLawulo lweMida (i-BMA). I-BMA iza kulawula ukungena nokuphuma, kunye neenkonzo zolawulo lwemida esemhlabeni ize ilungelelanise iinkonzo zesebe kuyo yonke imida yokungena kweli. ISebe leMicimbi yezeKhaya liza kukhokela ekusekeni le arhente.3. IKhabhinethi ivumele ukuba le Mithetho isaYilwayo ifakwe ePalamente:3.1. UMthetho osaYilwayo woLawulo lokuNgena nokuPhuma kwaBantu, uMthetho osaYilwayo weRhafu yokuNgena nokuPhuma, 2013 kunye noMthetho siHlomelo weRhafu yeZinto zaseKhaya, 2013 – Le mithetho isaYilwayo ibonelela ngesiseko sokuququzelela urhwebo lwamazwe ngamazwe kunye nokukhuselwa koqoqosho kunye noluntu, ize ngalo ndlela idale ulingano phakathi kolawulo lokungena nokuququzelelwa korhwebo.3.2. UMthetho siHlomelo ongoPhando ngaManzi – Lo Mthetho Sihlomelo ujolise ekubeni ulungelelanise iinguqu kumaziko, umgaqo-nkqubo, inzululwazi ngamanzi kunye nokusingqongileyo okusemthethweni kwakunye nokwandisa igalelo leKomishoni yoPhando ngaManzi kwiimfuno zophando ngamanzi zaseMzantsi Afrika kunye nokuqinisekisa ukuba ilizwe lisendaweni efanelekileyo yobuchule ukuze liphendule kwiimfuno nemingeni yelizwe elinqatyelwe ngamanzi elifana noMzantsi Afrika.3.3. UMthetho siHlomelo ongeMithetho yoLawulo lokusiNgqongileyo kweSizwe, wama-2013 – Lo Mthetho osaYilwayo uceba izihlomelo kwizibonelelo ezithile eziphantsi koMthetho woLawulo lokusiNgqongileyo kweSizwe, we-1998 (uMthetho Nombolo 107 we-1998) uze uqinisekise ukuba ubuncwane bendalo belizwe bukhuselekile kwisizukulwana sangoku nesexesha elizayo njengokuba oko kuqulethwe kwisiCwangciso soPhuhliso seSizwe.3.4. ULawulo olusaCetywayo lokusiNgqongileyo kweSizwe: uMthetho siHlomelo woMgangatho woMoya, wama-2013 – Lo Mthetho osaYilwayo uhlomela izibonelelo ezithile eziphantsi koLawulo lokusiNgqongileyo kweSizwe: uMthetho woMgangatho woMoya, wama-2004 olawula umgangatho womoya elizweni ukukhusela okusingqongileyo ngokubonelela ngamanyathelo afanelekileyo okuthintela ungcoliseko kunye nokuhla komgangatho wezendalo lo gama uxhasa uphuhliso lwezoqoqosho nezentlalo.3.5. ULawulo lokusiNgqongileyo kweSizwe: uMthetho siHlomelo weNkunkuma, wama-2013 - Lo Mthetho osaYilwayo uhlomela uLawulo lokusiNgqongileyo kweSizwe: uMthetho weNkunkuma, wama-2008 (uMthetho Nombolo 59 wama-2008) ojongene nokulawulwa kwenkunkuma ukuze kukhuselwe impilo kunye nokusingqongileyo.3.6. ULawulo lokusiNgqongileyo kweSizwe: uMthetho siHlomelo ongeMimandla eKhuselweyo, wama-2013 – Lo Mthetho osaYilwayo uhlomela uLawulo lokusiNgqongileyo kweSizwe: uMthetho weMimandla eKhuselweyo wama-2003 (uMthetho Nombolo 57 wama-2003). Izihlomelo ziquka ulawulo lwemimandla ekhuselweyo yaseLwandle kwinkqubo yolawulo lweminye imimandla ekhuselweyo kwakunye nokunika ingqalelo kwiZibhengezo zikaMongameli ezohlula imisebenzi phakathi koshishino lwezokuloba kunye nolawulo lokusingqongileyo.3.7. UMthetho siHlomelo weBhanki yePosi yaseMzantsi Afrika – Eyona njongo yoMthetho weBhanki yePosi, wama-2010 (uMthetho Nombolo 9 wama-2010) kukuseka iziko lezezimali eliza kugaya uluntu kangangoko ukuba longa kwaye lutyale imali kunye nokudala ibhanki ekhethwa kuqala ngamaqela oluntu anengeniso ephantsi.3.8. IKhabhinethi ivuma uMthetho siHlomelo weNgxowa-mali ye-Inshorensi yabaNgesaphangeliyo wama-2012 ukuze uluntu luphefumle kunye nothethathethwano namaqabane ezentlalo eBhunga leSizwe lokuPhuhlisa uQoqosho nezabaSebenzi. Lo Mthetho osaYilwayo uhlomela uMthetho weNgxowa-mali ye-Inshorensi yabaNgesaphangeliyo, uMthetho Nombolo 63 wama-2001. Esi sihlomelo sishukuxa umba wabasebenzi ababekelwe bucala ngulo Mthetho ngoku kwaye uphucula ukuhlawulwa kwenzuzo kwabo banegalelo kule inshorensi, wandisa nexesha lokuhlawulwa kwenzuzo ukususela kwiinyanga ezisibhozo ukuya kwezili-12 kwaye ubonelela ngokonyulwa kwabaxhamli xa kuthe kwasweleka lowo ubenegalelo ngokuhlawula le inshorensi.3.9. IKhabhinethi ivume ukufakwa koMthetho Sihlomelo wezoNyulo, wama-2013 ePalamente. Lo Mthetho Sihlomelo ufuna ukubonelela ngeevoti ezikhethekileyo kunyulo lweNdlu yoWiso-mthetho, kwakunye nokubonelela ngobhaliso lwabavoti abahlala ngaphaya kwemida yaseMzantsi Afrika ukuze bakwazi ukuvota ngokukhethekileyo.4. Izikhundla4.1. IKhabhinethi ivumelana nokuqeshwa kukaMnu. Romeo Adams kwisikhundla sokuba nguSekela Mlawuli-Jikelele: iiNkonzo zokuXhasa ukuPhathwa kweMisebenzi kwiSebe lezoBulungisa noPhuhliso loMgaqo-siseko.4.2. IKhabhinethi ivumelana nokuqeshwa kukaNks. Irene Rofhiwa Singo kwisikhundla sokuba liGosa eliyiNtloko kwezeziMali kwiSebe leziMbiwa.4.3. IKhabhinethi ivumelana nokuqeshwa kukaNks. Kalayvani Pillay kwisikhundla sokuba nguSekela Mlawuli-Jikelele: uPhuhliso lwezoMthetho kwiSebe lezoBulungisa noPhuhliso loMgaqo-siseko.4.4. IKhabhinethi ivumelana nokuqeshwa kukaGqr. Bismark Tyobeka kwisikhundla sokuba liGosa eliyiNtloko yeSigqeba kwiziko loLawulo lweSizwe lweNukliya eMzantsi Afrika.  4.5. IKhabhinethi ivumelana nokuqeshwa kwakhona kukaMnu. Tsietsi Mokhele kwisikhundla sokuba liGosa eliyiNtloko yeSigqeba seGunyabantu loKhuseleko emaLwandle aseMzantsi Afrika iminyaka emihlanu ukususela kumhla woku-1 kuTshazimpunzi wama-2013.4.6. IKhabhinethi ivumelana nokuqeshwa kwakhona kwala malungu angekho kwisigqeba seBhodi yeNkqubo yeziQinisekiso yeSizwe yaseMzantsi Afrika, ixesha labo lomsebenzi eliphelelwa ngomhla wama-30 kweyeNkanga wama-2013, ukuba basebenze eminye iminyaka ukususela kumhla woku-1 kweyoMnga wama-2013 ukuya kumhla wama-30 kweyeNkanga wama-2018. • Mnu. Vernon Roderick Seymour• Mnu. Phakamisa Zonke4.7. IKhabhinethi iqaphele ukuqeshwe kwakhona kwamalungu ali-13 kwi-South African Council for Space Affairs ukususela kumhla wama-24 kweyeSilimela wama-2013 ukuya kumhla wama-24 kweyeSilimela wama-2015. Ikhabhinethi isekwaqaphele ukuqeshwa kwabameli abaphuma kwiSebe lezoKhuselo, iBhunga loPhando lweNzululwazi nezoRhwebo (i-CSIR) kunye neSebe loBudlelwane baMazwe ngaMazwe neNtsebenziswano ukususela kumhla wama-24 kweyeSilimela wama-2013 ukuya kumhla wama-24 kweyeSilimela wama-2015.a. Gqr. Peter Martinezb. Nks. Nomfuneko Majajac. Mnu. Kim Victor Gorringed. Gqr. Sandile Bethuel Malingae. Nks. Pontsho Marupingf. Nks. Andiswa Mlisag. Gqr. Valanathan Munsamih. Mnu. Tenza Thembai. Mnu. Ron Olivierj. Mnu. Linden Petzerk. Mnu. Hendrik Rheederl. Adv Phetole Patrick Sekhulem. Gqr. Jo-Ansie Karina van Wykn. Umnyulwa ophuma kwiSebe lezoKhuseloo. Umnyulwa ovela kwa-CSIR)p. Umnyulwa ovela kwiSebe lezoBudlelwane baMazwe ngaMazwe neNtsebenziswano4.8. IKhabhinethi iqaphele ukuqeshwa kukaMnu. Kutoane Obed Kutoane esikhundleni sokuba liGosa eliyiNtloko yeSigqeba seMbumba ye-Inshorensi yamaTyala yaseMzantsi Afrika iminyaka emithathu ukususela kumhla woku-1 kweyeThupha wama-2013 ukuya kumhla wama-31 kweyeKhala wama-2016.  4.9. IKhabhinethi iqaphele ukuqeshwa kwakhona kukuNjingalwazi Linda De Vries esikhundleni sokuba nguSihlalo ongelilo ilungu lesigqeba leBhodi yokuNgcakaza yeSizwe ilixa lesibini ukususela ngomhla woku-1 kweyoMnga wama-2013 ukuya kumhla wama-30 kweyeNkanga wama-2018.  4.10. IKhabhinethi iqaphele ukuqeshwa kukaMnu. Ndwakhulu Samuel Mukhufhi esikhundleni sokuba liGosa eliyiNtloko yeSigqeba leZiko lweMetroloji yeSizwe yaseMzantsi Afrika iminyaka emihlanu ukususela kumhla woku-1 kweyeThupha wama-2013 ukuya kumhla wama-31 kweyeKhala wama-2018. 4.11. IKhabhinethi iqaphele ukuqeshwa kukaNks. Agnes Tsele-Maseloanyane esikhundleni sokuba liLungu lenkundla elisisigxina kwiNkundla yeeNkampani isithuba seminyaka emihlanu ukususela ngomhla woku-1 kweyeKhala wama-2013 ukuya kumhla wama-30 kweyeSilimela wama-2018. Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla wesi-7 kweyeThupha wama-2013,12 Aug 2013,https://www.gov.za/statement-cabinet-meeting-7-august-2013,https://www.gov.za/xh/intetho-kwintlanganiso-yekhabhinethi-yangomhla-wesi-7-kweyethupha-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi ivuyisene nabantu baseZimbabwe namaqela ezopolitiko ekubambeni ukhetho lwepalamente noloomasipala olube nemvisiswano nempumelelo.IKhabhinethi income iinzame zikaMongameli Jacob Zuma njengoMququzeleli weCandelo loPhuhliso lwamaZwe e-Afrika eseMazantsi ngoThethathethwano lwaseZimbabwe ekuqinisekiseni ukuba onke amaqela ezopolitiko ebezinikele kukhetho olunoxolo.1.2.  IKhabhinethi igxeke uhlaselo ngesiqhushumbisi kwisakhiwo esihlala abasebenzi boZakuzo baseTurkey eMogadishu, eSomalia, kwaye ivakalise amazwi ovelwano kooRhulumente nabantu baseSomalia nabaseTurkey.1.3.  Phambi kokubhiyozela imiNyaka engama-20 eNkululeko yethu, iKhabhinethi izibandakanya nesizwe ekubhiyozeleni iNyanga yabaseTyhini phantsi komxholo othi “IKhulu leMinyaka yokuSebenzisana ngasekuXhobiseni kwabaseTyhini okuZinzileyo nokuLingana ngokweSini”.IKhulu leminyaka linika ingqalelo imigushuzo eyasungulwa ngabasetyhini ukusukela ngexesha itshantliziyo uCharlotte Maxeke,  wathi wakhokela iqela labasetyhini kumngcelele woqhankqalazo eBloemfontein eyayichasene nemithetho yamapasi ngowe-1913.Igalelo elenziwa ngabasetyhini ekulweni imithetho yamapasi nakwezinye iinkalo  zomzabalazo wenkululeko ziyinxalenye ebalulekileyo yempembelelo evuselele ukuba kwenziwe iSazisi esiliKhadi esisanda kusungulwa.Njengoko isizwe sibhiyozela abasetyhini, iKhabhinethi ikwahlaba ikhwelo kubo bonke abemi boMzantsi Afrika balwe naluphi na uhlobo lokuxhatshazwa kwabasetyhini nabantwana kwaye bahloniphe amalungelo abasetyhini akhuselwe kuMgaqo-siseko wethu.1.4.   IKhabhinethi iphindaphinde umbulelo wangaphambili kaMongameli Jacob Zuma  kwisizwe kunye nakuluntu lwamazwe ngamazwe ngokwenza uSuku lukaNelson Mandela lwaMazwe ngamazwe lube ngowona mbhiyoza mkhulu womhla wokuzalwa kukaMadiba owakhe wakho. Ngomhla we-18 kweyeKhala, amawaka abantu kuMzantsi Afrika uphela nakwihlabathi athatha ixesha lokubhinqa omfutshane anceda abantu abangathathi ntweni.IKhabhinethi ihlabe ikhwelo kubemi boMzantsi Afrika ukuba baxhase ukusungulwa koSuku lukaNelson Mandela lwezeMidlalo neNkcubeko Kwibala lezeMidlalo iFNB, eRhawutini, ngomhla we-17 kweyeThupha. Amabhokobhoko aza kudlala ne-Argentina, aBafana Bafana baza kudlala neBurkina Faso ize iqela loompondo zihlanjiwe beBhola eKhatywayo baseMzantsi Afrika lidlale ne-Italy, ngokuhlwa ulandelwe yikonsathi yomculo enoludwe lweemvumi ezininzi.Yonke ingeniso iza kuya kwiprojekthi yesibhedlele sabantwana kaNelson Mandela.IKhabhinethi iphindaphinde ikhwelo kubemi boMzantsi Afrika ukuba “baThathe amaNyathelo; Baphembelele iNguqu; beNze Yonke iMihla ibe luSuku lukaMandela”.  IKhabhinethi iqhubeka nokuhlaba ikhwelo kubemi bonke boMzantsi Afrika ukuba baqhubeke nokucinga kunye nokubeka owayesakuba nguMongameli uNelson Mandela emithandazweni njengoko elulama kunyango anikwa lona.1.5. IKhabhinethi ilusizi ngokusweleka kwalowo owayesakuba yiJaji eyiNtloko uPius Langa ongcwatywe ngomhla wesi-3 kweyeThupha wama-2013 ngoMgcwabo wasebuRhulumenteni Owodwa. IKhabhinethi ivakalisa amazwi ovelwano kusapho, kubahlobo nakoogxa bakhe.Owayesakuba yiJaji eyiNtloko uPius Langa uya kukhunjulwa ngegalelo lakhe kuMzabalazo wenkululeko, ukukhusela kwakhe intando yesininzi esekelezelwe kumgaqo-siseko wethu, kwaye kutshanje, umsebenzi wakhe kwiKomishoni yeNkululeko yamaPhepha-ndaba.1.6 IKhabhinethi yamkela amanyathelo athembisayo kwicandelo lezemfundo, ingakumbi ukuxhotyiswa kweNkcazelo yePolisi yeKharityhulam nokuHlola nenkxaso eqhubekekayo yootitshala ekufezekisweni kwayo. IKhabhinethi yamkele ukusungulwa kweQela elijongene noMsebenzi wokulawula ufezekiso lwekharityhulam yoLwimi lweZandla loMzantsi Afrika ngowama-2014 ukusukela kumaBanga R ukuya kwele-12, ngokuhambelana nekhwelo likaMongameli lokuba ulwimi lwezandla lubhengezwe njengelisesikweni. Ikharityhulam entsha iza kubonelela ngofikelelo lwamathuba angcono ezemfundo kumntu wonke.1.7 IKhabhinethi ihlaba ikhwelo kubo bonke abafundi abenza imatriki ngowama-2013 ukuba babhalisele ngoku ukufunda kowama-2014 kumaziko ezemfundo ephakamileyo ngokuhambelana nePhulo iKhetha loKwenza iSicelo Ngoku! leSebe lezeMfundo ePhakamileyo noQeqesho.Abafundi bakhuthazwa ukuba baqwalasele ngononophelo amakhondo omsebenzi abanokukhetha kuwo kwaye bahlole iimfuneko zabo zezimali. Abafundi bakhunjuzwa ngeSkimu soNcedo lwezeziMali saBafundi seSizwe esibonelela ngoncedo lwezezimali kubafundi bemfundo ephakamileyo abafanele ukuncedwa nabadingayo ngokwezimali.1.8 IKhabhinethi ivuyisana nokusungulwa yiBhodi yeQumrhu yoSasazo yoMzantsi Afrika kwejelo leendaba likamabonakude elisebenza iiyure ezingama-24 elisabela kwimfuno emandla yosasazo lweendaba ezisematheni ngokubaluleka kweziganeko zesizwe nezamazwe ngamazwe kwaye inika ilizwi neqonga kubo bonke abemi boMzantsi Afrika.1.9 IKhabhinethi ivuyisana neendadi uCameron van der Burgh, uChad le Clos noGiulio Zorzi abenze ilizwe laneqhayiya ngokuphumelela kuMnyhadala weHlabathi weManyano yezokuQubha yeZizwe ngezizwe eBarcelona (i-FINA).1.10 IKhabhinethi ivakalise iminqweno emihle kuma-Muslim oMzantsi Afrika njengoko ebhiyozela i-Eid. IKhabhinethi ikwanqwenela uLuntu lwamaJuda oMzantsi Afrika iminqweno emihle yenyanga u-Elul.2. Iingxoxo kunye nezigqibo zeKhabhinethi ezingundoqo2.1. IKhabhinethi ivume ukuqaliswa kwenkqubo yofakano-milomo yeziKhundla zeSizwe zoMgaqo-nkqubo waManzi liSebe leMicimbi yezaManzi.Injongo yolu phononongo lomgaqo-nkqubo kukusungula kunye nokulungisa nazo naziphi na iziphumo ebezingalindelekanga nemisantsa kwimigaqo-nkqubo yangoku yezamanzi.Oku kujoliswe ekufikeleleni kwinjongo kaRhulumente yofikelelo olulinganayo noluzinzileyo emanzini.Izikhundla zomgaqo-nkqubo ezihlaziweyo ziza kuncedisa kulwabiwo ngokutsha lwamanzi phakathi kwabanye, abasebenzisi bamanzi abebekade behlelelekile ngaphambili. Kananjalo ziza kuqinisekisa ukuba akukho zisekelo ezingundoqo zamanzi ezizakudlula eluntwini, ingakumbi kuluntu lwasemaphandleni ngaphandle kwemithombo yamanzi.2.2. IKhabhinethi ivume ukupapashwa koMgaqo-nkqubo weSizwe wobuNini boBukrelekrele,  ukuba uluntu luvakalise izimvo zalo kangangeentsuku ezingama-30.UMgaqo-nkqubo ujolise ukulungelelanisa ngokupheleleyo kunye nokulungisa imiba ngemiba enxulumene nobunini bobukrelekrele, ochaphazela imigaqo ngemigaqo, kuquka: ezorhwebelwano, ezenzululwazi, ezolimo kunye nezempilo. Ngoko ke kukho isidingo sokulandela umgaqo-nkqubo omnye kwinqanaba lesizwe kunye nelamazwe ngamazwe ukusuka kuRhulumente.2.3.  IKhabhinethi ivume isikhokelo-nkqubo somgaqo-nkqubo sohlolo olusekelezwe kubemmi esinesihloko esithi “Isikhokelo-nkqubo sokuXhobisa intsebenziswano phakathi kwaBemmi noRhulumente sokuHlola Ngaphambili ukuHanjiswa kweeNkonzo”.Amasebe karhulumente abandakanyeka ekuhanjisweni kweenkonzo eluntwini, kufuneka alungise izikhokelo-nkqubo zawo zokuhlola nokuvavanya ziquke izixhobo zokubandakanya izimvo namava abemi ngokuhanjiswa kweenkonzo. Oku kumisela isiseko sokubandakanya uhlolo olusekelezwe kubemi kwindlela karhulumente yokuhlola.Kwesi sikhokelo-nkqubo, uhlolo olusekelezwe kubemi lucacisa indlela yokuhlola ukusebenza kukarhulumente egqalisa kumava abemi abaqhelekileyo ukuze kuxhotyiswe ukuphendula eluntwini nokukhokelisa ukuphucula ukuhanjiswa kweenkonzo.2.4.  IKhabhinethi ivume iMigomo yoLawulo loLuntu nooGunyaziwe boLawulo lweziMali.IMigomo ibonelela ngesikhokelo ngendlela amagunya eSigqeba soLawulo esinika ngayo amagunya kwiGosa eliPhendulayo nakumaqonga asezantsi njengoko kumiselwe kuMthetho weeNkonzo zoLuntu (i-PSA) noMthetho woLawulo lweeMali zoLuntu (i-PFMA).IMigomo yenza inkqubo yokunika amagunya ibe lula noko, nto leyo ezakukhuthaza ukuhanjiswa kweenkonzo ngendlela esebenza ngokuthe chatha nenempumelelo.UMphathiswa weeNkonzo zikaRhulumente noLawulo uza kucacisa ngakumbi iMigomo nemiphumela yayo ekuhambeni kwexesha.2.5.  IKhabhinethi ivume ukuba ezi zivumelwano zilandelayo zivunywe kwiPalamente ngokweCandelo lama-231 loMgaqo-siseko woMzantsi Afrika: Okokuqala, ukufikelela koMzantsi Afrika kwiSivumelwano sokusungula iKomishoni ye-Tuna yoLwandlekazi i-Indiya (i-IOTC), okweSibini iNkomfa yoLondolozo lwe-Bluefin Tuna yaseMazantsi (i-CCSBT) kwaye; okweSithathu siVumelwano samaNyathelo wamaZibuko kaRhulumente okuThintela nokuPhelisa ukuLoba okuNgekho mthethweni nokuNgalawulwayo (i-IUU) soMbutho woKutya nezoLimo weZizwe eziManyeneyo (i-FAO).UMphathiswa weZolimo, amaHlathi nezokuLoba naye uzibandakanye kule ndibano imfutshane ecwangcisiweyo ukuze anabe ngexabiso oku okuzokuza nalo kwishishini lokuloba nakwigalelo lako ekuhlumiseni uqoqosho lwethu.2.6. IKhabhinethi ivume ukuba uMzantsi Afrika uza kusindleka iNkomfa yamaQela (i-COP) ye-11 kwiNkomfa yase-Abidjan eKapa ukusukela ngomhla wama-24 ukuya kowama-28 kweyoKwindla kowama-2014.INkomfa yase-Abidjan yenye yeeNkomfa zeeLwandle zeNgingqi ezili-18 apho izicwangciso zokuthatha amanyathelo zayilwa yiNkqubo yokusiNgqongileyo yeZizwe eziManyeneyo (i-UNEP) njengenxalenye yofezekiso lwe-Agenda yaseStockholm yowe-1972.INkomfa ibonelela ngesikhokelo-nkqubo sezomthetho sentsebenziswano yengingqi phakathi kooRhulemente abaxhalabileyo bathathe amanyathelo besebenzisana ngasekusombululeni iingxaki ezibadibanisayo zonxweme nokusingqongileyo kweelwandle ababelana ngazo.Owona mbutho uphezulu othatha isigqibo se-COP yase-Abidjan, intlanganiso yonyaka-mbini ehlanganisa aBaphathiswa bezokusiNgqongileyo neengcaphephe zobuxhakaxhaka ezisuka kumaqela akwiSivumelwano, kwakunye noRhulumente abakhe umkhanyo, okanye ii-arhente zeZizwe eziManyeneyo nemibutho engajonganga nzuzo.2.7. IKhabhinethi iye yachazelwa ngamafutshane ngengxelo yokuthatha inxaxheba kwabathunywa boMzantsi Afrika kwiSeshoni yama-57 yeKomishoni yeZizwe eziManyeneyo ngoBume babaseTyhini ebibanjwe ngomhla wesi-4 ukuya kowe-15 kweyoKwindla kowama-2013.Iseshoni yama-57 ibibanjwe kuNdlunkulu weZizwe eZimanyeneko eNew York, kwaye umxholo obuphambili ubusithi “Ukuphelisa ubuNdlobongela obuJoliswe kwabaseTyhini namaNtombazana”.Izibophelelo eziliqela zenziwa zaze zamkelwa njengezindululo ngabathathi-nxaxheba ekupheliseni ubundlobongela obujoliswe kwabasetyhini nakumantombazana. IKhabhinethi ihlabe ikhwelo kuwo onke amasebe karhulumente ukuba abe negalelo ngasekufezekiseni ezi zibophelelo.2.8. IKhabhinethi ivume ukufakwa kwengxelo yenkqubela-phambili yokuPhonononga iMeko kaGawulayo yeHlabathi yeXesha eliphakathi yoMzantsi Afrika kwiNgqungquthela-Jikelele yeZizwe eziManyeneyo. Ingxelo iphendula kwiSibhengezo sezoPolitiko ngezinto ekujoliswe kuzo zeNtsholongwane kaGawulayo kunye noGawulayo ezilishumi ezisuka kwiqela lweempawu ezingundoqo.  IKhabhinethi income isebe lezeMpilo ngengxelo ebonisa ukuba uMzantsi Afrika usekhondweni lokufikelela kwiimpawu ezingundoqo ezininzi ngexesha elimiselweyo lowama-2015.2.9  IKhabhinethi iye yachazelwa ngamafutshane ngofezekiso lweCandelo le-100 (1) (b) longenelelo kwiPhindo laseLimpopo. Yaziswe ngeziphumo ezibalulekileyo ngengxelo yokuhlaba amadlala, ungenelelo olucetywayo olwenziweyo nenkqubela-phambili eyenziweyo kude kube ngoku. Bazisiwe kananjalo ngemiba engekenziwa esafuna ukuqukunjelwa.Ngokomhla wama-31 kweyeKhala yowama-2013 ikhredit bhalansi ibiziBhiliyoni ezi-R3,3 xa uthelekisa ne-overdraft yeBhiliyoni e-R1,7 xa ibisiya phantsi kolawulo lwesizwe kweyoMnga wama-2011.Ikhabhinethi iwancomile amanyathelo okulungisa asetyenziswe kumasebe amahlanu aphantsi kolawulo lwesizwe, iKhabhinethi ivume ukuba iKomiti yaBaphathiswa iqalise nenkqubo yenguqu yeenyanga ezintandathu yokunikezela ulawulo lwaseLimpopo kwiNkulumbuso nakwiSigqeba soLawulo esitsha.  IKhabhinethi ivumile ukuba olunye uphando kufanele luqhube kwimiba efuna ukusungula ukungalungelelani nalapho abantu bathe bafunyaniswa bebhude imigaqo yokufumana inkqubo yokululekwa iza kusebenza. Inkcazelo engekho mfutshane yeKomiti yaBaphathiswa iza kuqhuba ngexesha elifanelekileyo.3. IMithetho esaYilwayo3.1. IKhabhinethi ivumele ukuba uMthetho osayiLwayo we-Legal Metrology ukuba ufakwe ePalamente.UMthetho osaYilwayo wenzelwe ukukhokela onke amanyathelo enziwe ngamashishini amakhulu xa kurhwetywa kusetyenziswa izikali, imilinganiselo yobude nezinye izixhobo zokuthatha umlinganiselo ngokuchanekileyo. UMthetho osaYilwayo ujonge ukukhuthaza urhwebo olunobulungisa, nokukhusela impilo yoluntu nokhuseleko nokusingqongileyo. Lo Mthetho osaYilwayo uza kulungisa ukungangqinelani koMthetho we-Trade Metrology we-1973 okhoyo.UMthetho osaYilwayo yinto efunekayo kwinkqubo yokusebenzisa iSisekelo esingundoqo sobuxhakaxhaka soMzantsi Afrika esiquka iMigangatho, ukuQinisekiswa koBulunga, iziQinisekiso neSixokelelwano sezikali nemilinganiselo (i-SQAM).3.2. IKhabhinethi ivume ukufakwa koMthetho-Sihlomelo waMachiza noLwelo oluNxulumeneyo wama-2012 ePalamente.UMthetho osaYilwayo uhlomela uMthetho waMachiza noLwelo oluNxulumeneyo we-1965 (uMthetho Nombolo 101 we-1965) njengoko uhlonyelwe nguMthetho wama-72 wama-2008. UMthetho osaYilwayo ujonge ukusungula ugunyaziwe onamadla,osebenzayo nonempumelelo olawula amachiza.4. IzikhundlaIKhabhinethi ivumelene nokuqeshwa kwaba bantu balandelayo kwezi zikhundla:4.1. UNjingalwazi Edith Veronica Vries kwisikhundla sokuba nguMlawuli-Jikelele kwiSebe lezoLimo, amaHlathi nezokuLoba.4.2. uNks. Duduzile Charity Baby Mbongwa kwisikhundla sokuba nguSekela Mlawuli-Jikelele: Iziko lesiCwangciso-qhinga nokuSebenza kwi-Ofisi yobuMongameli.4.3. uNks. Loraine Elzabe Rossouw esikhundleni sokuba liGosa lezeziMali eliyiNtloko  kwiSebe lezoBulungisa noPhuhliso loMgaqo-siseko.4.4. IKhabhinethi ivumelana nesiphakamiso sokuba uMongameli aqeshe uNjingalwazi Fiona Tregenna njengelungu elingelosigxina kwiNkundla yamatyala woKhuphiswano kangangesithuba seminyaka emihlanu ukususela kumhla woku-1 kweyoMsintsi wama-2013.4.5.  IKhabhinethi iqaphele ukuqeshwa kwaba balandelayo ukuze basebenze kwiBhodi ye-Arhente yoPhuhliso lwamaShishini amaNcinane kangangesithuba seminyaka emithathu ukususela ngomhla woku-1 kweyoMsintsi wama-2013 ukuya kumhla wama-31 kweyeThupha wama-2016.a) UGq. Ivor Zwane (ukuqeshwa kwakhona)b) UGq. Marius Venter (ukuqeshwa kwakhona)c) UMnu. Mojalefa Mohoto (umthunywa weSebe lezoRhwebo noShishino).4.6. IKhabhinethi iqaphele ukuqeshwa kukaNks. Thabang Sophie (Peppy) Kekana njengelungu leBhodi yeSizwe ye-Lotto kangangesithuba seminyaka emihlanu ukusukela ngomhla woku-1 kweyoMsintsi wama-2013 ukuya kumhla wama-30 kweyeThupha wama-2018."
INtetho kwintlanganiso yeKhabhinethi yangomhla wama-21 kweyeThupha wama-2013,22 Aug 2013,https://www.gov.za/statement-cabinet-meeting-21-august-2013,https://www.gov.za/xh/intetho-kwintlanganiso-yekhabhinethi-yangomhla-wama-21-kweyethupha-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi yamkela ukusungulwa esidlangalaleni koshicilelo lwesithandathu lweeMpawu zoPhuhliso nguMphathiswa kuBongameli woHlolo noVavanyo lweNtsebenzo kwakunye noLawulo. Njengoko isizwe silungiselela ukubhiyozela iMinyaka engama-20 eNkululeko, aBemi boMzantsi Afrika kufanele babeneqhayiya kuba ubomi butshintshe bangcono ukusukela ngowe-1994.Iimpawu zibonisa impucuko kwiindawo ezibalulekileyo kwaye ngaxeshanye zolatha umsebenzi onzima ekusafuneka wenziwe ukujongana neminye imingeni yethu egquba ngakumbi. Ngaphezu koko, iimpawu zikhuthaza ingxoxo ngemingeni ejongene nelizwe lethu kwaye zikwasebenza njengeziphawuli apha kuhambo lwethu lwenkqubela-phambili kwezoqoqosho nentlalo.1.2. IKhabhinethi income ama-41% (115) oomasipala abafumene iingxelo zophicotho-zincwadi zezimali ezingenachaphaza kunyaka-mali wama-2011/2012.  Ikwavume impucuko eyenziwe ngoomasipala abangama-21 ababefumene iingxelo ezingachanekanga okanye okungakhange kwenziwe ingxelo kubo kunyaka ophelileyo.IKhabhinethi iyawubulela umsebenzi owenziwe nguMphicothi-zincwadi Jikelele ekuncediseni oomasipala ukuba baphucule iimfuneko zothotyelo lolawulo lwezimali. Kananjalo, ikwavume ukuzinikela okwenziwe ziinkokeli zoomasipala ngokuqhubeka zisebenzela ukuphucula iziphene eziqaqanjiswe nguMphicothi-zincwadi-Jikelele.1.3  IKhabhinethi ibulele bonke abemi boMzantsi Afrika ngenkxaso yabo yoSuku lwezeMidlalo neNkcubeko lukaNelson Mandela ebelusingathwe ukunceda iprojekthi yeSibhedlele saBantwana iNelson Mandela. Abemi boMzantsi Afrika bayakhuthazwa ukuba baqhubeke besebenza eluntwini baze basebenzisane norhulumente ukuphucula ubomi babemi baze bafezekise izinto uMadiba ebenikele ubomi bakhe kuzo.1.4   IKhabhinethi iqaphele utyelelo oluzayo lukaMongameli Jacob Zuma kwiRiphabliki yaseRashiya. Ngolu tyelelo uza kuzimasa iNgqungquthela yeeNtloko zaMazwe, aBaphathiswa bezeziMali neeRhuluneli zeBhanki (iG20) eSt Petersburg ngomhla we-5 nowe-6 kweyoMsintsi wama-2013 njengenxalenye yokukhuthaza umdla woMzantsi Afrika kwezopolitiko noqoqosho.UMzantsi Afrika uqhubeka nokuxhasa i-ajenda yophuhliso yeG20 eqhubela phambili uzinzo loqoqosho lwehlabathi nohlumo oluzinzileyo lwexesha elide nokudala imisebenzi.1.5  IKhabhinethi income intlanganiso yokuqala yeBhunga lezoShishino yeBrazil, iRashiya, i-Indiya, iTshayina noMzantsi Afrika (iBRICS), apho bekudibene iinkokeli zoshishino ezivela kula mazwe eMzantsi Afrika . Intlanganiso ibikwazinyaswe ziinkokeli zoshishino ezibalulekileyo nezaziwayo ezivela kwamanye amazwe ase-Afrika ali-19.1.6  IKhabhinethi yamkele isiqinisekiso esenziwe kwiQonga lonyaka le-12 loMthetho woHlumo lwe-Afrika namaThuba lokuvuselela i-AGOA phambi kokuba iphelelwe lixesha ngowama-2015. I-AGOA ixhamle e-United States nakwizwekazi i-Afrika kwaye ixhase ukuhluma nobudlelwane obulinganayo borhwebelwano obunamacala amabini phakathi koMzantsi Afrika ne-United States (US).UMzantsi Afrika ukholelwa ukuba i-AGOA ibonelela ngesikhokelo-nkqubo esifanelekileyo sokwakha urhwebelwano oluluqilima oluxhamlisa macala omabini nakubudlelwane botyalo-zimali nokuxhobisa intsebenziswano phakathi kwe-US nezwekazi i-Afrika ngokubanzi.1.7 Njengenxalenye yesikhumbuzo seNyanga yabaseTyhini esiqhutywa kwisizwe ngokubanzi, uSekela Mongameli uKgalema Motlanthe uza kutyelela iLali iGombani ekuMasipala iMutale ngoLwesihlanu, umhla wama-23 kweyeThupha wama-2013 eLimpopo ukuze anikezele ngezindlu eluntwini. Abasetyhini baseGombani bathathe inxaheba ekwakheni ezi zindlu. UMongameli uJacob Zuma uza kuba yinxalenye yoMngcelele waMadoda ochase uBundlobongela ngokwezeSini kwiBala lebhola laseRhawutini, ngomhla wama-24 kweyeThupha wama-2013. Amadoda ayamenywa ukuba azibandakanye noMngcelele waMadoda aze azinikele ekuncothuleni nengcambu zonke iintlobo zobundlobongela kwabasetyhini nabantwana. 1.8  UMphathiswa woKhenketho naye uza kusungula iNyanga yoKhenketho ngomhla wama-28 kweyeThupha yowama-2013 kwindawo yokundwendwela ebizwa ngokuthi Amanzingwe Lodge, eHartebeespoort, phantsi komxholo othi: “Amanzi ayoNwabisa.”Njengenxalenye yemisebenzi yenyanga, uMboniso weKhondo leMisebenzi yoKhenketho weSizwe uza kubanjwa kwiZiko laseMonti leNgqungquthela yaMazwe ngaMazwe phakathi komhla we-19 nowama-21 kweyoMsintsi kowama-2013 ukuze kuboniswe amathuba emisebenzi kweli candelo likhulayo esele liqeshe ngaphezu kwesiqingatha sesigidi sabemi boMzantsi Afrika.1.9 IKhabhinethi iqaphele ukuba uMphathiswa woPhuhliso lwaMaphandle noHlengahlengiso lwezeMihlaba uza kunikezela ngokusesikweni izindlu kubaxhamli baseDistrict Six, ngoMgqibelo umhla wama-24 kweyeThupha kowama-2013. Oku yinxalenye yelinge lokubuyisela umva imbali yoMthetho wezeMihlaba waBantu abaNtsundu we-1913 owashiya amawaka abantu abantsundu bengenamakhaya kwaye bengenamihlaba.1.10 IKhabhinethi kananjalo ixoxe ngemiba ephuma kwintlanganiso yeKhabhinethi i-Lekgotla ebibanjwe ngomhla we-13 ukuya kowe-15 kweyeThupha kowama-2013. UMphathiswa uRob Davies ukhona ukuthi gqabagqaba ngezigqibo zeKhabhinethi ngokuphathelele kulo mba.Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-4 kweyoMsintsi wama-2013,5 Sep 2013,https://www.gov.za/statement-cabinet-meeting-4-september-2013,https://www.gov.za/xh/intetho-kwintlanganiso-yekhabhinethi-yangomhla-we-4-kweyomsintsi-wama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi yamkela ukusungulwa koMqulu weeNkonzo zikaRhulumente kwaye incoma iimanyano zeenkonzo zikarhulumente noRhulumente njengomqeshi kwizibophelelo ezenziwe ngalo Mqulu.	Lo Mqulu wazisa imigangatho yeenkonzo kwakwiinkonzo karhulumente neemanyano zabasebenzi bakarhulumente zibonakalisa ukuzinikela ekuxhaseni kwazo imigangatho yeenkonzo.	1.2. IKhabhinethi iqaphela ukuba amacandelo amaninzi akwiingxoxo zothethathethwano ngonyuso lwemivuzo okanye ebekade ekuzo. IKhabhinethi yamkela izivumelwano ekufikelelwe kuzo kwamanye amacandelo kwaye iqaphela ukuba iingxoxo zothethathethwano zisaqhubeka kwamanye. IKhabhinethi iqonda ukuba kulawulo lwentando yesininzi, abasebenzi banelungelo lokugwayimba. IKhabhinethi igxininisa ukuba ilungelo elinjalo kufanele lisetyenziswe ngendlela engenadushe nokuthotyelwa komthetho ngokupheleleyo.	Kukho uxanduva olujongene neenkokeli zeemanyano, abaqeshi neenkonzo zokhuseleko zikarhulumente lokuqinisekisa ukuba umthetho ugciniwe, kwaye amanyathelo axhokonxayo kufanele aphetshwe nentshukumo yokugwayimba yenziwa ngendlela enoxolo.	IKhabhinethi ihlaba ikhwelo kuwo onke amaqela ukuba asebenzise iinzame zawo afikelele kwisivumelwano seengxoxo ngokukhawuleza kwaye aphephe iimbambano ezithatha ixesha elide. Izivumelwano ezikhawulezayo ezinjalo ziza kunceda ekunciphiseni iindleko kwezoqoqosho kwaye zikhuthaze ukufikelela kwiinjongo zelizwe zemisebenzi nohlumo.1.3. IKhabhinethi ivume iLekgotla yezeMigodi yoNyaka yesibini ebibanjwe kwiveki ephelileyo. Le Lekgotla ize nelinye ithuba lokuba abadlala indima ebalulekileyo nabachaphazelekayo kwishishini lezemigodi baqhubeke ukuzibandakanya ekufumaneni izisombululo eziza kusebenza ixesha elide kwimingeni ehlupha eli candelo. Phantsi kwesikhokelo sikaSekela Mongameli uKgalema Motlanthe urhulumente usekwaqhubeka nokuxhasa isivumelwano senkqubo-sikhokelo nokufezekiswa kwaso ukuze kubekho icandelo lezemigodi elomeleleyo nelizinzileyo.1.4. Kwingabula-zigcawu ekhokelela kwiMinyaka engama-20 yeNkululeko ngomhla wama-27 kuTshazimpunzi wama-2014, iKhabhinethi ihlaba ikhwelo kubemi bonke boMzantsi Afrika ukuba bakhumbule imbali yethu kwaye babhiyozele iinkcubeko zethu ezohlukileyo ngexesha leNyanga yaMagugu.Imibhiyozo yalo nyaka iza qatshelwa phantsi komxholo othi: ""Ukuzuza kwakhona, ukuBuyisela nokuBhiyozela aMagugu Ethu aPhilayo”.	Imibhiyozo yoSuku lwaMagugu iza kubanjelwa kwiBala lezeMidlalo iSisa Dukashe eMdantsane, kuMasipala oMbaxa weSixeko iBuffalo, kwiPhondo leMpuma Koloni ngomhla wama-24 kweyoMsintsi wama-2013.	Njengenxalenye yephulo leMinyaka engama-20 yeNkululeko, intsebenziswano kunxibelelwano lwesizwe iza kuqaphela ukusungulwa kuka ‘Lwesihlanu weNkululeko’ ngomhla wama-20 kweyoMsintsi wama-2013, oza kubonelela ngeqonga kubemi boMzantsi Afrika lokuba baxabise inkululeko yethu elwelwe nzima ukuqinisekisa ukuba izizukulwana ezizayo ziza kukwazi ukuxhamla kulawulo lwethu lwentando yesininzi olusaphuhlayo.	Ngenyanga yoMsintsi, ukuxhasa iinzame zokhenketho lwethu lwasekhaya, iKhabhinethi ikhuthaza abemi boMzantsi Afrika ukuba batyelele iziza zamagugu ukuze sizikhumbuze ngohambo lwethu oluya enkululekweni.  Kananjalo, baxhase amagugu ethu endalo ngokutyelela imimandla emiselwe ukubuka ubuhle bendalo simahla ukususela ngomhla we-9 ukuya kowe-13 kweyoMsintsi kowama-2013 njengenxalenye yemibhiyozo yonyaka wesi-8 weVeki yeePaki zeSizwe zoMzantsi Afrika esingathwa rhoqo ngonyaka. (iSANParks).1.5. IKhabhinethi ikhuthaza bonke abazali nabagcini babantwana ngokusemthethweni ukuba baxhase abantwana babo kumalungiselelo azayo oHlolo loNyaka lweSizwe (ANA) kubuchule bokufunda nokubhala kunye nezibalo olubanjwa phakathi komhla we-10 nowe-13 kweyoMsintsi kowama-2013.	Abazali nabagcini babantwana ngokusemthethweni kufuneka baqinisekise ukuba bayaxoxa ngeziphumo ze-ANA zowama-2013 njengoko oku kusebenza njengesixhobo sokuxilonga amandla okufunda nobubhetyebhetye babafundi.Ekulungiseleleni i-ANA ezayo, abazali, abagcini babantwana ngokusethethweni nabafundi bayakhuthazwa ukuba basebenzise izixhobo abazinikwe liSebe lezeMfundo esiSiseko. Zona zingafunyanwa kwiwebhusayithi yeSebe kule dilesi: (www.education.gov.za).1.6. IKhabhinethi ivakalisa umyalezo wenkxaso kumajoni oMkhosi woKhuselo weSizwe woMzantsi Afrika atyalwe empuma yeDemocratic Republic of the Congo ukususela kumhla we-13 kweyeSilimela kowama-2013 ukuya kowama-31 kweyoKwindla wama-2014. Kuhlatywa ikhwelo kubemi boMzantsi Afrika ukuba baxhase kwaye banike ingqwalasela kula majoni abaluleke kangaka nanceda ekuqondiseni ngendlela  uMzantsi Afrika ozinikele ngayo kuxolo, kuzinzo nasekomelezeni intando yesininzi kwizwekazi i-Afrika.1.7. IKhabhinethi ivuyisana nokuqeshwa ngumongameli kukaMnu. Mxolisi Sandile Oliver Nxasana njengoMlawuli weGunya-bantu loTshutshiso lweSizwe noVasantrai Soni (SC) njengeNtloko yeCandelo loPhando oluLodwa.1.8. IKhabhinethi inqwenela uluntu lwamaJuda loMzantsi Afrika iRosh Hashanah emnandi kakhulu (ngomhla wesi-5 ukuya kowesi-6 kweyoMsintsi wama-2013). I-Rosh Hashanah inentsingiselo enzulu kuLuntu lwamaJuda kuba iqaphela inkqubo yesiqalo sokuzigocagoca nokucinga nzulu okukhokela nokuphelela kwiYom Kippur, kuSuku lweNtlawulelo.1.9. IKhabhinethi ivakalisa amazwi ovelwano kuMphathiswa uMthethwa nakusapho lwakhe ngokusweleka kukamama wakhe uNks Nurse Gumbi ngomhla wesi-3 kweyoMsintsi wama-2013.2. Iingxoxo kunye nezigqibo zeKhabhinethi ezingundoqo	2.1. IKhabhinethi ifumene ingxelo ngeziphumo zeSixhobo sokuHlola uLawulo lokuSebenza (MPAT) yamasebe kazwelonke nawamaphondo kunyaka-mali wama-2012/13. Le ngxelo sesinye isixhobo esifuna ukuphucula umgangatho weenkonzo ezibonelelwa ngamasebe. Sihlola imimandla emine nebanzi yolawulo eyile ulawulo lothungelwano lwemisebenzi; ulawulo lwabasebenzi; isicwangciso sobuchule nokuphuculwa kokuhanjiswa kweenkonzo. Uhlolo lwenziwa kumanqanaba amathathu, elokuzihlola; ize ibe yinkqubo ehlolwa luphicotho-zincwadi lwangaphakathi ekugqibeleni ibe luhlolo olwenziwa liqela labahloli abazimeleyo.	Ingxelo iza kucazululwa ngakumbi liSebe loHlolo noVavanyo lweNtsebenzo ngexesha  elucwangcisiweyo lokusungula kweMPAT kwiveki ezayo eKapa.2.2. IKhabhinethi ifumene yaze yaphumeza iingxelo zekota yokuqala zowama-2013/14 ezingofezekiso lweZivumelwano zokuHanjiswa kweZiphumo. Ezi ngxelo ziza kucazululwa ngexesha lothotho olucwangcisiweyo lwamagqabantshintshi koonondaba ngeSiphumo ngasinye kwezili-12.2.3. IKhabhinethi iqaphele ingxelo ‘yeProjekthi yokuSuswa kweeNkcukacha zeNtengo ngeTyala eziChaseneyo’ yaze yaphumeza izindululo zeKomiti ejongene neMicimbi yoRhwebo neNtsebenziswano yaMazwe ngamazwe.	Le ngxelo ijonge ukushukuxa umba wokufikelela kwintengo ngetyala kwabemi boMzantsi Afrika abanako ukuhlawula ityala. Aba ngabathengi mhlawumbi abawahlawula ngokupheleleyo amatyala abo kwaye ngoku bakwimeko apho bangathi babenako ukulihlawula ityala kodwa abakwazi ukufikelela ngenxa yeenkcukacha zentengo ngetyala ezisemagameni abo ezenza ukuba bangavunyelwa bathenge ngetyala kwakhona kuba babonwa njengabangathembekanga.	Okubalulekileyo kukuba oku kuqinisekisa ukuba uMthetho weNtengo ngeTyala weSizwe, uMthetho Nombolo wama-34 wama-2005 usebenza ngokweenjongo zawo ukuqinisekisa ukuba abathengi abanakho ukulihlawula ityala bangakwazi ukulenza. Ukungafikeleli okanye intengo ngetyala exabisa kakhulu ithintela uhlumo. Ukufikelela kwintengo ngetyala kubaluleke kuzo zonke iinjongo zophuhliso.	2.4. IKhabhinethi ivume iPhepha loMgaqo-nkqubo lokuMiswa kwetyala useluValelweni nokwaziswa kwalo ePalamente.	Iphepha loMgaqo-nkqubo eliyilwayo lijonge ukuphucula ulawulo lwenkqubo yokuvalelwa kwabalinde ukuxoxa ityala kwiintolongo zoMzantsi Afrika. Eli phepha lizoba imithetho-siseko eza kunyanzelisa ulawulo lokuvalelwa kwabo bavalelwe besalinde ukuxoxa amatyala abo. Le ngxelo iza kukhutshwa ngokulandela iinkqubo zasePalamente.2.5. IKhabhinethi yavuma ukuba iNkomfa yeQela engeziXhobo zemfazwe eziNinzi eziHlasela ngexesha elinye ithunyelwe ePalamente ukuze iphunyezwe. IKhabhinethi ixhasa ukutshatyalaliswa kweentlobo-ntlobo zezixhobo zemfazwe eziselugcinweni zeqela ukuthobela imithetho yale Nkomfa.	NgeyeNkanga yowama-2006 inkomfa yeZizwe eziManyeneyo (UN) ayizange ifikelele kwisigqibo sokuba iza kushukuxwa njani impembelelo embi kuluntu yezi zixhobo. Oku kwakhokelela kwiqela lamazwe angama-46, kuquka uMzantsi Afrika, elathi laqalisa inkqubo ngaphandle kwe-UN, ebizwa ngokuba yi-Oslo Process, yokuyeka ukusetyenziswa kwezixhobo zemfazwe ezininzi ezihlasela ngexesha elinye.	UMzantsi Afrika kunye namanye aMazwe angama-93 batyikitya iSivumelwano kweyoMnga wama-2008. Ngomhla woku-1 kweyeThupha yowama-2010 iSivumelwano saba sisinyanzeliso. Isivumelwano siphelisa ukusetyenziswa, ukuveliswa, ukugcinwa nokugqithiselwa kweendidi ezithile zezixhobo zemfazwe. Ukuphunyezwa kweNkomfa kuyahambisana nezibophelelo zoMzantsi Afrika zokugcina amalungelo oluntu nomthetho wobulungisa xa kusiliwa imfazwe.2.6.  IKhabhinethi yavuma ukufakwa kwengxelo engoPhicotho loMhlaba kaRhulumente oBhalisiweyo nohlalutyo lwe-desktop kuBumnini boMhlaba waBucala eMzantsi Afrika, nguMvavanyi Jikelele oyiNtloko, ePalamente.Iinkcukacha zomhlaba zibaluleke kakhulu kwimpumelelo yophuhliso lomhlaba uwonke kweli lizwe. Injongo yokupicotha umhlaba karhulumente obhalisiweyo kukuqinisekisa ukuba ungakanani ongokarhulumente, usetyenziselwa ntoni kwaye ngubani ohlala kuwo/owusebenzisayo.	Oku kuza kusetyenziswa ukuncedisa ekumiseleni isidima sencwadi ekubhaliswe kuyo wonke umhlaba, neza kusebenza njengentsika yokuncedisa ucwangciso nolawulo lomhlaba, kuquka eminye imisebenzi enxulumene nolawulo lwezemihlaba nokuziswa kweenkonzo.2.7. IKhabhinethi yavuma uyilo loShicilelo lweengqekembe zemali yoMzantsi Afrika lowama-2013 R2 (1/4 oz) uthotho lweengqekembe zegolide yesikhumbuzo  zama-24 ct olusisikhumbuzo nolwama-2013 R1 (1/10 oz) uthotho lweengqekembe zegolide  zama-24 ct zesikhumbuzo.	Uyilo lwengqekembe yegolide exabisa R2 lwama-2013 luza kuqaqambisa ulwimi lamaSAN luze uyilo lwengqekembe  yegolide exabisa R1 lowama-2013 noluza kuba lolwesithathu ushicilelo luqaqambise iLulwane lesiQhamo. Uyilo lwezi ngqekembe kunye neziBhengezo zalo ziza kubhalwa kwiPhepha likaRhulumente elibizwa ngokuthi yi-Government Gazzette. Emva koko ziza kuveliswa zize zithengiswe ngamajelo aqhelekileyo.2.8.  IKhabhinethi yavuma ukufakwa kwiKomiti ye-UN yamaLungelo oMntwana neKomiti yeNgcali zeManyano ye-Afrika iingxelo ezi-3 ezinxulumene nenkqubela eyenziweyo ekufumaneni amalungelo nentlalo-ntle yabantwana. Ezi ngxelo zibonelela ngethuba eliselubala nelibalulekileyo kuMzantsi Afrika ukuba uhlole inkqubela oyenzileyo kule mimandla:	a) INgxelo yeLizwe kuMgaqo wokuziKhethela kwiNtengiso yaBantwana, ubuHenyu obuqhutywa kusetyenziswa aBantwana naManyala akwaqhutywa kusetyenziswa aBantwanab) Ingxelo yesibini, eyesithathu neyesine ezidityanisiweyo zeNkomfa ye-UN yamaLungelo oMntwana.	UMqulu we-Afrika ongamaLungelo neNtlalo-ntle yoMntwana: Ingxelo yokuqala yeLizwe kwiKomiti yeNgcali zeManyano ye-Afrika ngamaLungelo neNtlalo-ntle yoMntwana.	IKhabhinethi ibulela uthotho lwemibutho yoluntu yasekuhlaleni ezinikezeleyo namaqabane amazwe ngamazwe asebenzisana norhulumente ekufezekiseni izibophelelo kubantwana ezikuMgaqo-siseko wethu. 3. IMithetho esaYilwayo3.1. IKhabhinethi yavuma ukufakwa koMthetho-Sihlomelo wamaLungelo okuBuyiselwa koMhlaba.	Lo Mthetho oYilwayo uhlomela uMthetho woBuyiselo ukuze kubhekeliswe 2875 453 umhla wokufakwa kwamabango okubuyiselwa umhlaba kude kube ngumhla wama-31 kuDisemba wama-2018; ukwenziwa ibe lulwaphulo-mthetho ukufakwa kwebango lobuqhinga; ukwenziwa lula kwenkqubo yokonyulwa kweJaji kwiNkundla yaMabango oMhlabo; kunye nesihlomelo sezibonelelo ezithile ezijolise ekukhuthazeni ukuqalisa kokusebenza kwalo Mthetho kakuhle. Ukuvulwa ngokutsha kokufakwa kwamabango kukhokelwa ngumbono weSicwangciso soPhuhliso seSizwe kwakunye neNkqubo yoPhuhliso lwaMaphandle ngokuBanzi nezinye izicwangciso zobuchule zokukhula ekujongwe ukukhuthaza uxolelwaniso lwesizwe nentlalo-ntle ngazo.3.2. IKhabhinethi yavuma ukwaziswa koMthetho weNzululwazi noBugcisa, uMthetho-siHlomelo wama-2013 kwiPalamente.	UMthetho-siHlomelo ujongene nezihlomelo zokuphuculwa kweMithetho elawula ukusebenza kwamaqumrhu karhulumente (amabhunga enzululwazi) awasekwa ngokweMithetho ekhankanyiweyo. UMthetho oYilwayo ufuna ukufezekisa inkqubo yokumiswa nokunyulwa kwamalungu kwakunye nokuvalwa kwezithuba zomsebenzi kwiiBhodi okanye amaBhunga ala mashishini karhulumente. Lo Mthetho uYilwayo uqaqambisa imfezeko nokungagungqi ekusebenzeni nolawulo lwamashishini karhulumente anika ingxelo ngemisebenzi yawo kuMphathiswa wezeNzululwazi noBugcisa.	Ekomelezeni umsebenzi wokongamela wePalamente, uMthetho oYilwayo ufuna ukukhulula iPalamente kolunye uxanduva lokulawula isigqeba olunxulumene nokunyulwa kwamalunga nokuzaliswa kwezithuba zomsebenzi kwiiBhodi okanye kumaBhunga. Oku kuhambelana nemithetho-siseko yoMgaqo-siseko yokwahlukana kwamagunya olawulo ngamacandelo ombuso azimeleyo.3.3. IKhabhinethi yavuma upapasho loMthetho oYilwayo weMicimbi yezeMveli kwiPhepha ezibhengezo likaRhulumente ukuze uluntu luphefumle.	UMthetho oYilwayo ubonelela ngokusemthethweni ngokwamkelwa kwamaKhoi-San kwaye ushukuxa unyino nemida yomthetho olawulayo ngokuphathelele  kubunkokeli bemveli nolawulo.	Ukususela kowe-1994 urhulumente unike ingqalelo imingeni enxulumene namaKhoi-San kwaye ngokukodwa, ulwamkelo loluntu lwamaKhoi-San neenkokheli zawo. Lo Mthetho oYilwayo uza kubanegalelo kokujoliswe kuko okungundoqo kwiSicwangciso soPhuhliso seSizwe ngokunxulumene nokwandiswa kwentlalo-ntle nobunye lo gama kushukuxwa ukungalingani kwexesha elidlulileyo.3.4. IKhabhinethi yavuma isiKhokelo-nkqubo semithetho-siseko yoHlaziyo loMthetho weSizwe weNtengo noMthetho Sihlomelo weNtengo yeSizwe ukuba waziswe ePalamente.	UMthetho weNtengo weSizwe, wama-2005 (uMthetho Nombolo wama-34 wama-2005) waqalisa ngokupheleleyo ngowoku-1 kweyeSilimela wama-2007 usazisa ixesha elitsha lemimiselo yentengo kwinkqubo yomthetho yaseMzantsi Afrika.UMthetho oYilwayo ujonge ukomeleza amandla okusebenza koMlawuli weNtengo weSizwe (NCR) ukushukuxa imingeni ethile ngokukodwa ngokuphathelele kwiinkqubo zenkundla nokomeleza unyanzeliso nofezekiso lwezibonelelo zoMthetho weNtengo weSizwe wama-34 wama-2005.	ISebe lezoRhwebo noShishino (dti) nalo lagqiba ukuba isikhokelo-nkqubo semithetho-siseko yeNtengo yoMthengi, ekusekwe ngayo uMthetho weNtengo weSizwe wama-34 wama-2005, ulungile kwaye ufanelekileyo. Oku kulandela ingqwalasela ebanzi yohlaziyo, ngowama-2012 liSebe lezoRhwebo noShishino.	3.5. IKhabhinethi yavuma ukufakwa koMthetho-Sihlomelo wokuMiselwa kweMivuzo yaMalungu aMaziko eMiba yoMgaqo-siseko, ngowama-2013.	UMthetho oYilwayo ujonge ukudala ukufana ngokumiselwa kwemivuzo, izibonelelo neminye imimiselo nemiqathango yengqesho yamalungu asebenza kumaZiko axhasa intando yesininzi, ukuze ngoko kuqaqanjiswe ukusebenza kwawo kakuhle nokungaguquguquki ekusebenzeni nakulawulo lwala maziko angundoqo. 4. Izikhundla	4.1. IKhabhinethi yavuma ukuqeshwa kukaMnu. Mokutule Joseph Kgobokoe kwisikhundla sikaSekela Mlawuli Jikelele: Ukufumaneka koKutya noVuselelo lwezoLimo kwiSebe lezoLimo, amaHlathi nezokuLoba.	4.2. IKhabhinethi yavuma ukuqeshwa kukaNks. Zandile Yvonne Mathe kwisikhundla sikaSekela Mlawuli Jikelele: Iziseko zoncedo nophuhliso zoMthombo waManzi zeSizwe kwiSebe leMicimbi yaManzi.	4.3. IKhabhinethi yavuma ukuqeshwa kwaba bantu balandelayo njengamalungu ebhodi kwi-Arhente yoPhuhliso yeBhanki yaMaqumrhu:a) uSethe Patricia Makhesha (uSihlalo)b) uPeter Koch (wonyulwe kwakhona njengoSekela Sihlalo)c) uVenete Jarlene Kleind) uLufuno Nevondwee) uThabo Vaughan Shenxanef) uSamuel Senalor Akrongg) uDavid Ginsburgh) uRenganayagee Kisten.	4.4. IKhabhinethi yavuma ukonyulwa kwamalungu alandelayo kwiBhunga loPhando lezoLimo ngokwecandelo lesi-9(1) loMthetho woPhando wezoLimo, uMthetho Nombolo wama-86 we-1990 kangangexesha elingagqithanga kwiminyaka emi-3.	a) uMnu. Jonathan Winston Alexander Godden (uqeshwe kwakhona)b) uNjingalwazi Michael Jeffrey Kahn (uqeshwe kwakhona)c) uNjingalwazi Sibusiso Vil-Nkomo (uqeshwe kwakhona)d) uGqr. Joyce Chitja (uqeshwe kwakhona)e) uNksz. Wilna Jansen Van Rijssen (uqeshwe kwakhona)f) uNksz. Dudu Msomi (wonyulwe kwakhona)g) uMnu. Mzolisi Dyasi (uqeshwe kwakhona)h) uNjingalwazi Frans J.C Swanepoel (uqeshwe kwakhona)i) uMnu. Gerard John Martinj) uNks. Dora Ndabak) uMnu. Ismail Cassim Motalal) uNks. Muhle Joyce Mashitengm) uNks. Rowen Graham Nicholisn) uMnu. Clive Douglas Knealeo) uNjingalwazi Louw C. Hoffmanp) uMnu. Allen Henry Bishop.	4.5 IKhabhinethi yavumelana nokuqeshwa kwaba bantu balandelayo kwiBhunga leGunyabantu loLawulo loShishino loKhuseleko lwaBucala, kangangexesha elingagqithanga kwiminyaka emithathu:a) uMnu. Daniel Claude Mojalefa Rathebe (uSekela Sihlalo)b) uMphathi-mkhosi Cynthia Lindiwe Philison (uceba)c) uMnu. Benjamin Somangamane Ntuli (uceba)d) uNksz. Nontokoza Mthembu (uceba).	4.6. IKhabhinethi yavuma ukwandiswa kwesivumelwano sengqesho sikaGqr. Vuyelwa Nhlapo njengeGosa eliyiNtloko yeSigqeba le-Arhente yoPhuhliso yeSizwe, kangangexesha leminyaka emi-2 ukususela ngomhla woku-1 kweyoMsintsi wama-2013 ukuya kowama-31 kweyeThupha yawama-2015.	4.7. IKhabhinethi yavuma ukuqeshwa kukaMnu. Mokadi Max Mathye njengeGosa eliyiNtloko yeSiqgeba  leGunyabantu leCandelo lezeMfundo ngoKutya neZiselo noQeqesho.	4.8 IKhabhinethi yavuma ukuqeshwa kwakhona kwalo malungu aqinisekisa ukufumaneka kwawo ukuze aqhubeke ekhonza kwiBhunga loPhuhliso lwaBasebenzi eMzantsi Afrika ukususela kweyoMsintsi wama-2013 ukuya kweyeThupha yowama-2018.	Eli bhunga lokucebisa amacandela amaninzi elinosihlalo onguSekela Mongameli uKgalema Motlanthe kwaye liquka aBaphathiswa abali-13 abahlala ngokusisigxina bemele urhulumente. Ngaphezulu yenziwe ngabameli abasuka kwimibutho yoshishino nabasebenzi, abemfundo ephakamileyo, imibutho yoluntu nabamkelwe njengamalungu jikelele (Amagama akwiSihlomelo soku-1).	IKhabhinethi ikwavumew aba baqeshwa batsha balandelayo:a) uMnu. Mongwena John Maluleke (imanyano yabasebenzi)b) uMnu. Thero Micarios Lesego Setiloane (imanyano yoshishino)c) uMnu. Seeraj Mohamed (wezemfundo ephakamileyo)d) uGqr. Octavia Khabelani Mkhabela (owamkelwe njengelungu)e) uGqr. Raymond Patel (owamkelwe njengelungu)f) uGqr. Duduzile Rosemary Mkhize (owamkelwe njengelungu)g) uNks. Happy Mavis Sibande (owamkelwe njengelungu). ISIHLOMELO SOKU-1	IKhabhinethi yavuma ukuqeshwa kwakhona kwaba bantu balandelayo ukuze basebenze kwiBhunga loPhuhliso lwaBasebenzi eMzantsi Afrika ukususela kweyoMsintsi wama-2013 ukuya kweyeThupha yowama-2018, ukongeza kwabo baqeshiweyo nabatsha abasi-7 abakhankanywe ngentla.	a) uMnu. Dennis George (FEDUSA)uMnu. Narius Moloto (NACTU)uNks. Nolitha Fakude (SASOL)uNks. Lulama Nare (SADTU)(uNks. Fezeka Loliwe (SADTU)uMnu. JJ Mbana (East Cape Midland College)g) uGqr. Jeffrey Mabelebele (iMfundo ePhakamileyo eMzantsi Afrika)h) uGqr. Rob Adam (AVENGE GROUP)i) uMnu. Bheki Ntshalintshali (COSATU)uMnu. Nape Maepa (SA Academy of Engineering)uMnu. Brian Whittaker (VUMELANA)uGqr. Allyson Lawless (iZiko loMzantsi Afrika leeNjineli)uMnu. Ravi Naidoo (-Infrastructure and Development Advisory Practice)uNjingalwazi Cheryl de la Rey (iYunivesithi yasePitoli)uNjingalwazi Vuyiswa Mazwi-Tanga (Cape Peninsula University of Technology)uNks. Buelah Mosupye (BLH Consulting)uMnu. Sizwe Nxasana (First Rand Bank)Nks. Mzolisi Toni (iSebe lezabaseTyhini, aBantwana naBantu abaKhubazekileyo) uNjingalwazi. Peliwe Lolwana (iYunivesithi yaseWitwatersrand )uMnu. Brian Angus (Sikhokelo kwezaMashishi oMzantsi Afrika)uGqr. Florus Prinsloo (iSebe leMfundo ePhakamileyo noQeqesho)uNks. Janet Lopes)u-Adv Rams Ramashia (Rand Refinery Limited)uGqr. Xolani Mkhwanazi (BHP Billiton)uNjingalwazi. Edward Webster (iYunivesithi yaseWitwatersrand )uMnu. Edward Majadibodu (iGunyabantu leZakhono leSizwe)aa) uMnu. Elija Litheko (iZiko loLawulo lwaBantu)bb) uNjingalwazi Lekoa Solly Mollo (uBunkokeli boLawulo loLuntu neSikolo semfundo ephakamileyo soLawulo)uNks. Jenny Cargill (uRhulumente wePhondo leNtshona Koloni)) uMnu. Yershen Pillay (i-Arhente yoPhuhliso loLutsha yeSizwe)uNks. Jenna Ferreirinha (iQumrhu lamaPhuthukezi)Imibuzo: uPhumla Williams (iBambela Sithethi seKhabhinethi)Umnxeba woqhagamshelo: 083 501 0139"
INtetho kwintlanganiso yeKhabhinethi yomhla we-18 kweyoMsintsi wama-2013,23 Sep 2013,https://www.gov.za/statement-cabinet-meeting-18-september-2013,https://www.gov.za/xh/intetho-kwintlanganiso-yekhabhinethi-yomhla-we-18-kweyomsintsi-wama-2013,"23 Sep 20131. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1 Phantsi kobunkokheli bukaMongameli uJacob Zuma, urhulumente uqalisa inkqubo yezisekelo ezingundoqo zoluntu exabisa izigidi zetriliyoni ejoliswe ekuvuleleni amathuba emisebenzi nokuzisa iinkonzo kubemi bonke boMzantsi Afrika.Ngezi nkqubo urhulumente unikezela ngeenkonzo kwisibophelelo sakhe sokudala amathuba emisebenzi emininzi. Ukusukela kwathi kwamkelwa uMgaqo-nkqubo weNdlela eNtsha yoHlumo lwezoQoqosho imisebenzi yande ngama-750 000, ngaphantsi nje kwesiqingatha sale misebenzi, iveliswe kwicandelo leenkonzo zabasebenzi, ingakumbi phakathi kwezikhundla zabasebenzi bezempilo, ezootitshala  nezamapolisa.<Ezi nkqubo zibeka phambili uphuhliso lwamashishini amancinci alicandelo elibalulekileyo lokuvula amathuba ezoqoqosho.IKhabhinethi ivakalisa amazwi ombulelo kulo macandelo abehlulelani asebenzisana norhulumente ukuze kufezekiswe olu phuhliso lukhulu lweziseko ezingundoqo kwaye ihlaba ikhwelo lentsebenziswano ngakumbi yokukhawulezisa iinzame zokudala amathuba emisebenzi nokwenza inguqu kuqoqosho nakuluntu lwethu.Njengenxalenye yokuqaliswa kweziseko ezingundoqo zoluntu uMongameli uJacob Zuma ngomhla wama-20 kweyoMsintsi uza kuba evula iSikhululo saMandla oMbane saseGrootvlei aze ahlole isiza solwakhiwo lomzila kaloliwe eMpumalanga.IKhabhibethi iyakwamkela ukwakhiwa kweDyunivesithi i-Sol Plaatjie entsha eKimberley eMntla Koloni ekulindeleke ukuba luqalise phambi kokuba kuphele eyoMsintsi wama-2013.Esi sisiganeko esibalulekileyo kuhlumo nakuphuhliso lwecandelo lwezemfundo ephakamileyo yoMzantsi Afrika. Umsitho wokuphethulwa kwesoyi uphawule ukuqaliswa ngokusesikweni kokwakhiwa kweli ziko.Uphuhliso lwedyunivesithi entsha luchongiwe lwaze lwabekwa phambili kwakwiiProjekthi eziDityanisiweyo zesiCwangciso-qhinga (i-SIP 14) yiKomiti yokuQuquzelela iziSeko ezinguNdoqo kaMongameli (i-PICC).1.2 UMongameli uJacob Zuma kunye neKhabhinethi yakhe baza kunika imbeko kubemi abasebekhulile boMzantsi Afrika kwiNdlu yokwaMkela iiNdwendwe kaMongameli i-Sefako M. Makgatho ePitoli ngomhla wama-29 kweyoMsintsi yowama-2013. Oku kuyinxalenye yokubhiyoza igalelo elenziwe ngabemi abasebekhulile kuphuhliso loluntu nolwelizwe lethu. Oku kuphawula isiqalo seVeki yabaNtu aBadala, ephela ngomhla we-6 kweyeDwarha, oluluSuku looMawokhulu.1.3  UMongameli uJacob Zuma uza kuba esenza intetho kwiNgxongxo Jikelele yeSeshoni yama-68  yeNgqungquthela Jikelele yeZizwe eziManyeneyo (i-UNGA68) eNew York ngomhla wama-24 kweyoMsintsi wama-2013.Umxholo walo nyaka uthi: “I-Ajenda  yoPhuhliso eMva kowama-2015:  Ukulungiselela iQonga!” neengqwalasela kwixesha elibekiweyo lowama-2015, kwiiNjongo zoPhuhliso zeMileniyam (ii-MDG) kwakunye ne-Ajenda yoPhuhliso ukuya phambili.I-UNGA68 ibonelela uMzantsi Afrika ngeqonga lokuqhubela phambili nendlela yethu yezicwangciso-qhinga ekufezekiseni ii-MDG ne-Ajenda yoPhuhliso eMva kowama-2015. Ukuthatha inxaxheba kwethu nako kuza kuxhomekeka kwiimfunozesizwe nemiba ephambili, kwakunye nezibophelelo zethu zommandla nezelizwekazi.1.4 IKhabhinethi ikugxeka kakhulu ukonakaliswa ngabom kwegridi yombane ngabagwayimbi abangekho semthethweni okubangele ukuba kungabikho mbane kwiindawo eziseRhawutini. Izenzo ezinjalo ezenzeka ngexesha ilizwe lisiya ngasekuzinziseni ukubonelelwa ngombane azinakho ukutyeshelwa kwaye kufuneka ziphathwe ngendlela yokuba umthetho udlale indima yawo.1.5  Ukukhutshwa kweeNkcukacha-manani zolwaPhulo-mthetho zeSizwe zoMzantsi Afrika zonyaka wama-2012/13 kuqinisekisa ngokutsha isiqinisekiso sethu sokuba xa sisebenza kunye siza kuyiphumeza injongo yethu yoluntu olungenalwaphulo-mthetho, olutsala utyalo-mali oluqinisekisa uxolo nozinzo kuluntu lwethu.IKhabhinethi ihlaba ikhwelo kubo bonke abadlali ndima ababalulekileyo ukuba bazibandakanye ngendlela eyakhayo nezi ziphumo. URhulumente ukhupha ezi nkcukacha-manani kanye ngonyaka ngeenjongo zokubonelela uluntu ngolwazi oluhlaziweyo lomlo wokulwa nolwaphulo-mthetho elizweni, kananjalo nokuqwalasela ezinye izicwangciso-qhinga ezikhoyo ekulweni ulwaphulo-mthetho. Iinkcukacha-manani zolwaphulo-mthetho zikwasetyenziswa imihla yonke njengesixhobo sezolawulo ukukhokela izicwangciso zokusebenza kweNkonzo yezobuPolisa yaseMzantsi Afrika  (i-SAPS).IKhabhinethi iyayincoma imizamo yokungadinwa kwabe-SAPS kunye nayo yonke imibutho ehleliweyo noluntu olusebenzisana norhulumente kumlo wokulwa nolwaphulo-mthetho. IKhabhinethi ihlaba ikhwelo kubo bonke abantu baseMzantsi Afrika ukuba bazibandakanye kumlo wokulwa nolwaphulo-mthetho. Xa sisebenzisana siza kuqinisekisa ngoMzantsi Afrika apho wonke ummi woMzantsi Afrika eziva ekhuselekile kwaye engenaxhala.1.6 IKhabhinethi ivakalise inkxalabo enkulu ngenyhikityha yeengozi zezithuthi zendlela yakutsha nje.  Iingozi ezinjalo zishiye ezinye iintsapho zilambatha kwaye  zinempembelelo embi enobuzaza kwezoqoqosho.  IKhabhinethi ihlaba ikhwelo kubo bonke abaqhubi beemoto ukuba baqinisekise ukuba iimoto zabo zikulungele ukusetyenziswa esitratweni kwaye baqiniseke ukuba  banoxanduva xa beqhuba. Kangangokuba iKhabhinethi ihlaba ikhwelo koogunyazisiwe  bezendlela ukuba baqhubekeke ukungazinyamezeli tu izithuthi ezingalungelanga ukuba sezindleleni nokuqhuba phantsi kweempembelelo zotywala.   IKhabhinethi ikwahlaba ikhwelo kubahambi ngeenyawo bahloniphe imithetho yendlela.1.7 IKhabhinethi ihlaba ikhwelo kubo bonke abemi boMzantsi Afrika ukuba babhiyozele uSuku lwaMagugu, lwama-24 kweyoMsintsi wama-2013 ngokutyelela amaziko awohlukahlukeneyo wamagugu wethu atyebileyo nawohlukileyo mbombo-zone zeli lizwe kubhiyozelwa imiNyaka yeNkululeko engama-20.  Bonke abemi boMzantsi Afrika, izikolo, amashishini noluntu bayacelwa baphephezelisele ibhanile yethu phezulu njengophawu lombhiyozo wethu wemiNyaka yeNkululeko engama-20 baze baxhase iphulo lika‘Lwesihlanu weNkululeko’ osungulwe ngowama-20 kweyoMsintsi wama-2013.1.8 IKhabhinethi ivuyisana noLucas Sithole ngokuphumelela intshinga yabadlala bebanye yomdlalo wesitulo esinamavili kuMnyhadala weNtenetya obizwa i-US Open  eNew York.     Isikhundla sehlabathi sikaSithole senyukele kwindawo yesibini kulandela uloyiso lwakhe,  iyeyokuqala intshinga enkulu yeManyano yeNtenetya yeZizwe-ngezizwe ukuba iphunyelelwe ngumdlali wase-Afrika naseMzantsi Afrika.IKhabhinethi ihlaba ikhwelo kubo bonke abemi boMzantsi Afrika ukuba baxhase abadlali abakhubazekileyo bethu abaqhubekeka besenza ilizwe lethu libe nebhongo ngokubonakalisa umdlalo wodidi lwehlabathi kwaye besikhuthaza sonke ukuba sifikelele kumaqondo aphezulu.1.9 IKhabhinethi yamkela iMbizo  yokuPhuhliswa  kwabaNtsundu kwezoQoqosho ngokuBanzi yeSizwe (i-BBBEE) ezakubanjwa usuka kowe-3 ukuya kowe-5 kweyeDwarha wama-2013 phantsi komxholo:  “ImiNyaka eliShumi yokuXhotyiswa kwezoQoqosho”.Isixhobo somgaqo-nkqubo wokuPhuhliswa kwabaNtsundu kwezoQoqosho ngokuyimfuneko sisicwangciso-qhinga esibalulekileyo sohlumo olujongiswe ekwenzeni banzi isiseko sezoqoqosho selizwe ngokujolisa ekungalingani okuhlala kuyinto ebuthathaka kuqoqosho loMzantsi Afrika.Le mbizo iza kuhlola inkqubela-phambili yokufezekiswa kwe-BBBEE emva kwesikhumbuzo seminyaka eli-10 sukela kwathi kwamiselwa uMthetho we-BBBEE ngowama-2003. Abadlali ndima ababalulekileyo  bamaQumrhu, abameli bemibutho yabasebenzi, amaqela opolitiko nemibutho yoluntu yasekuhlaleni iza kuthatha inxaxheba ekunikeni uMzantsi Afrika amalungelo okuphindaphindwa kathathu kophuhliso lwabantsundu kwezoqoqosho ngoMthetho ohlonyelweyo we-BBBEE noMgaqo wokuziPhatha kaKuhle we-BBBEE.1.10 IKhabhinethi iqhwabela izandla iSebe loPhuhliso lwezeNtlalo kwisicwangciso-qhinga sokuphucula ukuziswa kweenkonzo olubizwa iProjekthi Mikondzo eza kongeza ukufikelela kweenkonzo zezentlalo kwabahluphekileyo nabahlelelekileyo mbombo-zone zoMzantsi Afrika.Ngexesha leNyanga yoPhuhliso lwezeNtlalo, iSebe loPhuhliso lwezeNtlalo likunye namaqurhu alo, i-Arhente yoKhuseleko lwezeNtlalo yoMzantsi Afrika ne-Arhente yoPhuhliso lweSizwe, liza kuqhubekeka nokuqalisa iProjekthi Mikondzo kwezona wadi zisokolayo ezili-1 300 kwiZithili zooMasipala ezingama-23 njengoko zichongiwe zaza zabekwa phambili yiKhabhinethi.1.11  IKhabhinethi ikhuthaza abemi boMzantsi Afrika ukuba bathathe inxaxheba kwiVeki yeMbizo yokuGqalisisa ezayo phakathi komhla we-7 nowe-13 kweyeDwarha kowama-2013.Kulandela impumelelo yeVeki yeMbizo yokuGqalisisa yeSizwe kweyeSilimela yowama-2013, le Veki yokuGqalisisa yesibini iza kubonelela ngeqonga iiNkokeli zezoPolitiko ukuba zizibandakanye ngakumbi noluntu.Eli thuba libonelela abemi ngenye indlela ukuba badibane naMalungu eKhabhinethi, ukuze babhiyozele izinto abaphumelele kuzo baye bathethe ngemingeni esekuphunyezweni kweenkqubo zikarhulumente. Iindawo neenkqubo zeVeki ziza kupapashwa xa sele kusondele ixesha.2 Iingxoxo kunye nezigqibo zeKhabhinethi ezingundoqo2.1 IKhabhinethi iphumeze  uMgaqo-Nkqubo weSizwe ongokuFumaneka koKutya neSondlo, isiCwangciso-qhinga sokuFumaneka koKutya  neSondlo kwiMizi kunye nongenelelo lweMveliso yoKutya i-Fetsa Tlala.UMgaqo-nkqubo weSizwe ufuna ukuhlangabezana nemingeni emininzi enxulumene nokungafumaneki kokutya eMzantsi Afrika.  Uxhaswa zizicwangciso-qhinga zongenelelo ezithile ukuze kuhlaselwe imingeni yokunsilela kokutya emakhaya kwanokwandisa imveliso yokutya, ukuze kupheliswe indlala ngowama-2030. IsiCwangciso-qhinga neMveliso yoKutya i-Fetsa Tlala ziinkqubo eziphakathi kwaMasebe ngaMasebe axhasa lo Mgaqo-nkqubo.Kuza kubakho ukusungulwa okuzakwenziwa ukuze kucaciswe lo Mgaqo-nkqubo neeNkqubo.2.2 IKhabhinethi wamkele iNkqubo-sikhokelo yoMzantsi Afrika yokudibana noMbutho weNtsebenziswano kwezoQoqosho noPhuhliso (i-OECD) kwisithuba sowama-2013/14 – 2016/17.UMzantsi Afrika ufuna ukusebenzisa obu budlelwane ukuze uphumeze iinjongo ezintathu ezibalulekileyo:i) uhlumo lwezoqoqosho oluphezulu oluquka konke,  imfuno yokuhlangabezana nentswela-ngqesho, ubuhlwempu nokungalingani;ii) abasebenzi abanezakhono nabanakho ukusebenza, ukuxhasa kokunikezelwa kwamaxesha asikiweyo ophuhliso; noiii) kuQhubela phambili ne-Ajenda yase-Afrika, apho uMzantsi Afrika uza kufuna ukusebenzisa kakhulu impembelelo ye-ajenda yehlabathi apho uqoqosho lwamazwe ase-Afrika lungaxhamlayo khona.Amazwe e-OECD ahlala elurhwebo olubalulekileyo noomahlulelane botyalo-mali kuMzantsi Afrika. Kuqikelelwa ukuba amazwe e-OECD enza igalelo elingaphezulu kwama-65% kwiMveliso yaNgaphakathi iPhelele kwihlabathi jikelele ngowama-2011.Le ndlela ibonelela inkqubo-sokhokelo kumasebe karhulumente ukuze alawule ukuzibandakanya kwawo ngokwahlukeneyo ne-OECD. Le ntsebenziswano ixhotyisiweyo kurhulumente iza kubangela ukuba kubekho iinzuzo enokuxhanyulwa kangangoko kule ntsebenziswano.3 IMithetho eYilwayo3.1 IKhabhinethi iphumeze uMthetho oYilwayo weRhafu yeNkuthazo yeNgqesho ukuba upapashwe ukuze uluntu luvakalise izimvo zalo ngawo.Lo mthetho uyilwayo wazisa inkuthazo ejolise ingakumbi ekukhuthazeni abasebenzi ukuba baqeshe ulutsha olufuna imisebenzi nelinamava angabheke phi. Le nkuthazo yenye kwezininzi eza kuba phantsi kwesicwangciso-qhinga sikaRhulumente sokuqesha ulutsha kwaye iza kuhambelana neenkqubo esele zikho zikarhulumente.Irhafu yenkuthazo yengqesho yolutsha ijoliswe kubantu abatsha abangena kumrhibe wezemisebenzi nabamkela ngaphantsi kwabantu abahlawuliswa irhafu. Ekwenzeni njalo, ijolisa kubantu abanesakhono esingabheke phi, abamkela imivuzo engabheke phi. Inkuthazo iza kudala iimeko ezinceda ukudalwa kwamathuba emisebenzi kunye nokuphucula izithembiso zengqesho kubasebenzi abahleleleke njalo.Ukukhutshwa kwamagqabantshintshi okucwangcisiweyo kuza kuqhutywa  ukuze kucaciswe uMthetho oYilwayo.3.2   IKhabhinethi iphumeze uMthetho oYilwayo weKomishoni yoLawulo lweMihlaba, wama-2013 ukuba khutshwe ukuze uluntu luvakalise izimvo zalo ngawo.Phakathi kokunye, uMthetho oYilwayo wekoMishini yoLawulo lweMihlaba wama-2013 ujolise ekusekeni iKomishoni yoLawulo lweMihlaba. IKomishoni yoLawulo lweMihlaba kuza kufuneka igwebe kwiimbambano zobunini bemihlaba apho iziqinisekiso zobunini ezimbini okanye ezingaphezulu ezinokuthi zibe zikhutshelwe umhlaba omnye.IKomishini kananjalo kuza kufuneka isungule ize igcine uvimba weenkcukacha obanzi karhulumente womhlaba karhulumente uwonke obhaliswe egameni lesebe kuquka nawo nawuphi na umhlaba karhulumente ocandiweyo ongabhaliswanga.3.3   IKhabhinethi iphumeze ukufakwa koMthetho oYilwayo woNcedo lwezoMthetho ukuba ufakwe ePalamente.Lo Mthetho uYilwayo ujoliswe ekuguzulweni koMthetho woNcedo lwezoMthetho, we-1969 (uMthetho ongunombolo 22 we-1969) ngokwemeko ezigqubayo, ingakumbi ngexesha elitsha elilawulwa ngokomgaqo-siseko, nokwenza lula ngakumbi ukusetyenziswa kwawo.UMthetho oYilwayo ujoliswe ukuba uxhobise impumelelo yokusebenza nokuvelisa iziphumo ezifunwayo zoNcedo lwezoMthetho lwaseMzantsi Afrika, ezakuthi nayo ibe neziphumo zexesha elide ezintle kuluntu luphela. Ingadityaniswa nexesha elimiselweyo elibalulekileyo lokukhusela inkqubo yokhuseleko ekuhlaleni nokhuseleko lwasekuhlaleni lwabahluphekayo namanye amaqela ahlelelekileyo, nokuqondakala korhulumente ophuhlayo, okwaziyo nokufanelekileyo ophatha abemi bakhe ngesidima.3.4  IKhabhinethi iphumeze ukupapashwa koMthetho oYilwayo weMigaqo yezeMpilo yeZizwe-ngezizwe wama-2013, kwiPhephandaba loMbuso ukwazisa uluntu ukuba luvakalise izimvo zalo.Lo Mthetho uYilwayo ujonge ukuguzula uMthetho weMigaqo yezeMpilo yeZizwe-ngezizwe we-1974 (uMthetho onguNombolo 28 we-1974) kwanokuquka iMigaqo yezeMpilo yeZizwe-ngezizwe wama-2005 kumthetho wesizwe.Imigaqo yezeMpilo yeZizwe -gezizwe (2005) ngumthetho wezizwe-ngezizwe onceda amazwe ukuba asebenze kunye ekuphuculeni ubomi neendlela zokuphila kwiziganeko ezibangelwe kukusasazwa kwezifo ehlabathini nezinye iingozi zempilo.3.5 IKhabhinethi iphumeze ukwaziswa koMthetho-sihlomelo waMayeza noLwelo oluNxulumeneyo wama-2012 ePalamente.Lo Mthetho-sihlomelo ulungisa uMthetho waMayeza noLwelo olunxulumeneyo we-1965 (uMthetho onguNombolo 101 we-1965) njengoko uhlonyelwe nguMthetho wama-72 wama-2008.Ukufikelela kumayeza akhuselekileyo, afikelelekayo nakhuselekileyo nakwizixhobo zonyango ezisemgangathweni yintsika ebalulekileyo yempilo yoluntu kwaye kunegalelo kwinzuzo yenjongo kaRhulumente yokwandisa ixesha lokuphila lwabemi boMzantsi Afrika.3.6 IKhabhinethi iphumeze ukupapashwa koMthetho oYilwayo woLawulo lokuThengiswa kweZiselo ezinoTywala wama-2013, kwiPhephandaba loMbuso ukwazisa uluntu ukuba luvakalise izimvo zalo.Utywala sisithintelo esikhulu ekufikeleleni kwisiphumo sikarhulumente sokuzuza ubomi obude nobunempilo kubantu bonke. Lo Mthetho uYilwayo ufuna ukunciphisa umonakalo onxulunyaniswa notywala ngokulawula ukuthengiswa iziselo ezinotywala.Ngeli xesha urhulumente engenakho ukuvala ukuthengiswa kotywala kananjalo akanakho ukuvumela ngokusesikweni akhuthaze ukusetyenziswa kotywala ngokuvumela uluntu ingakumbi ulutsha ukuba lukholelwe ukuba ubomi babo buza kuphucuka ekubeni ngokwenene luza kuba nomphumela ongemhle.Olu ngenelelo akufunekanga lubonwe lulodwa kodwa njengenxalenye yamanyathelo apheleleyo karhulumente okunciphisa umonakalo onxulunyaniswa notywala.Ukukhutshwa kwamagqabantshintshi okucwangcisiweyo kuza kuqhutywa  ukuze kucaciswe uMthetho oYilwayo.3.7 IKhabhinethi iphumeze ukupapashwa kweMithetho eYilwayo emibini, yomibini ehlomela uMthetho waBantwana wama-2005, (uMthetho onguNombolo wama-38 wama-2005) njengoko uhlonyelwe nguMthetho wama-41 wama-2007 ngokweCandelo lama-75 loMgaqo-siseko neCandelo lama-76 ukuba uluntu luvakalise izimvo zalo.Lo mthetho uyilwayo ufuna ukufakela inkcazelo yolwaphulo-mthetho yokwabelana ngesondo ukuqinisekisa ukuba nawuphi na umntu ofunyaniswe enetyala lwalo naluphi na ulwaphulo-mthetho njengoko lucaciswe kuMthetho sihlomelo (uLwaphulo-mthetho lokwaBelana ngesondo neMiba enxulumeneyo) woLwaphulo-mthetho onguNombolo 32 wama-2007, uthathwa njengongafanelekanga ukusebenza ngabantwana.Lo Mthetho uYilwayo uhambelanisa isigwebo esithathwe yiNkundla yoMthetho noMgaqo-siseko sokubonelela ngophononongo lwezigwebo ezithathwe zijaji isigqibo sokususa nokubeka umntwana kwindawo ekhuselekileyo yokhathalelo lomntwana yexeshana ngomyalelo wenkundla nangaphandle kwayo kwakwixesha elithile elichaziweyo.  UMthetho-sihlomelo wesiBini waBantwana wama-2013 ujolise ukuqinisekisa ukuba bonke abantwana bayaxhamla kwiinkonzo nezibonelelo ezijoliswe ekuququzeleleni ufikelelo kukhuseleko nokhathalelo lwezentlalo nokudala inkqubo esebenzayo yezentlalontle yoluntu. Ukwafuna ukubonelela ngendawo ekhuselekileyo nekhuselayo yokubekwa kwabantwana abafunyaniswa bedinga ukhathalelo nokhuselo.4 Izikhundla4.1 IKhabhinethi iphumeze ezi zikhundla zilandelayo kwiSebe leMicimbi yezaManzi:a) uMnu. uJohannes David Mahlangu kwisikhundla sikaSekela Mlawuli-Jikelele: IiNkonzo zeQumrhub) uMnu. U-Anil Bijman Singh kwisikhundla sikaSekela Mlawuli-Jikelele: Imigaqo noThotyeloc) uNkszn uDeborah Gabaakelwe Mochotlhi kwisikhundla sikaSekela Mlawuli-Jikelele: UCwangciso neeNkcukacha.4.2 IKhabhinethi iphumeze ezi zikhundla zilandelayo kwiSebe lezeMisebenzi:a) uNkszn. u-Agnes Moiloa kwisikhundla seGosa eliyiNtloko leMisebenzi.b) uMnu. uThobile Maxin Lamati kwisikhundla sikaSekela Mlawuli-Jikelele: IiNkonzo zokuHlola nokuPhumeza.4.3 IKhabhinethi iphumeze ukuqeshwa kwaba bantu balandelayo kwiBhodi yaBalawuli ye-Arhente yoBugcisa noLwazi (iSITA):a) uGq. Anna Mokgokongb) u-Adv Mantshare Beatrice Matlejoanec) u-Adv Thabani Masukud) uMnu. Zukile Nomvetee) uNkszn. uSeadimo Chabaf) uMnu. Ganelang Zeth Maleleg) uMnu. uGraeme Alvan Victorh) uNkszn. uNozipho January-Bardilli) uNkszn. Sindi Mabaso-Koyanaj) uNkszn. uVuyokazi Felicity Mahlatik) uNkszn. uStadi Mngomezulul) uNkszn. uMichelle Oddette Williamsm) uMnu. uDavid  Clephane Niddrie  (uMmeli osuka kwezoNxibelelwano)n) uMnu. Nkhangweleni Walter Mudau (uMmeli we-DPSA)o) uMnu. uGeoffrey Rothschild.4.4 IKhabhinethi phumeze ukuqeshwa kwakhona kwala malungu alandelayo kwiBhodi yeeNkonzo zeZimali.a) uNkszn. uJabu Mogadimeb) uNkszn. uHilary Wilton (uSekela-Sihlalo)c) uNjingalwazi uPhillip J Sutherlandd) uNkszn. uZarina Bassae) uNkszn. uDi Turpinf) uMnu. u-Ismail Momoniatg) uMnu. u-Olano Makhubela (oTshintshanayo)h) uNkszn. uDudu Msomii) uMnu. u-Abel Sithole (uSihlalo)4.5 IKhabhinethi iqaphele ukuqeshwa kwakhona kukaNkszn. Hlonela Lupuwana njengeGosa eliyiNtloko elikwiSigqeba soLawulo lwe-Arhente yoPhuhliso lwamaShishini amaNcinci kwisithuba seminyaka emihlanu.4.6 IKhabhinethi iqaphele ukuqeshwa kwakhona kukaGq. Prins Nevhutalu njengoSihlalo weBhodi kwiZiko leSizwe le-Metrology loMzantsi Afrika.4.7 IKhabhinethi ivume ukuqeshwa kwaba bantu balandelayo kwiKomishoni yeNkonzo yoMkhosi woKhuselo kwisikhundla esingesosigxina kangangesithuba esingathinga kwiminyaka emithathu.a) uNkszn. uMagirly Rebecca Mokoape;b) uNkszn uLindiwe Daphney Zuluc) uNkszn. uDipuo MvelaseImibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla we-09 kweyeDwarha kowama-2013,10 Oct 2013,https://www.gov.za/statement-cabinet-meeting-9-october-2013,https://www.gov.za/xh/intetho-kwintlanganiso-yekhabhinethi-yangomhla-we-09-kweyedwarha-kowama-2013,"10 Oct 20131. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi yamkela ukutyikwa koMthetho-siHlomelo wezoThutho neMiba eNxulumeneyo nayo nguMongameli uJacob Zuma kwakunye nokuchithwa kwesibheno seManyano eChasene nokuRhafelwa kweeNdlela eziDolophini (i-Outa) kwiphulo layo lokuchasa i-e-toll ye-Arente yeSizwe ejongene neeNdlela yaseMzantsi Afrika yiNkundla ePhakamileyo yeziBheno (i-Sanral).IKhabhinethi ikholelwa ukuba oku kutsha kuvelayo ngoku kuvumela abantu baseGauteng nabemi boMzantsi Afrika ngokubanzi baqwalasele kwizinto eziluncedo esele sizizuzile – nezo siza kuzizuza – ekuphuculeni oohola bendlela kumbindi wezoqoqosho woMzantsi Afrika nowe-Afrika eseMazantsi.Inkqubo yokurhafelwa kwendlela (i-e-tolling) ngomnye umba weProjekthi yokuPhucula uHola wendlela yaseGauteng exhobise ukuhamba kwabantu nemithwalo kwaye iza kwenza uqoqosho lwephondo nolwesizwe lube namandla ngakumbi kwixesha elizayo.Izintlu zamaxabiso e-e-toll ancitshiswe ngenxa yoluvo loluntu;abakhweli abahluphekayo babonelelwe ngokukhululwa kwabaqhubi bezithuthi zikawonkewonke ekuhlawuleni imirhumo ye-toll; intlawulo yenyanga eqingqiweyo yazisiwe, nenkqubo yesaphulelo semali ikhona kwiinkampani zezithuthi.IKhabhinethi ihlaba ikhwelo kubasebenzisi boohola beendlela baseGauteng ukuba bathobele umthetho, babonise ubumi obulungileyo kwaye benze igalelo labo kuMzantsi Afrika ongcono ngokubhalisela i-e-tag bahlawulele ukusetyenziswa kwezi ndlela zodidi oluphezulu.IKhabhinethi ibhena kubemi boMzantsi Afrika ukuba bahlangane baze basebenze kunye ekwenzeni iProjekthi yokuPhucula uHola wendlela waseGauteng ibe yimpumelelo baze baxabise uhlumo olubalaseleyo lwezisekelo ezingundoqo zalamaxesha angoku elizweni.UMphathiswa wezoThutho uza kubhengeza umhla eza sebenza ngayo i-e-tolling. IKhabhinethi iyabhena kubo bonke abaqhubi beemoto abasebenzisa rhoqo oohola bendlela zaseGauteng ukuba babhalise kwinkqubo baze bathenge ii-e-tag zabo ukuze baxhamle kwisaphulelo sezintlu zamaxabiso.1.2. IKhabhinethi iqhwabela izandla ukuqhubela phambili kokuqaliswa kwenkqubo yezigidi ngezigidi zeerandi yezisekelo ezingundoqo zikawonkewonke, phantsi kwesikhokelo sikaMongameli uJacob Zuma equka ukusungulwa kutshanje kuka-R1 no-R8 ukuba baqhagamshelane nePolokwane ukuya kwidolophu yaseGiyani nokuvulwa kweprojekthi yeBrorho yeSixeko noQhagamshelo loMzila KwaZulu-Natal ngomhla we-19 kweyeDwarha kowama-2013. Uthungelwano oludityanisiweyo lwendlela luyinto ebalulekileyo etsala ukutyalwa kwemali elizweni nakwizwekazi.Njengoko sisenza iindlela zilungele amaxesha angoku kwilizwe ngokubanzi, iKhabhinethi iyabhena kubo bonke abasebenzisi ukuba babenonophelo xa besebenzisa iindlela. IKhabhinethi ixhalabile ngokwanda kweengozi ezindleleni ezibandakanya abahambi ngeenyawo koohola bendlela abangenelelayo. Abahambi ngeenyawo benza ama-46% ubuncinane babantu abathi baphulukane nobomi babo ezindleleni. Abaqhubi beemoto banoxanduva lokuba bakhathalelane endleleni. IKhabhinethi iyabhena kubo bonke abemi boMzantsi Afrika ukuba babe yinxalenye yeNtshukumo yemiNyaka elishumi yeZizwe eziManyeneyo yoKhuseleko eziNdleleni (2011-2020) ekhokelwa liSebe lezoThutho.1.3. IKhabhinethi iyabhena kubo bonke abemi boMzantsi Afrika ukuba bathathe inxaxheba kwiVeki yeMbizo yoGqaliso eqhuba de kube ngumhla we-13 kweyeDwarha kowama-2013.1.4. Egameni labantu boMzantsi Afrika, iKhabhinethi ibulela iNgxowa-mali yeHlabathi ngenkxaso yabo kuMzantsi Afrika ngexesha apho kukho imfuno exhalisayo yenkxaso-mali eyongezelelweyo. Esi sesona sibonelelo esikhulu esinye seNtsholongwane kaGawulayo (HIV) neTB esisuka kubabinzi abaninzi kwimbali yokusabela kuGawulayo (AIDS).Ngaphezulu nje kwesiqingatha (esingama-52%) e-R3 bhiliyoni ezakubekelwa iSebe leSizwe lezeMpilo. Phakathi kwezinye iinkqubo, ezi nkxaso-mali ziza kusetyenziselwa oku kulandelayo: Ukufumana amayeza okuthomalalisa i-AIDS ezigulane ezingama-350 000, inkxaso-mali yokuqalisa isibonelelo samayeza athomalalisa i-AIDS ngesigidimi kumakhaya ezigulane okanye kwiindawo athathwa kuyo ekuhlaleni, iinkonzo zokuhlola iTB zawo onke amabanjwa kuzo zonke iitrongo eMzantsi Afrika, nezokuhlola iTB neHIV kubasebenzi-mgodini abangama-100 000 kwimigodi emincinci engenazo iinkonzo zempilo zayo.1.5. IKhabhinethi incoma iinzuzo eziqhubekayo zeNtsebenziswano elwa i-HIV ne-AIDS, ebibhiyozela iminyaka yayo eli-15 ngomhla kweyeDwarha kowama-2013. Oku kunika uluntu ithuba luthethe nesiGqeba soLawulo ngemiba eluchaphazelayo kananjalo norhulumente anike amagqabantshintshi abantu ngemisebenzi ayenzayo.UMzantsi Afrika ngoku ufezekisa eyona nkqubo yonyango inkulu yokuthomalalisa i-AIDS ehlabathini. Intsebenziswano kananjalo idlale indima ebalulekileyo ekuphuhlisweni kwesiCwangciso-qhinga seSizwe (i-NSP) 2012-2016.1.5 IKhabhinethi incoma umoya ezithe zaqhutywa ngawo iingxoxo zemivuzo neziqukunjelwe ngawo kulo macandelo apho kuthe kwafikelelwa kwizisombululo zobuhlobo nezikhawulezileyo.Ingxoxo yoluntu kwakwisikhokelo-nkqubo somthetho wezemisebenzi ihlala ibalulekile ekuthinteleni ugwayimbo olunobundlobongela.Njengoko abasebenzi bebuyela emsebenzini, iKhabhinethi idomboza abaqeshi nabasebenzi ukuba basebenze kunye, ingakumbi uqoqosho lwezehlabathi luhlala luphantsi koxinzelelo, benze uqoqosho loMzantsi Afrika lube nempumelelo ngakumbi, lubenemveliso kwaye luzinzise imisebenzi enesidima.1.6  IKhabhinethi yamkela iNgqungquthela yeSizwe yokuThintela ukuziBulala kwiNkonzo yezobuPolisa yoMzantsi Afrika (i-SAPS) ezakubanjwa ngomhla we-16 ukuya kowe-18 kweyeDwarha.  Le nkqubo ijonge ukuphuhlisa isiCwangciso seSizwe sokuThintela ukuziBulala kwi-SAPS.1.7 UMongameli uJacob Zuma uzakwamkela uMongameli uFrancois Hollande weRiphabliki yaseFransi kuTyelelo lwasebuRhulumenteni kwi-Union Buildings ukusuka ngomhla we-14 ukuya kowe-15 kweyeDwarha kowama-2013.UTyelelo lukaRhulumente luzakukwandisa ubudlelwane bethu bezopolitiko nezoQoqosho phakathi kwamazwe amabini neFransi; luqinise intsebenziswano yaseMntla Mzantsi kananjalo nokuqhubela phambili i-Ajenda yase-Afrika.2 Iingxoxo kunye nezigqibo zeKhabhinethi ezingundoqo2.1 IKhabhinethi ivume iMimiselo yooMatshini bokuKhangela nokuSetyenziswa kwePetrliyam ukuba ipapashelwe kwiPhepha likaRhulumente lokwaZisa, ukuze uluntu lunike izimvo zalo.2.2 IKhabhinethi yavuma ukusindlekwa koCweyo olungeSivumelwano soThungelwano loKhuphiswano lweZizwe-ngeZizwe (i-ICN) yiKhomishini yoKhuphiswano yoMzantsi Afrika ukusuka ngomhla we-16 ukuya kowe-18 kweyeDwarha kowama-2013, eKapa.UCweyo lweQumrhu labarhwebi lwe-ICN lwenza kubekho utshintshiselwano lwezimvo nothungelwano kwimiba enxulumene neenkqubo zorhwebo phakathi kwamalungu athatha inxaxheba alo nee-Arhente eziNgezizo ezikaRhulumente kwihlabathi jikelele.2.3 IKhabhinethi iye yachazelwa ngenkqubela-phambili eyenziwe kwikota yokuqala kweyowama-2013/14 ngeSivumelwano sokuQeshwa koLutsha esisayinwe ngowe-18 kuTshazimpunzi ngowama-2013.Awona manqaku mathandathu esi Sivumelwano ngala (1) yimfundo noqeqesho, (2) ubhentsiswa kumsebenzi, (3) imikhosi yolutsha, (4) ujoliso kulutsha lubekelwe ecaleni, (5) ubushishini bolutsha nokopolotyeni na (6) manyathelo okuqala ecandelo labucala.Inzuzo engundoqo yekota yokuqala iquka upicotho-zimali lokuqala lwentshukumo namanyathelo okuqala olutsha kwilizwe ngokubanzi nentshukumo ethile eyenziwa kwicandelo labucala.3 IMithetho esaYilwayo3.1 IKhabhinethi ivume ukupapashwa koYilo loMthetho-siHlomelo wokwaNdiswa kweXesha lokuHlala kuMhlaba oThile ukuze uluntu lunike izimvo zalo.UMthetho-siHlomelo uhlomela ukwaNdiswa kweXesha loMthetho wokuHlala kuMhlaba oThile, wowe-1997 (uMthetho Nombolo wama-62 wowe-1997) ukuze kuqiniswe, kucaciswe ze kukhuselwe amalungelo okuhlala kumhlaba othile wabahlali (abahlali basefama).UMthetho oYilwayo ujonge ekufumaneni isisombululo sexesha elide sokungafumaneki komhlaba wokuhlala ngokudibanisa amanyathelo okubuyiselwa komhlaba nokhuseleko lomthetho olusebenzayo neendlela zokusombulula imbambano. UMthetho oYilwayo ufuna ukuphucula amalungelo abasebenzi basefama nabahlali bakhona. Abahlali basefama bodidi lwesibini uninzi lwabo ngabasetyhini nabantwana.3.2 IKhabhinethi ivume ukupapashwa koYilo loMthetho-siHlomelo osaYilwayo woMthetho wezeMpilo noKhuseleko eMigodini, wama-2013 kwiPhepha likaRhulumente lokwaZisa, ukuze uluntu lunike izimvo zalo.UMthetho oYilwayo ufuna ukuhlomela uMthetho wezeMpilo noKhuseleko emiGodini wama-29 we-1996 ukuze kuqwalaselwe kwakhona amalungiselelo onyanzeliso, ngokwenza lula indlela yomrhumo nokuqinisa izohlwayo.Ekuphuculeni impilo nokhuseleko lwabasebenzi basemgodini, uMthetho-siHlomelo nawo ufuna ukugcina indawo yasemgodini isempilweni nekhuselekileyo enempembelelo elungileyo kuzinzo nokomelela kwendawo ekuhambeleni nesiCwangciso soPhuhliso seSizwe.4 Izikhundla4.1 IKhabhinethi ivume ezi zikhundla zilandelayo kwiSebe loPhuhliso lwezeNtlalo:a) uMnu. uThokozani William Magwaza kwisikhundla sikaSekela Mlawuli Jikelele: Ukhuseleko lwezeNtlalo oluPheleleyob) uNksz. Nelisiwe Ignatia Vilakazi kwisikhundla sikaSekela Mlawuli Jikelele: isiCwangciso-qhinga neNguqu kwiSebe.4.2 IKhabhinethi ivume ukuqeshwa kukaMnu. Caiphus Ramushau kwisikhundla segosa eliyiNtloko leziMali/ iNtloko leeNkonzo zeNtsebenziswano kwiSebe loBudlelwane neNtsebenziswano yaMazwe ngamazwe.4.3 IKhabhinethi ivume ezi zikhundla zilandelayo kwiBhodi yeBhanki yezeMihlaba:a)  uNksz uDuma Motaub)  uNksz. uThembekile  Thelma Ngcobo4.4 IKhabhinethi iqaphele ezi zikhundla zilandelayo kwiBhunga leeNkcukacha-manani loMzantsi Afrika:KUZWE-LONKEa) uMnu. u-Ian Assam (uqeshiwe kwakhona)b) uMnu. uFaldie Esau (uqeshiwe kwakhona)c) uNjingalwazi uJacky Galpin (uqeshiwe kwakhona)d) uGq. uMaseka Lesaoana (uqeshiwe kwakhona)e) uMnu. uMorore Mphahlele (uqeshiwe kwakhona)f) uGq. uKhangelani Zuma (uqeshiwe kwakhona)g) uMnu. uKenneth Brownh) uNjingalwazi uPhillippe Burgeri) uGq. uRashad Cassimj) uGq. uJaya Josiek) uMnu u-Etienne le Rouxl) uNjingalwazi uJohn Luizm) uNjingalwazi uJulian Mayn) uGq. u-Ariane Neethlingo) uGq uSarah Radloffp) uMnu uSulaiman Salau.EMAPHONDWENIa) uGq. uDaniel Plaatjies (eFreyisthathi)b) uMnu uMonde Nkasawe (eMpuma Koloni)c) uMnu uGlen Robbins (KwaZulu-Natal)d) uNksz. uZeenat Ishmail (eNtshona Koloni)e) uMnu uMveli Maphanga (eMpumalanga)f) uNksz.uLizell Henney (emNtla Koloni)g) uGq.uDavid Everatt (eGauteng)4.5 IKhabhinethi ivume ezi zikhundla zilandelayo kwiBhodi yeNgxowa-mali yeeNgozi eziNdleni:a) uMnu uThokwa Patrick Masobeb) uNksz. uRefiloe Mokoenac) uGq. uLinda Kinse Lungelwa Nompumelelod) uMnu uDawood Coovadia (uSekela Sihlalo)e) uMnu u-Ahmed Pandorf) uGq.uNtuthuko Bhengu (uqeshiwe kwakhona njengoSihlalo)g) uMmeli uDimakatso Qocha (uqeshiwe kwakhona)h) uMnu uDesmond Smith (uqeshiwe kwakhona)i) uNksz. U-Annemarie Steyn (uqeshiwe kwakhona)j) uMnu uDumisa Hlatshwayo (uqeshiwe kwakhona)4.6 IKhabhinethi ivume ezi zikhundla zilandelayo kwiBhodi yoLawulo loKhuseleko lweMizila:a) uNksz. uNatalie Skeepersb) uMnu uMasindi Tshamunwe Herryc) uMnu u-Andre Bain Harrisond) uNksz. uMasaccha Khulekelwe Mbonambie) uMnu. uNorman Tinyiko Baloyif) uGq.uMatodzo Ratshimbilana (uqeshiwe kwakhona njengoSihlalo)g) uNksz. uJane Barret (uqeshiwe kwakhona)h) uNksz. uThembelihle Msibi (uqeshiwe kwakhona njengoSekela Sihlalo).Ikhutshwe ngabeeNkonzo zezoNxibelelwano neNkqubo yoLwazi kaRhulumente (GCIS)Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications "
INtetho kwintlanganiso yeKhabhinethi yangomhla wama-23 kweyeDwarha kowama-2013,24 Oct 2013,https://www.gov.za/statement-cabinet-meeting-23-october-2013,https://www.gov.za/xh/intetho-kwintlanganiso-yekhabhinethi-yangomhla-wama-23-kweyedwarha-kowama-2013,"24 Oct 2013IKhabhinethi ibambe intlanganiso yayo yesiqhelo eKapa ngomhla wama-23 kweyeDwarha kowama-2013.1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi iyamkele inkqubela-phambili esiyibona kwiphulo lesizwe lokuqaliswa kweziseko ezingundoqo zoluntu eliququzelelwa yiKomishini kaMongameli yokuLungelelanisa  iziSeko ezinguNdoqo (i-PICC). UMongameli uJacob Zuma kutshanje usungule iiprojekthi ezigqityiweyo ezininzi njengenxalenye yenkqubo yokuPhuhlisa iziSeko ezinguNdoqo. Ezi ziquka umsebenzi kwiindlela engu-R81 nengu-R-71 eLimpopo, isitishi sikaloliwe i-Bridge City esizakunceda Umlazi eDurban nomsitho wokuphethulwa kwesoyi kuMgodi i-De Beers' Venetia eVhembe, eLimpopo.UMongameli ulindeleke ukuba asungule ezinye iinkqubo zeziseko ezingundoqo ezifana noMmandla woPhuhliso lwaMashishini (i-IDZ)  waseSaldanha Bay eNtshona Koloni; andwendwele isiza kwiDama i-De Hoop, asungule iinqwelo zemoto zokuqala ezakhiwe eMzantsi Afrika eMpuma Koloni, aze avule ngokusesikweni iSibhedlele i-Ladybrand eFreystata.IKhabhinethi yakwamkele nenkqubela-phambili kwiinkqubo zeeBhasi eziQuqa ziBuyelela (i-BRT) zaseRhawutini, eTshwane, eKapa naseRustenburg. Le nkqubo yeziseko ezingundoqo eqhutywa kwilizwe ngokubanzi exabisa iitriliyoni ezininzi zeerandi ivuselela uqoqosho nenkqubo yezothutho kwilizwe lethu.Ezi projekthi zibe nefuthe lokubeka uqoqosho kwisimo sotshintsho lohlumo oluphezulwana kwaye ziza kuqhubeka zisiba negalelo kuphuhliso loqoqosho nasekudalweni kwamathuba emisebenzi.1.2 IKhabhinethi iyalwamkela uHlahlo lwaBiwo-mali lwesiGaba esiPhakathi oluvakaliswe nguMphathiswa wezeZimali.  IKhabhinethi iyawaxhasa amanyathelo angqongqo aziziphakamiso kurhulumente. La manyathelo aza kuhamba indlela ende ekunciphiseni nayiphi na inkcitho kwinkcitho-mali karhulumente. Amanyathelo anjalo aza kuqinisekisa ukuba urhulumente usebenzisa imithombo yakhe  kakuhle nagobuchule. IKhabhinethi ihlaba ikhwelo kuwo onke amasebe esizwe nawamaphondo, koomasipala, kumaqumrhu oluntu namaziko akhuthaza umgaqo-siseko ukuba afezekise la manyathelo.1.3 IKhabhinethi izibandakanye noMongameli uJacob Zuma noluntu loMzantsi Afrika ekugxekeni impatho-gadalala, ubundlobongela nokungahoywa kwabantwana. IKhabhinethi income amaziko amele ukuphunyezwa komthetho ngokukhawuleza athathe amanyathelo akhawulezileyo kumatyala achazwe kutshanje.Njengoko sizakuphawula uSuku lwaBantwana leSizwe ngomhla we-2 kweyeNkanga, iKhabhinethi ibongoza bonke abemi boMzantsi Afrika ukuba bakhusele abantwana njengoko bezinkokheli zangomso. IKhabhinethi ikwahlaba ikhwelo kuluntu ukuba luqhubekeke nokusebenzisana namaziko amele ukuphunyezwa komthetho ekulweni ulwaphulo-mthetho eluntwini.Kufanele sikhumbule kananjalo ukuba ukukhuselwa kwabantwana luxanduva lwabazali noluntu. Kufanele sinikezele ngoncedo koomama abadinga uncedo ekukhuliseni abantwana babo.1.4 IKhabhinethi yamkele isibhengezo esenziwe liziko Umalusi sokuba ilizwe lizilungele iimviwo zeBanga leShumi ukusukela ngomhla wama-28 kweyeDwarha ukuya kowama-29 kweyeNkanga yowama-2013. IKhabhinethi ibanqwenelela okuhle bonke abafundi abangama-707 136, kuquka nabafundi abangafundi sigxina abali-130 000, kwiimviwo zaboAbazali nabalondolozi babantwana ngokusemthethweni bayabongozwa ukuba baxhase abantwana babo njengoko belungiselela iimviwo zabo. IKhabhinethi ihlaba ikhwelo kuBafundi beBanga leShumi lowama-2013 ukuba mabenze ilizwe libe neqhayiya nebhongo ngabo.1.5 IKhabhinethi iyakwamkela ukusungulwa kwenkqubo yokufumaneka kokutya i-Fetsa Tlala (iPhelisa iNdlala) nguMongameli uJacob Zuma eKuruman eMntla Koloni ngomhla wama-24 kweyeDwarha yowama-2013. Le nkqubo iza kunceda uluntu luvelise ukutya kumhlaba woluntu nakomnye umhlaba ongasetyenziswanga. Iza kunceda amafama anemihlatyana emincinci ngeziseko ezingundoqo, ngophuhliso lwenkqubo yezolimo nangophuhliso lweemarike ezintsha, kuquka nokufumana kurhulumente.1.6 IKhabhinethi ikwamkele ukuvulwa kwe-Indaba ngezeLwandle yase-Afrika ezakuqhutywa eSandton, eRhawutini, ngomhla wama-24 nowama-25 kweyeDwarha yowama-2013.Le Indaba iza kusingathwa nguGunyaziwe woKhuseleko kwezeLwandle zoMzantsi Afrika namashishini ezelwandle. Le nkomfa iza kubonelela abantu abadlala indima ebalulekileyo abaninzi ngeqonga ukuba bayile indlela yokuphuhlisa yeelwandle zase-Afrika baze basungule ubuDlelwane bama-Afrika ukuze kuphuhliswe uqoqosho olusele luphambili ekuphuhleni lwase-Afrika.1.7 IKhabhinethi iluqaphele uTyelelo lwasebuRhulumenteni oluzayo lukaMongameli uZuma kwi-Democratic Republic of Congo (DRC) ngomhla wama-29 nama-30 kweyeDwarha. Utyelelo luza kuqinisa ubudlelwane bethu bezopolitiko nobezoqoqosho obuphakathi kwala mazwe mabini luphinde luqinise ukuzibophelela kwethu kwiinzame zokugcina uxolo nenkqubo yoKwakha ngoKutsha noPhuhliso eMva kweNgxubakaxaka (i-PCRD) kwela lizwe.1.8  IKhabhinethi ihlaba ikhwelo kubo bonke abemi boMzantsi Afrika ukuba baxhase iNyanga yokwaZisa ngamaLungelo waBakhubazekileyo yeSizwe ukusukela ngomhla we-3 kweyeNkanga ukuya kowe-3 kweyoMnga yowama-2013, ekwaphawula uSuku lwaBantu abaKhubazekileyo leZizwe. Inyanga le iza kubhiyozelwa phantsi komxholo othi: ""Susa imiqobo, vulela  uluntu oluquka abantu bonke iingcango ”.1.9  IKhabhinethi ikuqaphele ngenkxalabo ukuvuka kwakho kobundlobongela neemeko ezingentlanga kwiRiphabliki yaseMozambique. IKhabhinethi inqwenela ukugxininisa ukuba i-Mozambique inorhulumente osemthethweni kwaye naluphi na uvukelo lunyhasha inkululeko yorhulumente waseMozambique nabantu bayo. IKhabhinethi ilugxeka kakhulu uhlaselo oluhamba nezenzo zovukelo.2 Iingxoxo kunye nezigqibo zeKhabhinethi ezingundoqo2.1 IKhabhinethi ikuvumile ukuvunywa kweSihlomelo seDoha kwiSivumelwano saseKyoto. Ezi zihlomelo ziyinxalenye yeenzame zokunciphisa ukukhutshwa kwegesi lihlabathi ngowama-2013-2020 ezimisela ukuthintela ukuguquguquka kwesimozulu enobungozi ngeli xesha zikhusela izinto eziphambili zophuhliso kumazwe asaphuhlayo.2.2 IKhabhinethi izivumile iiNgxelo eziDityanisiweyo zokuQala nezamaXesha athile zoMzantsi Afrika ngaphantsi kweSivumelwano esingamaLungelo oluNtu nawoPolitiko angeniswe kwiZizwe eziManyeneyo. Ingxelo iluqikelelo lwezinto esizizuzileyo nemingeni eyanyaniswe nomphumela kumalungelo oluntu nawopolitiko aqulathwe kwiSivumelwano nakuMgaqo-siseko wethu. Inengqalelo ethile kwisidima somntu nelungelo lokuphathwa ngokulinganayo ukusela sathi safumana ulawulo lwentando yesininzi ngowe-1994.3 IMithetho esaYilwayo3.1 IKhabhinethi ikuvumile ukupapashwa koyilo loMthetho osaYilwayo wokuKhuthaza noKhuseleko loTyalo-mali, wama-2013 ukuze uluntu luvakalise izimvo zalo ngawo. Lo mthetho uyilwayo ubonelela ngenkqubo-sikhokelo yomthetho wotyalo-mali uze uthethe ngokhuseleko olusemthethweni lwabo bonke abatyali-zimali oluhambelana neemfuno zoMgaqo-siseko.  Lo Mthetho ucingelwayo uza kuqinisa ubuchule bethu bokutsala abatyali-zimali bangaphandle nohlumo lwempahla eya kumazwe angaphandle ukuze kukhuthazwe uhlumo oluzinzileyo eMzantsi Afrika. UMthetho osaYilwayo ngoko ke ujonge ukulungelelanisa okuninzi phakathi kwamalungelo nezibophelelo zabo bonke abatyali-zimali eMzantsi Afrika, isidingo sokubonelela ngokhuseleko olwaneleyo nolulinganayo lwabatyali-zimali bamazwe angaphandle nabalapha ekhaya.3.2 IKhabhinethi ikuvumele ukufakwa koMthetho-siHlomelo wokuQeshisa ngeziNdlu wama-2013 ukuba ufakwe ePalamente. UMthetho osaYilwayo uthetha ngendlela ethile yokucaciswa nangemiba yokufezekiswa eyavela ukusukela kwathi kwabhengezwa uMthetho wokuQeshiswa ngeziNdlu we-1999 (uMthetho onguNombolo 50 we-1999) (njengoko uhlonyelwe ngowama-2008). Lo mthetho ujolise ukukhuthaza urhwebo oluzinzileyo noluhlumayo oluthe chu ukuhlangabezana nemfuno emandla efihlakeleyo yokuqesha ngezindlu ezifikelelekayo phakathi kwabantu ababehlelelekile ngaphambili ngenxa yocalulo olungenabulungisa.3.3 IKhabhinethi ikuvumele ukufakwa koMthetho-siHlomelo wamaGqwetha wama-2013 ukuba ufakwe ePalamente. UMthetho oYilwayo uhlomela uMthetho wamaGqwetha, we-1979 (UMthetho 53 we-1979), njengenyathelo lethutyana, kude kumiliselwe kuze kufezekiswe uMthetho oYilwayo ongokuSebenza ngezoMthetho. Uthetha ngemisantsha ngokumayelana namagqwetha nabo basaqeqeshelwa umsebenzi wobugqwetha uze uphelise amaqonga wamagqwetha awadalwa ngokwemida engasebenziyo yenkqubo yamaphandle ozimele geqe (iTranskei, iBophuthatswana, iCiskei neVenda). Ezi zihlomelo ziza kuqinisekisa ukuba ulawulo olufanayo lwekhondo lamagwetha kwilizwe liphela kwaye ziza kuqinisa ulawulo lwekhondo lezomthetho kwezi ndawo zikhankanyiweyo.3.4 IKhabhinethi ikuvumele ukufakwa koMthetho-siHlomelo wamaGqwetha kaRhulumente wama-2013 ukuba ufakwe ePalamente. Injongo yalo Mthetho osaYilwayo kukuhlomela uMthetho wamaGqwetha kaRhulumente, we-1957 (uMthetho 56 we-1957). Ezi zihlomelo zibonelela ngesicwangciso-qhinga sesikhokelo sokulawulwa nokubekwa esweni kweeNkonzo zezoMthetho zikaRhulumente. Unenjongo zokuququzelela ukuqeshwa kweGqwetha eliyiNtloko eliza kujongana nawo onke amaGqwetha kaRhulumente lize libonelele ngemiba enxulumeneyo, njengenyathelo lokuqala ekufezekiseni iNkqubo-sikhokelo yeNguqu kwiiNkonzo zezoMthetho zikaRhulumente.3.5 IKhabhinethi ikuvumele ukufakwa koMthetho osaYilwayo wokuXatyiswa kwePropati wama-2013 ukuba ufakwe ePalamente. UMthetho osaYilwayo wenza isibonelelo sokuSungula i-Ofisi yoMniki xabiso-Jikelele. Le ofisi iza kubonelela ngenkonzo yokuxabisa ipropati echongelwe ngoweenjongo zokuba ihluthwe nobuyiselo lomhlaba, kwanenkonzo yokuxabisa ngokuzithandela kwamasebe anokuthi acele i-ofisi ukuba yenze umsebenzi wokuxabisa.3.6 IKhabhinethi iluvumile uyilo oluhlaziweyo loMthetho oYilwayo woPhuhliso lweZiseko ezingundoqo ePalamente. Lo Mthetho uYilwayo usungula emthethweni i-PICC neSicwangciso seZiseko ezinguNdoqo seSizwe njengezixhobo ezibalulekileyo zokuququzelela nokuqhuba uphuhliso lweziseko ezingundoqo eMzantsi Afrika. UMthetho osaYilwayo woPhuhliso lweZiseko ezinguNdoqo ubonelela ngenkqubo-sikhokelo yenkqubo yokwakha nokunceda ukuphucula iziphumo zawo zokuphuhlisa nokusebenza kwayo.3.7 IKhabhinethi ivume uMthetho osaYilwayo wokuXhotyiswa kwabaseTyhini nokuLingana ngokweSini wama-2013 ukuba waziswe ePalamente. Lo Mthetho uYilwayo ufuna ukusungula inkqubo-sikhokelo yezomthetho yezinto ezibalulekileyo zokungacalucaluli, zokungakhethi ngokwesini nokulingana njengeko kucwangcisiwe kuMgaqo-siseko. Ukwafuna ukukhuthaza ukuxhotyiswa kwabasetyhini, ukumelwa kwabo ngokulinganayo kumaqonga athatha izigqibo nokukhuselwa kwabo nokuqhubela phambili njengoko kucwangcisiwe kwiCandelo le-9 (2) loMgaqo-siseko.3.8 IKhabhinethi ikuvumele ukufakwa koMthetho osaYilwayo wezoLawulo loLuntu wama-2013 ukuba ufakwe ePalamente. Lo Mthetho uYilwayo yinkqubo-sikhokelo efuna ukubonelela ngokukhuthazwa kwezinto ezibalulekileyo ezingundoqo nemigomo ekuthethwa ngayo kwicandelo le-195 (1) loMgaqo-siseko kulawulo loluntu; ubonelele ngokutshintshwa nokuthunyelwa kwabasebenzi bakarhulumente kwamanye amacandelo ngenjongo zokunceda; ulawule ukuthintelwa kwabasebenzi bakarhulumente ukuba baqhube ushishino norhulumente; ubonelele ngamanyathelo eendlela zokuziphatha nokunyaniseka aquka ukusungulwa kweCandelo leeNdlela zokuziPhatha zoLawulo loLuntu, ukuNyaniseka noNcedo lwezoLuleko. UMthetho oYilwayo usebenza kubasebenzi bakarhulumente kuwo onke amabakala aseburhulumenteni.4 Izikhundla4.1 IKhabhinethi ikuvumele ukuqeshwa kwaba balandelayo kwiBhodi ye-Arhente yoPhuhliso lwamaShishini amaNcinane (i-Seda) isithuba seminyaka emithathu:a) uGq. Ivor Mzwandile Zwane (uSihlalo)b) uGq. Tebogo Job Mokgoro (ilungu elingekho kwisigqeba solawulo)c) uMnu. Thakhani Makhuvha (umlawuli ongekho kwisigqeba solawulo)4.2 IKhabhinethi ikuvumile ukwandiswa kwesivumelwano sokusebenza sikaNks. TE Radebe njengeGosa eliyiNtloko yesiGqeba leZiko lokuPhucula iiNkonzo zasebuRhulumenteni (i-CPSI).4.3 IKhabhinethi ikuqaphele ukwandiswa kwexesha lokusebenza lamalungu angama-21 eBhunga laseMzantsi Afrika lobuNgcali  kwiNzululwazi yezeNdalo isithuba seenyanga ezintandathu:a) uGq. CJ Augustynb) uMnu. N Baloyic) uNjing. ELJ Breetd) uNjing. NH Caseye) uGq. F Dilikaf) uGq. MM Dyasig) uGq. JF Eloffh) uGq. I Gledhilli) uMnu. OSD Garegaej) uMnu. P Govenderk) uMnu. TP Govenderl) uGq. G Henrym) uGq. BH Kochn) uMnu. BS Malokao) uGq. P Matutup) uGq. S Naidooq) uNjing. BK Reillyr) uNjing. HJ Siweyas) uGq. ME Stalmanst) uNjing. C Van der Westhuizenu) Gq. G Botha.Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla we-6 kweyeNkanga kowama-2013,7 Nov 2013,https://www.gov.za/statement-cabinet-meeting-6-november-2013,https://www.gov.za/xh/intetho-kwintlanganiso-yekhabhinethi-yangomhla-we-6-kweyenkanga-kowama-2013,"07 Nov 20131. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1 IKhabhinethi yamkele ingxelo kaGoldman Sachs, yaMashumi amaBini emiNyaka eNkululeko, eyingcaciso yemimandla elishumi apho uMzantsi Afrika uthe wenza inkqubela phambili yeziseko ezingundoqo ukusukela ngowe-1994 nemimandla elishumi apho kuye kwafuneka ilizwe lithathe inyathelo elibalulekileyo.Le ngxelo sisiqinisekiso esamkelekileyo sohlolo lukarhulumente ngokwakhe lokusebenza kwelizwe kwaye ingqina imiba engundoqo nephambili yekamva elicwangciswe kwisiCwangciso soPhuhliso seSizwe.Le ngxelo ngumthombo wethemba nemvuselelo kwaye iligalelo elibalulekileyo kwingxongxo phakathi koluntu ngexesha apho uMzantsi Afrika uqalise ukubhiyozela imiNyaka  engama-20 yeNkululeko.Urhulumente ukhuthaza abemi boMzantsi Afrika ukuba basebenzisane basebenze ngamandla ukwenza uMzantsi Afrika uphumelele ngakumbi baze banikele amandla wabo neencoko zabo zigxile kule miba.1.2 IKhabhinethi iyakwamkela ukusungulwa kweedyunivesithi ezimbini eMntla Koloni naseMpumalanga, ezizokwakhiwa okokuqala ukusukela sathi safumana ulawulo lwentando yesininzi.IDyunivesithi yaseMpumalanga iza kuvulwa kweyoMqungu yowama-2014. Le mpumelelo ibonisa ukubaluleka okubekwa ngurhulumente nabo bonke abemi boMzantsi Afrika kwezemfundo njengenxalenye yophuhliso lwesizwe. Le khampasi entsha iza kwenza ukuba abafundi baseMpumalanga bakwazi ukufunda kufutshane namakhaya wabo kwaye iza kuvelisa iintlobo zemisebenzi yezoqoqosho ekhokelisa ekusebenzeleni idyunivesithi noluntu lwayo.UMzantsi Afrika wenze inkqubela phambili enkulu ekuboneleleni ngeenkonzo namaziko amatsha  kuluntu olungathathi ntweni nolusokolayo.Ukutshatyalaliswa kwala maziko kubuyisela umva okubalulekileyo esisele sikuzizile ngexesha lolawulo lwentando yesininzi lwethu olutsha.1.3  IKhabhinethi kananjalo isamkela isibhengezo sokuba izitishi zombane zakwa-Eskom iKusile neMedupi ziza kuqalisa ukuvelisa umbane ukususela ngowama-2014. Ukuveliswa kombane kulo nyaka uzayo zizitishi zombane iKusile neMedupi kuza kuba sesinye isiganeko esikhulu kuphuhliso lweli lizwe kwaye siza kubonisa impumelelo karhulumente ekufezekiseni inkqubo enkulu yophuhliso lweziseko ezingundoqo equlunkqa ngokutsha uqoqosho noluntu lwethu.Umbane oza kuhlala ukhona ubalulekile kubathengi basekhaya nabamashishini amakhulu kwaye uvulela amathuba okuhlumisa uqoqosho – into ebikade ingumba ophambili  nebalulekileyo kolu lawulo ukusukela kowama-2009. Ngeeprojekthi ezininzi ezifana nale kwilizwe ngokubanzi, uMzantsi Afrika uthathe amanyathelo amaninzi abalulekileyo kunye nendlela entsha yohlumo lwezoqoqosho, kwaye bonke abemi boMzantsi Afrika kufanele babhiyozele iimpumelelo zethu.1.4  IKhabhinethi incoma ukutyikitywa kweSivumelwano seProjekthi yaMandla wamanzi ye-Grand Inga, ngexesha loTyelelo lwasebuRhulumenteni lwakutsha nje lukaMongameli uJacob Zuma kwi-Democratic Republic of Congo. Le projekthi iza kwandisa ufikelelo lombane e-Afrika nezinto eziluncedo  ezininzi zezolimo, ezemigodi namanye amacandelo kummandla woLuntu oluPhuhlileyo lwe-Afrika eseMazantsi (i-SADC).Xa sele zigqitywe zonke izigaba, le projekthi iza kuza nombane ovuselelweyo kwisiqingatha selizwekazi le-Afrika. Le projekthi iza kuvuselela ukudalwa kwamathuba emisebenzi, uphuhliso lwezakhono nokudluliselwa kobuchwephetshe kumazwe athatha inxaxheba kwaye kuza kuxhamla abasebenzisi basemakhaya nabamashishini amakhulu. Oku kubalulekile kuhlumo lwezoqoqosho nokhuphiswano kummandla we-SADC ngokubanzi.1.5  IKhabhinethi ikhuthaza bonke abemi boMzantsi Afrika, ingakumbi abavoti abalulutsha nabaqalayo, ukuba basebenzise ilungelo labo lolawulo lwentando yesininzi ngokuthatha inyathelo lokuqala lokubhalisela ukuvota ngomhla we-09 nowe-10 kweyeNkanga yowama-2013.Umzabalazo wethu wenkululeko wenza ukuba wonke ummi woMzantsi Afrika afumane ilungelo lokuba ngumthathi-nxaxheba odlala indima kwinkqubo yethu yolawulo lwentando yesininzi. Sihlaba ikhwelo kubo bonke abemi boMzantsi Afrika ukuba bahloniphe imbali yethu baqhubekeke nokomeleza ukuba semthethweni kolawulo lwethu lwentando yesininzi.IKhabhinethi ihlaba ikhwelo kubo bonke abavoti ukuqinisekisa ukuba unyulo lowama-2014 luza kuba nabavoti abaninzi, njengoko besibonile kunyulo ngalunye ukusukela kowe-1994. Zonke ii-ofisi zeSebe leMicimbi yezeKhaya ziza kuvulwa ngemihla yokubhalisela ukuvota ukuze kuququzelelwe inkqubo yokubhalisa ngezincwadi ezifanelekileyo.1.6  IKhabhinethi incoma abahlawuli berhafu abangaphezu kwezigidi ezi-3,6 abathe bafaka amaxwebhu wabo werhafu ukuzokufika ngoku, abancede urhulumente ukuba abonelele ngeenkonzo ezifuneka kakhulu eziphucula ubomi babo bonke abemi boMzantsi Afrika. UMzantsi Afrika yindawo ephucuke kakhulu namhlanje kunangowe-1994, ngenxa yokukhula kwenani labantu neenkampani ezizimiseleyo nezikwaziyo ukuba negalelo kwingxowa yoluntu exhasa ngeenkonzo nangezinto eziluncedo.IKhabhinethi ikhumbuza abahlawuli berhafu abangekafaki amaxwebhu wabo werhafu ukuba umhla wama-22 kweyeNkanga kowama-2013 ngumhla wokugqibela wokufakwa kwamaxwebhu wabantu nge-intanethi kunyaka werhafu wama-2012/13 kwaye uyasondela.1.7 IKhabhinethi igxeka izenzo zobundlobongela zakutsha nje, ukutshatyalaliswa kwempahla yabucala nekawonkewonke nokuzityhuthulela eGauteng, eMpuma Koloni naseNtshona Koloni. IKhabhinethi incoma amapolisa ngokungenelela nangokudambisa imeko.Ukutshatyalaliswa kwempahla kawonkewonke ngabantu kuvalela uluntu iinkonzo ezidingeka kakhulu kuze kudale umthwalo owongezelelekileyo wemithombo ethi endaweni yokuba kuqhutyekelwe phambili kufuneke ukuba kulungiswe okanye kutshintshwe iinkonzo ebesezikhona.Urhulumente akazukubavumela abophuli-mthetho ukuba batshabalalise iziseko nezinto eziluncedo apho kunikezelwa khona ngeenkonzo eziluncedo. Ukonakalisa izinto akuncedi mntu, kwaye ukutshabalalisa inkonzo ethile kuba ufuna enye akunangqiqo.Uluntu kufanele lulwe zonke iinzame ezenziwa ngabophuli-mthetho zokubamba imfundo yabantwana bethu ngokoyikisa ngokuphazamisa iimviwo.Kufanele sakhe uluntu apho sizokuncedana size sihloniphane, kunokuba soyikane.1.8  IKhabhinethi ivakalise inkxalabo ngeengxelo ezenziwe esidlangalaleni malunga  namaJuda oMzantsi Afrika. IKhabhinethi iyaliqonda ilungelo labantu basePalestina   nokuzimisela nelungelo likaSirayeli lokuba libekho ndawonye nelizwe lasePalestina. Iinzame zabo zokufumana isisombululo kwingxubakaxaka ezakuba nobulungisa kufanele ziqhubeke. Uluntu lwamaJuda oMzantsi Afrika kufuneka lungoyiki kwanto.  Urhulumente khange anyanzelise ukuvalwa kokuhambela kwamagosa karhulumente kwaSirayeli.1.9 IKhabhinethi iyothulela umnqwazi iimpumelelo yeembaleki zoMzantsi Afrika ezithe kutsha nje zangenela ukhuphiswano loMdyarho womgama omde lwaseNew York City, apho okhubazekileyo obengenele ukhuphiswano lwama-Olympia u-Ernst van Dyk aye waphumelela indawo yesibini kwicandelo lesitulo esinamavili, ngeli xesha uLusapho April eye waphumelela kwindawo yesithathu kudidi lwamadoda lwabakhethiweyo. Ukongeza apho, uDon Oliver no-Abraham Mouton babe kubantu abangama-60 abathe bagqiba kuqala kwicandelo lebhayisikile eqhutywa ngesandla.2. Iingxoxo kunye nezigqibo zeKhabhinethi ezingundoqo2.1 IKhabhinethi ivumile ukuba uGunyaziwe weeNqwelo-moya woMzantsi Afrika obizwa i-South African Civil Aviation Authority (i-SACAA) asingathe ingqungquthela yokuQala yaMayeza oMda waseMoyeni wase-Afrika noMbutho weeNqwelo-moya waMazwe-ngamazwe (i-ICAO) kweyoMdumba yowama-2014. Iza kuhlanganisa oogunyaziwe abalawulayo namaGgcisa ezoNyango kuMda waseMoyeni kuxoxwe nemingeni ejongene neli candelo.Ukusingatha lo msitho kuza kunceda ekukhuthazeni ukwazisa nokukhuthaza ooRhulumente base-Afrika ukuba babelane ngolwazi maleyana nokusebenza kwabasebenzi basemoyeni, ukhuseleko lwabasebenzi basemoyeni nabakhweli kwinqwelo-moya kwakunye nolawulo lokhuseleko.3. IzikhundlaIKhabhinethi ikuphumezile ukuqeshwa kwaba bantu balandelayo kwezi zikhundla:3.1 uNksz. Kholofelo Glorious Sedibe kwisikhundla sikaSekela Mlawuli Jikelele: Imisebenzi yobuKhokeli noLawulo kwi-Ofisi yeKomishini yeeNkonzo zoLuntu (i-OPSC).3.2 IBhodi yeBhunga loPhando lweeNzululwazi zoluNtu.a) uNksz. Nasima Badsha (uSihlalo)b) uNjing. Relebohile Moletsanec) uGq. Botlhale Octavia Tema (uqeshiwe kwakhona)d) uNjing. Shireen Abdool Aziz Hassime) uNjing. Lulama Qalinge (uqeshiwe kwakhona)f) uNjing. Adebayo Olukoshi (uqeshiwe kwakhona)g) uNjing. Amanda Lourens (uqeshiwe kwakhona)h) uNjing. Enrico Orlando Uliana (uqeshiwe kwakhona)i) u-Adv. Roshan Rai Dehalj) uGq.Mark Bussin.Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla wama-20 kweyeNkanga kowama-2013,21 Nov 2013,https://www.gov.za/statement-cabinet-meeting-20-november-2013,https://www.gov.za/xh/intetho-kwintlanganiso-yekhabhinethi-yangomhla-wama-20-kweyenkanga-kowama-2013,"21 Nov 20131. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi yalamkela inani elikhulu labantu abafanele ukuvota abasabele ikhwelo lokubhalisa ngexesha lokuqala lokubhalisa  ngomhla we-9 nowe-10 kweyeNkanga kowama-2013. Abantu abafanele ukuvota abangekabhalisi bayakhunjuzwa ukuba ixesha lokubhalisa liyaqhubeka kude kubhengezwe umhla wonyulo olulandelayo lwesizwe.IKhabhinethi iyawuncoma umsebenzi weKomishini yoNyulo eZimeleyo, kwaye ihlaba ikhwelo kubo bonke abemi boMzantsi Afrika ukuba basebenzise ilungelo labo lolawulo lwentando yesininzi lokuvota, elafunyanwa ngenxa yomzabalazo wokulwela inkululeko nolawulo lwentando yesininzi.1.2. IPhulo lweeNtsuku ezili-16 loKulwa uBundlobongela obuchasene naBasetyhini naBantwana liza kuqala ngomhla wama-25 kweyeNkanga ukuya kowe-10 kweyoMnga kowama-2013 phantsi komxholo othi: “VIKELA MZANSI – Kwanele: Uluntu lumanyene ekuthinteleni ubundlobongela obuchasene nabasetyhini nabantwana.”IKhabhinethi ihlaba ikhwelo kubo bonke abemi boMzantsi Afrika ukuba basebenzise eli thuba lokuhlaziya ukuzinikela kwethu, ukuphelisa indlela ekhohlakeleyo neyonyelisa isidima somntu eyenziwa ngabanye bethu kwiindawo esihlala kuzo nokunikela ngokutsha ilizwe lethu kumalungelo angenakwehluthwa wabasetyhini nawabantwana.1.3. USekela Mongameli uKgalema Motlanthe uza kukhokela isikhumbuzo soSuku lukaGAWULAYO lweHlabathi eMkhondo, kwiSithili i-Gert Sibande, eMpumalanga ngomhla woku-1 kweyoMnga kowama-2013 phantsi komxholo othi: “Yiba nobulumko. Vavanywa. Yoluka.”Eli qonga liza kusetyenziswa ukwazisa isizwe ngamalinge karhulumente okulwa ubhubhane, okwandisa ukwazisa, nokuqinisa iinzame zokwandisa ungenelelo lokunqanda lo bhubhane. Oku kuhambelana nesiCwangciso-qhinga seSizwe se-HIV noGAWULAYO sowama-2012 -2016.Olu Suku lukaGAWULAYO lweHlabathi luza kusetyenziswa nasekuvuseleleni iphulo leNtetho-ntuthezelo noVavanyo lwe-HIV (i-HCT) nokusungula ngokusesikweni iphulo lokwaLuka kwabeSini sesiDoda eSibhedlele.IKhabhinethi ihlaba ikhwelo kubo bonke abemi boMzantsi Afrika ukuba babelane ngesondo ngendlela ekhuselekileyo; bavavanyelwe i-HIV kanye ngonyaka ubuncinane ukuze bathathe izigqibo ngento abanolwazi lwayo xa bethatha amanyathelo okuzikhusela, ngonyango, ngenkathalelo nokuxhasa; aze amadoda namakhwenkwe asebenzise iinkonzo zokwaluka esibhedlele.Abemi boMzantsi Afrika kufanele badlale indima yabo baze baquke isicwangciso-qhinga sika-ABC (Ukuzila ukwabelana ngesondo, ukuthembakala, ukusebenzisa ikhondom) njengendlela yokuphila.1.4. IKhabhinethi ibalule ukuqiniswa kwesandla okungqongqo kulwaphulo-mthetho olwenziwa zithuthi ezindleleni, oluyinxalenye yePhulo leXesha leziYunguma u- Fika uPhila - phantsi komxholo othi ‘Xa Sisebenzisana SingaSindisa iziGidi ngeziGidi zoBomi baBantu’, kwaye ihlaba ikhwelo kubo bonke abasebenzisi zindlela ukuba babenendlela yokucinga enenkathalo ngakumbi beqonda ngokupheleleyo ukuba ukuntlithana kweemoto kutshabalalisa ubomi.1.5. IKhabhinethi incoma inkqubela-phambili eyenziwe ngendlela elandelweyo yee-arhente ezininzi ethe yamkelwa ngongenelelo olwenziwe nguMongameli kwekaCanzibe kowama-2013 e-Eldorado Park, lokuqubisana neziyobisi nobundlobongela obenziwa ngamaqela nemingeni ebangelwa bubume bentlalo nezoqoqosho.Oku kubangele ukuba kubanjwe abantu abali-1 431, i-1 098 kubo lilindele ukuxoxwa kwamatyala wabo, i-1 095 liye lafumana ibheyile, abathathu baseseluvalelweni baze abangama-289 bathe bafunyaniswa benetyala lokwaphula umthetho.IKhabhinethi ibongoza uluntu ukuba luyeke ukuzohlwayela ngokwalo okanye lufune ubulungisa ngaphandle kwenkqubo yezomthetho, njengoko oku kungekho semthethweni kwaye kuligalelo kulwaphulo-mthetho. IKhabhinethi ikhuthaza uluntu ukuba lusebenzisane namapolisa ukuze kuncothulwe neengcambu abanini beziyobisi nabathengisi bazo abenza ukuba imisebenzi yolwaphulo-mthetho iqatsele.1.6. IKhabhinethi ivakalise amazwi ovelwano kwiintsapho nakwizihlobo zabo basweleke ngenxa yokuwa kwesakhiwo ebesisakhiwa e-Tongaat, KwaZulu-Natal; inqwenelela abo bathe bonzakala ukuba bachache ngokukhawuleza.IKhabhinethi igxininise ukuba kukho imithetho yezabasebenzi ekhusela amalungelo abasebenzi kwaye ibagxeka kakhulu abo babangele le ntlekele. IKhabhinethi inyanzelise ukuba lo mba ulandelwe ngendlela engqongqo.1.7. IKhabhinethi ikwamkele ukuvulwa kweZiko leeNkumbulo zikaNelson Mandela. Eli ziko ligcine eminye yemithombo yamagugu abaluleke kakhulu aneembali zengxelo ngobomi nokuphila kukaTata Nelson Rolihlahla Mandela.Le mithombo yinxalenye ebalulekileyo yamagugu esizwe sethu, ingakumbi igugu lethu lomzabalazo. Abubutyebi besizwe sethu kwaye kufuneka alondolozwe. Urhulumente uza kuqhubeka nokuwonga uNelson Mandela neenkokeli zexesha lakhe ngegalelo elikhulu ezilenze kwinkululeko yethu.1.8. IKhabhinethi iqhwabela izandla ukufezekiswa okuqhubekayo, kwenkqubo yeziseko ezingundoqo kawonkewonke yiKomishini eQuquzelela iziSeko ezinguNdoqo kaMongameli nekhokelwa nguMongameli uJacob Zuma exabisa izigidi ngezezigidi zeerandi.Ukuvulwa kweDama i-Spring Grove nguMongameli kwenzelwe ukuba negalelo kunkinkisho lwamanzi olwandayo koomasipala abathandathu, abangaba uMasipala oMbaxa waseThekwini, weSithili uMgungundlovu, waseKhaya uMsunduzi, waseKhaya i-Ugu, nooMasipala baseKhaya iSisonke neLembe.Urhulumente utyale ngaphezu kwebhiliyoni e-1 yeerandi kule projekthi, ekwajolise ekudalweni kamathuba emisebenzi. Ngeli xesha bekusakhiwa idama kuye kwaqesha abantu abangama-960 bebonke.1.9. UMongameli uJacob Zuma uza kutyelela uMasipala i-King Sabatha Dalindyebo, kwiPhondo leMpuma Koloni, ngomhla wama-22 kweyeNkanga kowama-2013 njengenxalenye yeNkqubo yokuHlola ye-Ofisi kaMongameli iSiyahlola.Oku kuza kuquka utyelelo lwaseMthatha ukuze kuhlolwe iinkqubela-phambili kwisikhululo seenqwelo-moya nezinye iiprojekthi zeziseko ezingundoqo eziphantsi kwe-ofisi kaMongameli kula ndawo. UMthatha wabhengezwa njengeNdawo eDinga uNgenelelo lukaMongameli olukuMgangatho oPhezulu noluKhawulezileyo ngowama-2009 kwaye amangenelelo ajoliswe ekulungiseni ukusilela kwezisekelo ezingundoqo nemingeni kunikezelo lweenkonzo ukuze kuvuselelwe uMthatha ngokupheleleyo.UMongameli kananjalo uza kuhlola ngokwakhe inkqubela-phambili eyenziwe kwiiprojekthi zeziseko ezingundoqo zikarhulumente ngokumayela nokubonelelwa ngamanzi, umbane neendlela kwindawo leyo.Ukukhanyiswa ngokusesikweni okuzakwenziwa nguMongameli uJacob Zuma kwisitishi esincinci sombane i-Thornhill kuza kubonelela ngamandla othungelwano ukuhlangabezana nokusilela kumakhaya amalunga nama-25 000.1.10. UMongameli uJacob Zuma uza kuqalisa uTyelelo lwaseBurhulumenteni oluya e-Accra, eGhana ukusuka ngomhla wama-26 ukuya kowama-27 kweyeNkanga yowama-2013. Olu tyelelo luza kuzikisa ubudlelwane bethu bamacala amabini obuqinileyo obusele bukhona kuthi neGhana luze luqhubele phambili urhwebo phakathi kwilizwekazi.1.11. UMongameli uJacob Zuma ucwangciselwe ukuba abe ngusihlalo weKomishini yaMazwe amaBini uMzantsi Afrika-Botswana (i-BNC) ngowama-21 kweyeNkanga yowama-2013.Oku kuza kuphucula ubudlelwane nentsebenziswano yamacala omabini phakathi kwamazwe amabini angabamelwane. Le BNC yonyaka kwinqanaba looMongameli beSizwe yamiselwa kunyaka ophelileyo ukuphakamisa iwonga leKomishini esisiGxina yeNdibano yeNtsebenziswano neKomishini esisiGxina yeNdibano yeNtsebenziswano yoMkhosi noKhuseleko.1.12. IKhabhinethi iyakwamkela ukonyulwa koMzantsi Afrika kwiBhunga lamaLungelo oLuntu kwiZizwe eziManyeneyo (ngowe-12 kweyeNkanga yowama-2013). Ixesha lethu elimiselweyo liqalisa ngomhla woku-1 kweyoMqungu yowama-2014 eyenzeka ngexesha elinye nemibhiyozo yelizwe yeMinyaka yeNkululeko engama-20. Oku kungqina ukuzimisela kwethu kukufezekiswa kwamalungelo abantu abo bonke abemi, abemi belizwekazi lase-Afrika nabemi behlabathi.1.13. IKhabhinethi izimanya namazwe ehlabathi ekuvakaliseni umbulelo wokunyaniseka kwiMibutho oNgengokaRhulumente ebenegalelo kuncedo olukhawulezileyo lwezizwe, kwabo bachaphazeleke kwiSitshingitshane i-Haiyan e-PhilippinesUmoya woBuntu uza kuba negalelo ukuthomalalisa intlungu yabantu base-Philippine ngeli xesha lenzima.1.14. IKhabhinethi iyasamkela isaziso somnye umgama osele uhanjiwe kukuphila kweProjekthi yokuPhuculwa koHola weNdlela waseRhawutini, ngokurhafiswa kumacandelo amiselweyo eNdlela eNqumla Phezulu yaseRhawutini ukuqala ngowe-3 kweyoMnga wowama-2013.Abaqhubi zimoto abangekabhaliseli i-e-tolling bayakhuthazwa bakwenze oko, ukuqinisekisa ukuba bayilungele imilinganiselo yezaphulelo.1.15. IKhabhinethi iincoma iSebe leNzululwazi noBuchwephetshe neMfundo ePhakamileyo noQeqesho kwakunye neDyunivesithi yezoBuchwephetshe i-Cape Peninsula ngokwenza imbali ngokuqalisa i-CubeSat yokuqala kweli lizwe, ngowama-21 kweyeNkanga yowama-2013, eRashiya.Isathelayithi, eza kubonelela idatha yemozulu yasesithubeni esisesibhakabhakeni enexabiso, ibonisa amandla oMzantsi Afrika kwicandelo lezenzululwazi nobuchwephetshe basesithubeni esisesibhakabhakeni.1.16. IKhabhinethi iyalwamkela unyulo loMphathiswa wezeMfundo esiSiseko, u-Angie Motshekga njengosihlalo weNdibanisela yamaQumrhu yokuHlola uMgangatho wezeMfundo  we-Afrika eseMazantsi neseMpuma (i-SACMEQ) ngexesha leNkomfa Jikelele yama-37 ye-UNESCO; oku kunika amandla okuzithemba kwinkqubo namaziko ezemfundo wethu.Injongo ye-SACMEQ kukuqalisa uphando oludityanisiweyo nemisebenzi yoqeqesho eza kwandisa amathuba abacwangcisi nabaphandi bezemfundo bafumane uqeqesho kwizakhono zobuchwephetshe ezifunekayo ukuhlola, ukuvavanya nokuthelekisa iimeko jikelele zokufunda nomgangatho wezemfundo esisiseko.1.17. IKhabhinethi iyakwamkela ukukhokela koMphathiswa wezeMfundo ePhakamileyo noQeqesho, uBlade Nzimande intlanganiso yaBaphathiswa bezeMfundo bamazwe e-BRICS eyenza izigqibo ezinemfundiso ezitsha. Le ntlanganiso yaququzelelwa kwimida yeSeshoni yama-37 yeNkomfa Jikelele ye-UNESCO. Imiba eyaxoxwayo ibiquka: Ukuqinisa intsebenziswano phakathi kweedyunivesithi zamazwe e-BRICS intsebenziswano nokutshintshiselana ngolwazi.Abaphathiswa bavumelana ngemfuno yokumisela indlela ekwelona nqanaba liphezulu lezepolitiki nobuchwephetshe khona ukuze kuququzelelwe kuze kuphunyezwe iindawo zentsebenziswano ezichongiweyo neziza kuququzelelwa nguMzantsi Afrika njengoSihlalo wangoku wamazwe e-BRICS. Kubekho nokuvumelana phakathi kwala mazwe mahlanu angamalungu ngokubaluleka kokunyusa intsebenziswano phakathi kwamazwe e-BRICS ne-UNESCO kwezemfundo.1.18. IKhabhinethi iyiqwalasele ingxelo yelizwe loMzantsi Afrika eya kwi-Unesco ukuba ngabantu abadala aba-3,3 sezigidi abafumene izidanga kwiPhulo lokuFundisa iKha Ri Gude. Oku kusondeza uMzantsi Afrika kwisibophelelo seZizwe eziManyeneyo: seMfundo kubantu Bonke – sokwehlisa ngesiqingatha amaqondo okungakwazi ukufunda elizwe ngowama-2015. Iphulo lasungulwa ngokusesikweni kweyoMdumba ngowama-2008, ngenjongo yokuvumela abantu abadala aba-4,7 sezigidi abaneminyaka engaphezu kweminyaka eli-15 ukuba bakwazi ukufunda nokubala ngelinye leelwimi ezilishumi elinanye ezisesikweni.1.19. IKhabhinethi iyavuyisana nabaphumelele Amawonga okuGqwesa kokuSungulwa ngokuSesikweni kweBatho Pele eSizwe asebenza ngokukhusela ukusebenza ngobungcali, ahloniphe, awonge, avume aze akhuthaze ukugqwesa kwiNkonzo kaRhulumente nokuqinisekisa ukuba ifikelela kumanqanaba asenkcochoyini.1.20. IKhabhinethi iyawuncoma umsebenzi omhle wakutsha nje owenziwe yiBafana Bafana, i-Proteas namaBhokobhoko yaze yavuyisana no-Itumeleng Khune, othe wachongwa njengoMdlali wezeMidlalo oBalaseleyo woMzantsi Afrika kowama-2013. Igxininisa ukuba sisisizwe esiphumelelayo, iKhabhinethi ikuqaphele ukuba uMzantsi Afrika uvuke ngomoya ophezulu ngoLwesithathu emva kwempumelelo yeBafana Bafana ephumelele ngo-1-0 ibetha i-Spain. Ikhabhinethi ihlaba ikhwelo kubo bonke abemi boMzantsi Afrika ukuba badlale indima yabo ekuxhaseni amaqela esizwe.1.21. IKhabhinethi ifumene amagqabantshintshi ngeCandelo laBaphathiswa bezobuLungisa uThintelo lolwaPhulo-mthetho noKhuselo (i-JCPS) ngengxelo yoMkhuseli woLuNtu engamanyathelo okhuseleko kwikhaya likaMongameli uJacob Zuma eNkandla. IKhabhinethi ifumene amagqabantshintshi okuba ukuzibandakanya kukarhulumente noMkhuseli woLuntu ngalo mba bekusekelezelwe kukhuseleko lukaMongameli welizwe. IKhabhinethi iye yafumana amagqabantshintshi kananjalo okuba ingxelo yeqela likarhulumente ebelichophele umsebenzi ongokuhlaziya ukhuseleko eNkandla isiwe kwiKomiti esiSigxina yamaQela ejongene nemicimbi yezobuNtlola ethe emva koko yapapasha iNgxelo yayo eYodwa ngalo mba. Iqela likarhulumente ebelichophele umsebenzi linike ingxelo kwiKomiti esiSigxina yamaQela yezobuNtlola yokuba khange kubekho bungqina bubonisa ukuba iSebe leMisebenzi yoLuntu lihlawulele ukwakhiwa komzi kaMongameli. Abaphathiswa abakwiCandelo le-JCPS baye bamenywa koku fumana kwamagqabantshintshi yiKhabhinethi kwaye bayafumaneka ukuze baphendule imibuzo ngalo mba.2. Iingxoxo kunye nezigqibo zeKhabhinethi ezingundoqo2.1. IKhabhinethi ivume iPhepha loMgaqo-nkqubo eliyilwayo elingezeMfundo noQeqesho emva kweMfundo yaseSikolweni: “Ukwakha iNkqubo eYandisiweyo, eSebenzayo neDibeneyo eMva kweMfundo yaseSikolweni noQeqesho”IPhepha loMgaqo-nkqubo eliyilwayo licacisa izicwangciso-qhinga zokwandisa isibonelelo sangoku sezemfundo noqeqesho eMzantsi Afrika. Lizama ukuphucula umgangatho, lidibanise izigaba ezahlukeneyo zenkqubo zasemva kwemfundo yasesikolweni, nokucacisa iziqulatho zeendlela apho abaqeshi kwicandelo labucala nelikawonke wonke bangadlala khona indima ebalulekileyo ekudalweni kwabasebenzi abanezakhono.Eli phepha ligxininisa kuhlumo oluquka konke nengqesho ebalulekileyo kwisiCwangciso soPhuhliso seSizwe. ISebe lezeMfundo ePhakamileyo noQeqesho liza kunika amagqabantshintshi ngokuthe chatha.2.2. IKhabhinethi yazisiwe ngengxelo yeKomiti yaBaphathiswa ngoPhononongo lweNkxaso-mali yeeDyunivesithi yaze yavuma ukuba ingxelo ikhutshwe ukuze iidyunivesithi zivakalise izimvo zazo.Inkxaso-mali yeedyunivesithi ayahlukanga kwimingeni ebanzi ejongene neli lizwe, kwaye iquka ukulungisa umngcipheko wamaziko ahlelelekileyo ngeli xesha kuqinisekiswa ukuba iinguqu ezenziwa kulwabiwo lwemithombo aziphazamisi amandla wamaziko angahlelelekanga ukuba ahlale eqondwa ehlabathini nakukhuphiswano.2.3. IKhabhinethi isiphumezile isiCwangciso-qhinga sezoQoqosho olusekwe kuphando lwezeNzululwazi soMzantsi Afrika.IsiCwangciso-qhinga soqoqosho olusekwe kuphando lwezenzululwazi sisicwangciso esisekwe kwinzululwazi ukubeka ukuveliswa kwezinto ezitsha okusekelezelwe kwinzululwazi njengentsika ebalulekileyo kumasebe ngamasebe. Ikwasebenza njengobambiswano namashishini amakhulu ukuqinisekisa ukuba ubuchwephetshe benzululwazi nokuveliswa kwezinto ezintsha okusekelezelwe kwinzululwazi ziyahambelane norhwebo kwaye zikufumana kulula ukusetyenziswa eMzantsi Afrika.IsiCwangciso-qhinga soQoqosho olusekwe kuphando lwezenzululwazi soMzantsi Afrika sibonelela ngesiseko esingumbindi wezoqoqosho kuqoqosho olutsha elizakuthi libonelele ngesiseko sohlumo kwixesha elizayo.2.4. IKhabhinethi ikuvumile ukufezekiswa kweNqanaba eliPhakamileyo lesiNdululo seSigaba sesi-3 seNkqubo yeMisebenzi yoLuntu eNantyisiweyo (i-EPWP) (sowama-2014-2019).Inani ebekujoliswe kulo lamathuba emisebenzi ibi-7.5 sezigidi kwisithuba seminyaka emihlanu (2014/2015 – 2018/2019) lisekwe kwiiNkqubo zeNgqesho zoLuntu ixesha elisikwe kwisiCwangciso soPhuhliso seSizwe.IKhabhinethi ikuvumile ukusungulwa kweKomishini eQuquzelela iNgqesho yoLuntu kaMongameli ukuba iququzelele ize inike ingxelo ngeenkqubo zengqesho yoluntu. Oku kuza kwenziwa kuhambelane nomsebenzi weKomishini eQuquzelela iziSeko eziNdoqo kaMongameli.I-EPWP ijolise ekukhuliseni igalelo layo ukuze kulungiswe imingeni entlantlo-ntathu yendlala, intswela ngqesho nowokungalingani. Ukudodobala kwangoku kwezoqoqosho kube nempembelelo embi kwezengqesho elizweni kwaye kwandise ukubaluleka kwe-EPWP njengenyathelo elikhulu likarhulumente lokuba negalelo lokuphuhlisa nelokunciphisa intswela ngqesho.2.5. IKhabhinethi ivumile ukuba kwaziswe iSixhobo sokuHlomela uMgaqo-siseko woMbutho wezaBasebenzi weZizwe ngezizwe, we-1986, ePalamente ukuba  uvunywe.Eyona njongo iphambili yokuphakanyiswa kwesi siHlomelo kukwenza ubulungu beQonga eliLawulayo loMbutho wezaBasebenzi weZizwe ngezizwe umelwe ngakumbi ngokubonelela iindlela zokwenyula ezithathela ingqalelo imidla emininzi efana nobume bendawo, ezoqoqosho neyokuhlala kumaqela enqila.Ngokuqhubela phambili i-Ajenda ye-Afrika ukuba nje isiHlomelo soMgaqo-siseko sowe-1986 sisebenze, uMzantsi Afrika uza kuxhamla ngookwempawu ezizodwa njengoko kucacisiwe kwisixhobo, unyulelwe kwisihlalo esisigxina.2.6. IKhabhinethi ikuqwalasele ukwamkelwa kweziNdululo zeNqanaba lokuQala loKhuseleko lwezeNtlalo nguMbutho wezaBasebenzi weZizwe ngezizwe yaze yakuvuma ukwaziswa kwesi siNdululo ePalamente ukuba sivunywe.INqanaba lokuQala loKhuseleko lwezeNtlalo yindlela yendibanisela yemigaqo-nkqubo eyilelwe ukuqinisekisa ukufumaneka kwengeniso nokufikelela kwiinkonzo zezentlalo ezibalulekileyo kubantu bonke, kunikwe ingqalelo emandla kumaqela abuthathaka nokukhusela nokuxhobisa abantu mbombo-zone zokuphila.2.7. IKhabhinethi ivumile ukuba uMzantsi Afrika usingathe iNgqungquthela yesi-4 yoKhuphiswano yaMazwe ngamazwe e-BRICS ngowama-2015.Le Ngqungquthela ibonelela ngeqonga lokutshintshiselana ngeembono phakathi kokhuphiswano lwee-arhente nabacebisi bemibutho engekho phantsi kukarhulumente abakumazwe e-BRICS. Oku kuqinisa amakhonkco amaziko akhokelela kwintsebenziswano yamazwe ngamazwe aphakathi kwala mazwe angamalungu. Ibanjwa rhoqo kunyaka wesibini kwaye isingathwa ngooGunyaziwe boKhuphiswanobo Khuphiswano bamazwe angamalungu e-BRICS.2.8. IKhabhinethi ikuvumile ukwaziswa koMgaqo-nkqubo wokoNyulwa kwabaSebenzi abajongene nokuBhanga ngokwaseZimalini nguMgcini-mafa weNkundla ePhakamileyo ePalamente nokupapashwa kwiPhephandaba loMbuso.Ingqwalasela yoMgaqo-nkqubo kukukhuthaza ukwenza ngokufanayo,  ngokungenakhethe, elubala nokuzuza ukulingana kwabantu ababekade behlelelekile ngaphambili ngenxa yocalulo olungenabulungisa.AbaGcini-mafa beeNkundla eziPhakamileyo kwii-ofisi ezahlukahlukeneyo zabaGcini-mafa ngaphambili babeziphethe bezigqibela ngendlela abawucacisa ngayo ngayo umthetho ngendlela abasebenza ngayo nomgaqo omawulandelwe kwii-ofisi zabo.2.9. IKhabhinethi ikuvumile ukubekwa ngokusesikweni ukusuka komhla wesi-3 kweyeNkanga ukuya kowe-3 kweyoMnga njengeNyanga yeSizwe yokwaZisa ngaMalungelo okuKhubazeka nokubhengeza ngokusesikweni umhla wesi-3 kweyoMnga njengoSuku lweSizwe lwaBantu abaKhubazekileyo.INyanga yeSizwe yokwaZisa ngamaLungelo aBantu abaKhubazekileyo iqukunjelwa ngoSuku lwesizwe lwaBantu aBakhubazekilo, ibonelela ngexesha lengqalelo lesizwe ukubonisa size sibhiyozele inkqubela eyenziwe ngokubonelela abantu abakhubazekileyo ngokufikelela okulinganayo kwimfundo, umsebenzi onesidima, impilo nophuhliso lwamaphandle nokusingqongileyo okukhuselekileyo, phakathi kokunye.2.10. IKhabhinethi iluvumile uyilo lwemali ezinkozo enqabileyo yesikhumbuzo nokukhutshwa kokhozo lwe-R2 yiNkampani ye-Minti yaseMzantsi Afrika.a) Ukuhanjiswa koKhozo lwe-R2: “isikhumbuzo seminyaka eli-100 zezaKhiwo zoMdibaniso”b) UKhozo lweSikhumbuzo lwe-R2 iSithsaba seSilivere: “isikhumbuzo seminyaka eli-100 zezaKhiwo zoMdibaniso”c) Udederhu lweeNkozo zesiHlunga: “uBomi beGqala: uNR Mandela” (ubuntwana bakhe)2.11. IKhabhinethi ikwaluvumile uyilo lokhozo olunqabileyo noluxabisekileyo olusisikhumbuzo sama-2014 noluzakukhutshwa:a) Udederhu loKhozo lwesiHlunga: “uBomi beGqala: uNR Mandela” (imfundo yakhe)b) Udederhu loKhozo lweNdalo: ""Abazingeli ngoBusuku""c) Udederhu loKhozo lweGolide lwe-R1: “IziSasazi zoMzantsi Afrika”d) Udederhu loKhozo lweGolide lwe-R2: ""Ukufunyanwa kweGolide eMzantsi Afrika”e) Udederhu loKhozo lweSithsaba neTiki lweSilivere: “OoLoliwe boMzantsi Afrika”f) Udederhu loKhozo lweSilivere oluXabisekileyo: “Iindawo zeeLwandle eziKhuselekileyo zoMzantsi Afrika”g) Ukhozo lweGolide lweSikhumbuzo lwe-R200: Iminyaka engama-20 yoLawulo lweNtando yeSininzi""h) Isikhumbuzo soKhozo lweSilivere lweSithsaba oluXabisekileyo lwe-R2 iSithsaba: Iminyaka engama-20 yoLawulo lweNtando yeSininzi""i) Ukwenziwa kweKhozo lwe-R5: Iminyaka engama-20 yoLawulo lweNtando yeSininzi""Uyilo lokhozo kunye neZaziso zalo ziza kushicilelwa kwiPhephandaba loMbuso. Emva koko iinkozo zizakuveliswa ze zithengiswe ngamajelo aqhelekileyo.3. Izikhundla3.1. IKhabhinethi ikuvumile ukuqeshwa kukaNksz Gugulethu Brightness Nokukhanya Khoza njengoMlawuli-Jikelele woGunyaziwe wezoHambo ngoMoya woMzantsi Afrika.3.2. IKhabhinethi izivumile ezi zikhundla zilandelayo kwiBhodi yeQumrhu yoTyalo-mali loLuntu (i-PIC):a) uMnu Roshan Morar (uqeshiwe kwakhona)b) uMnu Sebenzile Patrick Mngconkola (uqeshiwe kwakhona)c) uNksz. Dudu Hlatshwayod) uNksz. Sibusisiwe Nkosinomusa Ngubanee) uMnu. Trueman Tandabantu Goba3.3. IKhabhinethi ikuqaphele ukuqeshwa kwaba bantu balandelayo kwiBhodi yeQumrhu le-Inshorensi yeSaphulelo kwiMpahla eThunyelwa kuMazwe angaPhandle yaseMzantsi Afrika:a) uMnu. Motshoanedi Johannes Lesejane (uSihlalo uqeshiwe kwakhona)b) uNksz Vuyelwa Viola Matsiliza (kubaLawuli abaNgekho kwiSigqeba soLawulo)c) uNksz. Fagmeedah Petersen (kubaLawuli abaNgekho kwiSigqeba soLawulo)d) uNksz Siobhain O’Mahony (kubaLawuli abaNgekho kwiSigqeba soLawulo)Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla we-4 kweyoMnga wama-2013,5 Dec 2013,https://www.gov.za/statement-cabinet-meeting-4-december-2013,https://www.gov.za/xh/intetho-kwintlanganiso-yekhabhinethi-yangomhla-we-4-kweyomnga-wama-2013,"05 Dec 20131. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1. IKhabhinethi ivuyisene neSebe lezeMfundo esiSiseko, iinqununu, ootitshala nabafundi ekugqibeni kwabo ngempumelelo iimviwo zeSizwe zeMatriki.IKhabhinethi yamkele ukukhutshwa koHlolo loNyaka lweSizwe lowama-2013 namhlanje, umhla we-4 kweyoMnga wama-2013, olusisixhobo esibalaseleyo sokuhlola nesinceda iSebe lezeMfundo esiSiseko lilandele inkqubela-phambili yeziphumo zokufunda kwanokuphucula umgangatho wezemfundo.1.2. IKhabhinethi ikwancoma iSebe lezeMfundo esiSiseko neKhomishoni kaMongameli yokuLungelelanisa iziSeko ezinguNdoqo (iPICC) kwisigaba esibalaseleyo sokuhambisa iincwadi zokufunda, iincwadi zokusebenzela, ifenitshala nokunikezelwa kwesikolo esinye ngeveki ukusukela ngomhla wama-22 kweyeKhala wama-2013, njengenxalenye yesiCwangciso seSizwe seziSeko ezinguNdoqo. IKhabhinethi yamkele ukusungulwa koMgodi we-Sinter iStanley Nkosi weNkampani yeManganizi eKalagadi, eHotazel emNtla Koloni, olelona ziko likhulu ehlabathini elivelisa imanganizi ye-sinter. Oku kuyinxalenye yeeprojekthi eziququzelelwa yi-PICC, ekhokelwe nguMongameli uJacob Zuma. Ngale projekthi, uMntla Koloni ufumene utyalo-mali olumalunga ne-R6.5 yeebhiliyoni, kwiminyaka emine, kwaze ubuncinci kwadalwa ngqo amathuba emisebenzi angama-3 000, nophuhliso lwezakhono zolutsha lwendawo.1.3. UMongameli uJacob Zuma uza kuphawula uSuku loXelelwaniso ngomhla we-16 kweyoMnga kwiZakhiwo zoMdibaniso phantsi komxholo othi: Ukwakha iSizwe, amaTyathanga aHlanganisa uluNtu noXolelwaniso”.Lo mbhiyozo udibana nesikhumbuzo seminyaka eli-100 yeZakhiwo zoMdibaniso njengendawo esisihlalo nesakhiwo sikarhulumente. Umfuziselo ongumqingwa  wowayesakuba nguMongameli uNelson Mandela, isithwalandwe kwezenkululeko nakwezoxolelwaniso zelizwe lethu, uza kutyhilwa kwiZakhiwo zoMdibaniso njengenxalenye yemibhiyozo yesikhumbuzo. IKhabhinethi ihlaba ikhwelo kubemi boMzantsi Afrika ukuba basebenzise olu suku ukubonisa amanyathelo awodwa esiwahambileyo okuphila nawokusebenza kunye sisisizwe.1.4. USekela Mongameli uKgalema Motlanthe uza kukhokela iNgqungquthela yeSibini yeSikhokelo sikaRhulumente kwiZiko leNkomfa leHlabathi leCSIR, ePitoli ukususela ngomhla we-10 ukuya kowe-12 kweyoMnga kowama-2013. Le ngqungquthela iza kudibanisa abaphathi abakhulu abasuka kuwo omathathu amabakala karhulumente, ngenjongo yokuxhobisa ukuqonda okwabelwana ngako malunga nendima edlalwa ngaBasebenzi bakaRhulumente ekuhlangabezeni iimfuno ezingundoqo zabemi boMzantsi Afrika nasekukhokeleni kuphuhliso loqoqosho lwethu.1.5. UMongameli uJacob Zuma uza kusindleka iKumkani yeManyano yaseMalaysia, uTuanku Abdul Halim Mu’adza, Shah, oze kutyelelo lwasebuRhulumenteni kwiZakhiwo zoMdibaniso ngomhla we-10 kweyoMnga kowama-2013. UTyelelo lwasebuRhulumenteni luza komeleza ubudlelwane kwezopolotiko noqoqosho obuphakathi kwethu neMalaysia, kananjalo buza kubalithuba lokuqhubela phambili i-Ajenda yethu ye-Afrika.1.6.  IKhabhinethi ixoxe ngokwaziswa kwengxelo nguMphathiswa weMisebenzi yoluNtu yeQela laBaphathiswa ebelinikwe umsebenzi wokujonga uMsebenzi ongokuhlaziya ukhuseleko kwizindlu zikaMongameli zaseNkandla. IKhabhinethi ivume iziphakamiso ezijoliswe kwingxelo yaze yayalela ukuba ingxelo ikhutshelwe uluntu. Abaphathiswa abakwiCandelo loKhuseleko noMphathiswa weMisebenzi yoluNtu baza kukhupha amagqabantshintshi koonondaba ngoLwesibini, umhla we-10 kweyoMnga wama-2013.1.7. IKhabhinethi yamkela iziphumo zeQonga leBRICS leSibini lokwanda kokuHlala kwabantu eziDolophini neQonga lesiThathu leZixeko ezinoBudlelwane neNtsebenziswano yooRhulumente baseKhaya. Eli qonga ligxile kwimfuno yamanqanaba ohlukeneyo karhulumente ukuba aqinise uthethathethwano nentsebenziswano kwimimandla echaphazela iziseko ezingundoqo, uphuhliso loluntu, uqoqosho olunobudlelwane kokusingqongileyo, ukwabelane ngenkcubeko, utyalo-mali nokutshintshiselana ngobugcisa.1.8. IKhabhinethi yamkela izizwe ezili-16 zase-Afrika nabaxhasi bazo abathatha inxaxheba kwiTumente  yesiThathu ye-Orange African Nations (iCHAN) phakathi komhla we-11 kweyoMqungu nowoku-1 kweyoMdumba kowama-2014 eMzantsi Afrika. Ukusingatha itumente kuza kuvumela uMzantsi Afrika ukuba wakhele kumsebenzi omhle welifa leNdebe yeHlabathi yeFIFA yowama-2010 neNdebe yeZizwe zase-Afrika yowama-2013, kananjalo kuza kukhusela amatyathanga ahlanganisa uluntu neqhayiya lesizwe.Itumente ikwaveza nethuba kubemi boMzantsi Afrika ukuba babonise ngelizwe lethu njengendawo edlamkileyo yokhenketho, urhwebelwano notyalo-mali.1.9 Kweli xesha leeholide, urhulumente ukhokela amaphulo amaninzi ngentsebenziswano yamacandelo onke oluluntu ukuqinisekisa indlela yokuziphatha enoxanduva nekhuselekileyo. Awona aphambili kula Maphulo ngaweNdlela yokuPhila ngokuseMpilweni, uFika uPhila, iiNtsuku ezili-16 zokulwa uBundlobongela obuChasene nabaseTyhini naBantwana. Bonke abemi boMzantsi Afrika kufanele badlale indima yabo ekunikeni intsingiselo kula maphulo. Urhulumente akanako ukuphumelela eyedwa.Kweli xesha ukubonakala okwandisiweyo kwamagosa anyanzelisa ukuthotyelwa komthetho kwiindawo ekumiswa kuzo ngamapolisa kuhlolwe izithuthi nabaqhubi nakwimisebenzi yokugqogqa kwilizwe ngokubanzi kuza kuqinisekisa ukukhuseleka kwabemi boMzantsi Afrika.Abasebenzisi beendlela bayakhunjuzwa ukuba bangaseli utywala baze baqhube, okanye bangaseli utywala baze baphinde bahambe ngeenyawo. Abo bathe bafunyaniswa benetyala lokwaphula imithetho baza kujongana nengalo yomthetho.1.10 IKhabhinethi ihlaba ikhwelo kubo bonke abemi boMzantsi Afrika ukuba balumke ngakumbi ukuqinisekisa ukuba abantwana bethu bayakhathalelwa kwaye bagcinwe kude engozini. Ngumsebenzi noxanduva lwabazali, lwabagcini abasemthethweni babantwana noluntu ukuqinisekisa ukhuseleko lwabantwana bethu, ingakumbi kweli xesha leziyunguma lizayo.1.11 Kuba iyintlanganiso yokugqibela yeKhabhinethi kowama-2013, amalungu eSigqeba soLawulo anqwenelela bonke abemi boMzantsi Afrika ixesha leziyunguma elinokuphumla, elinoxolo nelikhuselekileyo. IKhabhinethi ihlaba ikhwelo kuthi sonke abanako, ukuba basebenzise Ubuntu ngokuncedisa abo bantu babodwa neentsapho zabo ezingakwaziyo ukuzixhasa ngokunokwazo, nokubonisa uvelwano sisisizwe esikhathalelanayo nesihloniphanayo.2. IziGqibo zeKhabhinethi ezinguNdoqo2.1 IKhabhinethi ivume isiCwangciso soBuchule soMgaqo-nkqubo weSizwe we-Broadband, esaziwa njengoQhagamshela Mzantsi Afrika. Oku kuza kubanegalelo elibalulekileyo kuhlumo lwezoqoqosho, kuphuhliso nasekudaleni imisebenzi. Injongo ngokubanzi kukuzuza umyinge wesantya se-100 mbps wehlabathi oqhelekileyo wokukhuphela ngowama-2030.Ukufikelela koku sizisikele kona ngendlela eqhubela phambili, kukho amaxesha esiza kumana siphonononga ngawo siqale ngamava omsebenzisi oqhelekileyo esantya se-5 mbps sifikelele kuso ngowama-2016 kwaye sifumaneke kuma-50% zabemi nakuma-90% ngowama-2020. Olu qhagamshelwano kujoliswe kulo lusekwamiselwe izikolo neekliniki kunye noluntu ngokubanzi. Ukudaleka okukhawulezileyo kobugcisa be-broadband kuthetha ukuba ekujoliswe kuko kuza kuphononongwa unyaka nonyaka.2.2 IKhabhinethi ivume ukupapashwa kwePhepha loGayo-zimvo loMgaqo-nkqubo weSizwe wezoNxibelelwano nobuChwepheshe boLwazi oluDityanisiweyo (i-ICT) kwiphephandaba likarhulumente ukuze uluntu luvakalise izimvo zalo. IPhepha loGayo-zimvo lithetha ngemfuno yokwenza isihlomelo kwimigaqo-nkqubo nakwimigaqo ihambelane neenguqu ezikhawulezayo kwi-ICT kutshanje. Phakathi kwemiba eyiqwalaselayo igxininisa kunxibelelwano lwabakude ngendlela yobugcisa, ukusasaza neenkonzo zaseposini. Iindibano zovakaliso-zimvo ziza kubanjwa kumaphondo onke ebutsheni bonyaka ozayo.2.3 IKhabhinethi ivume izihlomelo zoMgaqo-nkqubo wokuTshintshela kuSasazo lweMivo ezinxulumene nokuba ingaba i-Set Top Box  (i-STB) eyidikhowuda kufuneka zibe nesixokelelwano solawulo kusini na okanye zingabinaso. Phakathi kweendlela zokugweba ezisetyenzisiweyo ukuthatha isigqibo malunga noku ibezezi zilandelayo:imfuno yesantya kutshintshelo kwimivo; ingakumbi ukukhulula iindidi zamaza omoya oonomathotholo;ukuqinisekisa ukuba isibonelelo sikarhulumente sisetyenziswa ngendlela enemveliso;ukuvuselela ushishino lwee-elektroniki zakweli nokudala imisebenzi;ukuxhamlisa oosomashishini abasakhulayo;ukunciphisa amathuba emarike yoMzantsi Afrika okuba izaliswe zii-STB ezixabisa phantsi nezingasebenzi ngokupheleleyo;ukukhusela umdla weQumrhu loSasazo loMzantsi Afrika;ukusabela ngononophelo kwiinguqu ezikhawulezayo kwicandelo losasazo nele-ICT liphela;ukunciphisa inqanaba lokubanga konke nokukhuthaza ukhuphiswano ngokudala isithuba sabadlali abatsha kwimarike kamabonakude ohlawulelwayo ngaphandle kokuxhamla ngendlela engenabulungisa kwinkxaso-mali kaRhulumente;Ukunciphisa amathuba okuthatha amanyathelo omthetho okwenziwa ngabasasazi noosomashishini okubamba inkqubo yokutshintshela kwimivo.Xa uthatha ezi nezinye iindlela zokugweba ezisetyenzisiweyo, iKhabhinethi igqibe ukuba ukusetyenziswa kwenkqubo yokulawula kufanele inganyanzelisi. Ii-STB noko kunjalo, zinenkqubo yokulawula ekhusela utyalo-mali lukaRhulumente kwimarike yeSTB exhaswe ngemali noshishino lwee-elektroniki lwalapha, ngeenguqu ezikhawulezayo zobuchwepheshe, ukuba isetyenziswe kwixesha elizayo ngabasasazi abanokufuna ukungayisebenzisi ngoku.Ukuphepha abasasazi abarhumayo ukuba bangaxhamli ngendlela engenabulungisa kwinkqubo yokulawula yeSTB, utyalo-mali lukarhulumente kwiNkqubo yokuLawula yeSTB luza kubuyiswa kwabo basasazi barhumayo abakhetha ukusebenzisa inkqubo yokuLawula yeSTB.IKhabhinethi imemela onke amaqela ukuba ayeke iyantlukwano yangaphambili yawo koko asebenze kunye norhulumente ekuqalisweni kokutshintshelwa kwimivo kwakamsinya ngenxa yomdla welizwe.2.4 IKhabhinethi ivume amanyathelo ajoliswe ekuncediseni amakhaya anamatyala ngokugqithisileyo nokuqinisa uzinzo kwezezimali.ABaphathiswa bezeziMali nezoRhwebo nezoShishino bagunyaziswe ukuba bafezekise amanyathelo athintelayo ukunciphisa umngcipheko wokuba sematyaleni ngendlela egqithisileyo ngenxa yemali-mboleko. Oku kuquka ukubonelela inkqubo ehlangeneyo yamanyathelo asebenzayo okuncedisa amakhaya asematyaleni ngokugqithisileyo, kwanokuthintela amakhaya ukuba angangeni ematyaleni ngokugqithisileyo kwixesha elizayo.UMphathiswa wezeziMali naye uza kuthatha amanyathelo okukhuthaza abaqeshi ukuba bancede abo basebenzi basematyaleni ngokugqithisileyo ngokuphanda ngokubasemthethweni kwemiyalelo yokutsala imali emivuzweni yabasebenzi, kwaye babonelele abasebenzi ngeendlela zokuphatha nokusebenzisa  imali.2.5 IKhabhinethi ivume iPhepha leNgcaciso loMgaqo-nkqubo kuMgaqo-nkqubo woLawulo lokusiNgqongileyo weSizwe weLwandlekazi. Umgaqo-nkqubo uyila indlela yolawulo lwecandelo ehambelanayo nolawulo lolwandlekazi olusingqongileyo. Oku kuza kuvumela uMzantsi Afrika ushukuxe imingeni ekhulayo ebangelwa lifuthe labantu kulwandlekazi olusingqongileyo usebenze ngakumbi, ngaxesha linye uza kwandisa amandla okuphuhlisa uqoqosho aza nolwandlekazi.2.6 IKhabhinethi ivume iiNdawo zokugqibela zeSizwe zoMgaqo-nkqubo waManzi yaze yaqaphela iinkqubo zofakano-milomo eziqhutywe ukuze kuqukunjelwe uPhononongo lweSizwe loMgaqo-nkqubo waManzi.IiNdawo ezintsha zoMgaqo-nkqubo waManzi zamkela indawo yophuhliso lolawulo lwamanzi, olushukuxa amakhonkco aphakathi kolawulo lwamanzi neenjongo zikarhulumente zophuhliso nezokwenza inguqu. Oku kuqwalasela ityathanga lokuxabiseka kwamanzi ngokupheleleyo malunga nendlela amanzi anokuthi abenegalelo ngayo ekuzuzeni uphuhliso olulinganayo, oluxhamlisayo noluzinzileyo kwilizwe ngokubanzi.2.7 IKhabhinethi ivume inkqubo yokuhambelana kweeBhodi zaManzi kwiiNgingqi eziluNcedo zaManzi ezilithoba. Oku kulandela ingxelo yokugqibela kuphuculo olucetywayo lweeBhodi zaManzi.Umsebenzi ophambili weeNgiqngi zaManzi eziluNcedo uza kuba kukuphuhlisa nokulawula iziseko zophuhliso ezingundoqo zengingqi zamanzi amaninzi (ukubonelelwa ngamanzi nomthombo wamanzi) kuquka nokuxhaswa ngezimali, uphuhliso lweprojekthi nemisebenzi eqhubekayo kunye nokulungisa. Oku kuza kwenza ukuba kubekho ubonelelo olungcono lwenkxaso kurhumente wasekhaya, nto leyo eyimfuneko ebalulekileyo kuphuculo lwecandelo lilonke.2.8 IKhabhinethi yamkele ukufezekiswa kwechiza lokugonya iHuman Papiloma Virus (iHPV) (iNtsholongwane ebangela uMhlaza), eliza kusetyenziswa iinyanga ezintandathu ezohlukeneyo ngowama-2014, kumantombazana aneminyaka eli-9 ukuya kweli-10 ngeNkqubo yeZikolo nezeMpilo eDityanisiweyo. Oku kuhambelana necebiso loMbutho wezeMpilo weHlabathi .Injongo kukunciphisa umngcipheko wokuba nomhlaza wesibeleko ebudaleni babo, kwaye liza kubanegalelo ekuphuculeni umgangatho wobomi babasetyhini nokwandisa ixesha labo lokuphila kananjalo lunciphise ngokubalulekileyo ukuxhaphaka kwezifo ezendeleyo ezingosuleliyo.3. IMithetho esaYilwayo3.1 IKhabhinethi ivume ukupapashwa kwiphephandaba likarhulumente uMthetho osaYilwayo weSivumelwano sokuyila soMzantsi Afrika, wama-2013 neNqaku elingeeNjongo zoMthetho osaYilwayo ukuze uluntu luvakalise izimvo zalo.UMthetho osaYilwayo ulungiselela ukuqondwa kwe-Agrément South Africa, njengeshishini likarhulumente. Ibhodi ye-Agrément South Africa igunyaziswe phakathi kwezinye izinto, ukuba ihlole ukomelela-nokumelana kwenjongo zemveliso ezinxulumene nolwakhiwo olungekho semgangathweni okanye izixokelelwano ezisetyenziswa kushishino lolwakhiwo, apho kungekho mgangatho wesizwe umiselweyo khona.Oku kuza kubanegalelo ekudalweni koshishino lokhwakha olumangalisayo noluyilayo oluza kubanefuthe elihle lokudala imisebenzi lo gama libanegalelo kwizicwangciso zikaRhumente zeziseko ezingundoqo.3.2 IKhabhinethi ivume ukwaziswa koMthetho-siHlomelo weBhanki yoPhuhliso yaseMazantsi e-Afrika, wama-2013, ePalamente. Lo Mthetho oYilwayo uhlomela uMthetho weBhanki yoPhuhliso yaseMazantsi e-Afrika, we-1997.Ingqwalasela yesicwangciso-qhinga soMthetho-siHlomelo kukuvumela ukwandisa ukusebenza kweBhanki yoPhuhliso yaseMazantsi e-Afrika kuwo nawuphi na umda wesizwe kwiliZwekazi i-Afrika neziqithi zalo. Oku kuza kubangela ukuba iBhanki ithathe inxaxheba kwiziseko ezingundoqo ezinkulu nakwezinye iiprojekthi zobuchule ezingaphandle kwengingqi yeSADC ezinamandla okuqaqambisa urhwebelwano nokukhula koqoqosho kwilizwekazi nokuxhasa iikhomishoni zamazwe amabini oyinxalenye yazo uMzantsi Afrika nokuzinikela kwimanyano yengingqi.3.3 IKhabhinethi ivume ukuba uMthetho oYilwayo oLawula iCandelo lezeziMali ukuba ukhutshwe ukuze uluntu luvakalise izimvo zalo, luze luqalise ngeziphumo kwizibophelelo zoMzantsi Afrika kwintlanganiso yaMazwe eG-20.Injongo yoMthetho osaYilwayo kukwenza icandelo lezezimali likhuseleke ngokufezekisa inkqubo yokulawula ‘entlantlo-mbini’, oko kukuthi ukudalwa kwabalawuli ababini: Omnye ojongene nokhuseleko nokuthembeka kwamaziko ezezimali aze omnye ajongane noxanduva lwendlela amaziko ezezimali aqhuba ngayo ushishino lwawo.4 Izikhundla4.1 IKhabhinethi ivume ukuqeshwa kuka-Esther Sarah Makau kwisikhundla seGosa eliyiNtloko lezeziMali kwiSebe lezobuGcisa neNkcubeko.4.2  IKhabhinethi ivume ezi zikhundla zilandelayo kwiSebe lezoNxibelelwano:a) uReneva Fourie kwisikhundla sikaSekela Mlawuli-Jikelele: kuPhuhliso lolwazi loluNtu noPhando;b) uTinyiko Moses Ngobeni kwisikhundla sikaSekela Mlawuli-Jikelele: kuPhuhliso lweziSekelo ezingundoqo ze-ICT;c)  uSibongile Vulikhaya Makopi kwisikhundla sikaSekela Mlawuli-Jikelele: kuKongamela kweeNkampani zikaRhulumente noPhuhliso lwamaShishini e-ICT4.3  IKhabhinethi ivume ukuqeshwa kukaSiyakhula Paradise Simelane kwisikhundla seGosa eliyiNtloko lezeziMali kwiSebe loPhuhliso lwezamaPhandle noHlengahlengiso lwezoMhlaba.4.4 IKhabhinethi ivume ukuqeshwa kwakhona kukaSiyabulela Thomas Tsengiwe kwisikhundla soMkomishinala oyiNtloko weKomishoni yeHlabathi yoLawulo lwezoRhwebo.4.5 IKhabhinethi ivume ukuqeshwa kuNks. Thezi Rosemary Mabuza njengeSekela Mkomishinala kwiKomishini yeSizwe yaBathengi.4.6 IKhabhinethi ivume ukuqeshwa kuka Mnu. Themba Thomas Cryil Dlamini njengeGosa eliyiNtloko yeSigqeba leBhodi yokuNgcakaza yeSizwe4.7 IKhabhinethi ivume ukuqeshwa kuka-Adv Solomon Makhosini Msibi njengeGosa eliyiNtloko yeSigqeba kwiQumrhu lokuLawula lweziThuthi eziNdleleni.4.8 IKhabhinethi ivume ezi zikhundla zilandelayo kwiBhodi yeQumrhu loLawulo lweziThuthi eziNdleleni:a) uNks Thembeka Mdlulwa (iLungu eliNgekho kwiSigqeba soLawulo)b) uMnu. Ike Nxedlana (iLungu eliNgekho kwiSigqeba soLawulo)c) uNks. Nalini Maharaj (iLungu eliNgekho kwiSigqeba soLawulo)d) uMnu. Rowan Graham Nicholls (iLungu eliNgekho kwiSigqeba soLawulo)e) uNks. Morwenyane Maria Mathabathe (iLungu eliNgekho kwiSigqeba soLawulo)f) uMnu Zola Malvern Percival Majavu (iLungu eliNgekho kwiSigqeba soLawulo)g) uMnu. Sam Ledwaba (iLungu eliNgekho kwiSigqeba soLawulo)4.9 IKhabhinethi ivume ezi zikhundla zilandelayo zabaLawuli abaNgekho kwiSigqeba soLawulo kwiBhodi yePosi yoMzantsi Afrika:a) uMnu. Templeton Magezab) uMnu Sihle Joel Ngubanec) uNks. Selebaleng Primrose (Boitumelo) Mothelesid) uMnu. Sathiaseelan Gounden.4.10 IKhabhinethi ivume ezi zikhundla zilandelayo kwiBhodi yokuSungula yeZiko leSizwe lokuLahlwa kweNkunkuma ye-Radioactive:a) uNjingalwazi Gordan Sibiya (uSihlalo)b) uClive Douglas Knealec) u-Eric Peter McDonaldd) uQueen Nothando Gopoe) uMathews Mateo Mathebef) uGqr. uMargaret Msongi Mkhosig) uNolwazi Zandile Cobbinahh) uJustin Daniel.4.11 IKhabhinethi ivume ukuqeshwa kwaba baGcini-ofisi balandelayo aboNyulwe nguMqeshi kwiNgxowa-mali yoMhlalaphantsi waBasebenzi bakaRhulumente:a) uMnu. Stadi Mngomezulu (kwi-ofisi kaNondyebo weSizwe)b) uMnu. Bhekithemba Thabo Gamedze (we-ofisi yoMphathiswa wezeziMali)c) uGqr. uRenosi Mokate (we-ofisi yoMphathiswa wezeziMali)d) uGqr. uMalcolm Barry Kistnasamy (kwiSebe lezeMpilo)e) uNks. Gladys Modise (kwiSebe lezeMfundo esiSiseko)f) uNks. Esther Euphane Aletta (Barbara) Watson (kwiSebe leeNkonzo zabaSebenzi basebuRhulumenteni noLawulo)g) uMnu. Nkhangweleni Seth Makhani (kwiSebe lezoKhuselo)h) uNks. Moira-Anne Moses (kwiQumrhu loTyalo-mali loluNtu).IKhabhinethi ivume ukuqeshwa kwaba baGcini-ofisi abaTshintshanayo balandelayo aboNyulwe nguMqeshi:i) uNks. Lindy Ann Bodewig (kwi-ofisi kaNondyebo weSizwe)j) u-Adv Lindiwe Grace Nkosi-Thomas (we-ofisi yoMphathiswa wezeziMali)k) uMnu. u-Abel Sithole (we-ofisi yoMphathiswa wezeziMali)l) uGqr. Thamizhanban Pillay (kwiSebe lezeMpilo)m) uGqr. Mogenthiran Shunmugam (Morgan) Pillay (kwiSebe lezeMfundo esiSiseko)n) uGqr. Lesiba Alex Mahapa (kwiSebe leNkonzo kaRhulumente noLawulo)o) uNjengele Johan David Griesel (weeNkonzo zobuPolisa zoMzantsi Afrika)p) uNks uRejane Woodroffe (iQumrhu loTyalo-mali loluNtu)4.12 IKhabhinethi ivume ukuqeshwa kwakhona kukaMnu. Andrew Zaloumis njengeGosa eliyiNtloko yeSigqeba se-iSimangaliso Wetland Park Authority.4.13 IKhabhinethi iqaphele oku kuqeshwa kwakhona kwi-National Regulator for Compulsory Specificationsa) uJeff Molobela (uSihlalo)b) uMnu. Nico Vermeulen (iLungu eliNgekho kwiSigqeba soLawulo)c) uNks. uFunzani Asnath Melato (iLungu eliNgekho kwiSigqeba soLawulo)d) uNks. Susanna Elizabeth Moolman (iLungu eliNgekho kwiSigqeba soLawulo)e) uNjingalwazi uSadhasivan Perumal (iLungu eliNgekho kwiSigqeba soLawulo)f) uNks. uDora Ndaba (iLungu eliNgekho kwiSigqeba soLawulo)g) uMnu. Paul Serote (iLungu eliNgekho kwiSigqeba soLawulo)h) uMnu. Sipho Reginald Zikode (iLungu eliNgekho kwiSigqeba soLawulo)Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla we-19 kweyoMdumba kowama-2013,21 Feb 2014,https://www.gov.za/statement-cabinet-meeting-19-february-2014,https://www.gov.za/xh/intetho-kwintlanganiso-yekhabhinethi-yangomhla-we-19-kweyomdumba-kowama-2013,"1. Uluvo lweKhabhinethi kwimiba ebalulekileyo kwiimeko ezigqubayo nezingundabamlonyeni1.1 INtetho yama-24 engoBume beSizwe oko kwathi kwakho inkululeko yentando yesininzi inike ithuba lovavanyo olubalulekileyo lokuphela kwexesha lePalamente yesine ngokuphunyezwa kweenkqubo zikarhulumente eziphambili zeminyaka wama-2009 ukuya kowama-2014. Ukuqaliswa kwenkqubo esekelwe kwiziphumo ngowama-2009 kwanika ithuba indlela yokuhlola esekelwe kubungqina negxininisa kwiziphumo zokuphumeza ukuqinisekisa ukuba urhulumente usebenza ngokukuko nangokubonakalayo.1.2 Kulandela iNtetho engoBume beSizwe kwakunye neNgxoxo-mpikiswano ngeNtetho engoBume beSizwe, olu thotho lukhoyo lweeNtlanganiso zabaPhathiswa namajelo eendaba lunika ithuba lokudlana indlebe naBaphathiswa abohlukeneyo abaza kuyicacisa ngakumbi iNtetho kaMongameli. Ingxelo yokuphela kwexesha lePalamente yesine ukususela kunyaka wama-2009 ukuya kowama-2014 iza kutyetyiswa yiNgxelo yokuHlola yeMinyaka engama-20 esekelwe kubungqina eyinxalenye yephulo lethu lokubhiyozela iMinyaka engama-20 yeNkululeko.Bonke abemi boMzantsi Afrika bamenyelelwa kwiphulo elisihloko sithi Dlala Indima Yakho ngeenjongo zokulwa umonakalo wemisebenzi karhulumente wocalucalulo ngokubhiyozela iMinyaka engama-20 yeNkululeko, ebonisa ukuba uMzantsi Afrika ngokungathandabuzekiyo lilizwe elingcono kunento elaliyiyo ngowama-1994.IKhabinethi iyawubethelela kwakhona umyalezo kaMongameli uJacob Zuma ngoqhankqalazo. Uqhankqalazo olubeka emngciphekweni ubomi nempahla nolutshabalalisa iziseko zophuhliso ezibalulekileyo zokunceda uluntu, ludelela kwale nkululeko yentando yesininzi ekhusela ilungelo elo lokuqhankqalaza. Njengabemi boMzantsi Afrika sonke sinoxanduva lokwakha isizwe esiwuthobelayo umthetho, esihloniphanayo omnye nomnye kunye nesihlonipha ubomi nempahla.IKhabinethi iyaluqinisekisa uluntu ukuba ukubulawa kwabantu ngenxa yokungabinankathalo kwamapolisa ngethuba ejongene nezixholoxholo ezihamba noqhankqalazo akuzi kubethiswa ngoyaba okanye kukhuthazwe. Kananjalo, abaqhankqalazi abaphethe izixhobo okanye abafunyenwe betshisa izakhiwo zoluntu okanye bebeke ubomi babanye abantu emngciphekweni baza kujongana nengalo yomthetho.Urhulumente uza kusebenzisana noluntu ukuphucula iimeko zabo zokuhlala mbombo zone zeli lizwe. Uluntu luyacelwa ukuba lusebenzisane nooceba ngeenjongo zokusombulula iingxaki neengxabano zokuhanjiswa kweenkonzo ngokusebenzisana nangaphandle kokujongana ngezikhondo zamehlo.1.4 Iingxoxo ngemivuzo phakathi kwemigodi yeplatinam kunye nombutho i-Association of Mineworkers and Construction Union (i-AMCU) zingenelelwe yi-CCMA. I-CCMA yonyule ookomishinala abaphezulu ukuba bachophele ezi ngxoxo.Ikhabinethi iqinisekile ukuba onke amaqela aza kuza nesivumelwano esiza kuba lulutho macala onke nesiza kukhusela amalungelo abasebenzi sikhusele noqoqosho lwelizwe.1.5 IKhabinethi ikwamkela ngochulumanco ukubhaliswa kwabantu abanelungelo lokuvota abangaphezu kwama-80% ngenxa yephulo lokubhalisa elibe yimpumelelo leKomishoni eziMeleyo yoNyulo. Ngomoya wokubhiyozela nesikhumbuzo seMinyaka engama-20 yeNkululeko, iKhabinethi iyothulela umnqwazi i-IEC, imibutho yezopolitiko kunye noluntu abathe ngeenzame zabo bebonke baqinisekisa ukuba abantu abaselungelweni lokuvota babhalisile.IKhabinethi isekwabamba ngazibini kwabo bemi baye baqinisekisa ukuba amagama abo akuluhlu labavoti.Abemi abaselungelweni lokuvota abasafuna ukuqinisekisa iinkcukacha zabo abazibhalisileyo kunye nabo basafuna ukubhalisa mabaye kwii-ofisi zabo ze-IEC ezisekuhlaleni phambi kokuba uluhlu lwabavoti luvalwe. Uluhlu lwabavoti luza kuvalwa xa uMongameli ebhengeza (epapasha kwiGazethi kaRhulumente) ukuba umhla we-7 kuCanzibe lusuku lokuvota. Bonke abemi boMzantsi Afrika abanelungelo lokuvota bamenyelelwa ukuba baze kuxhamla ilungelo labo lokuvota kuNyulo lweSizwe lwesihlanu. IKhabinethi icela iinkokheli zezopolitiko ukuba zikhuthaze unyamezelwano ngezopolitiko kumaqela kunye nakubalandeli bazo. Oku kubalulekile ukuze sibe nonyulo olukhululekileyo kwaye sihlonele negunya loMgaqo-siseko wethu.1.6 IKhabinethi iyawamkela umjikelo wokuqala wephulo lokugonyela intsholongwane ebangela umhlaza i-Human Papilllomavirus Vaccination  (i-HPV), oza kuqala ngomhla we-7 kweyoKwindla kowama-2014. Abantwana abangamantombaza abaneminyaka ephakathi kwe-9 ne-10 baza kugonyelwa umhlaza womlomo wesibeleko. Abazali babantwana abangamantombazana abakwiBanga 4 abaminyaka ili-9 neli-10 bayakhuthazwa ukuba baxhase eli phulo ngokunika imvume kunye nokuncokola nabantwana babo ngokubaluleka kolu gonyo.Lo msebenzi mkhulu kangaka wezempilo yoluntu, ohambelana neziphakamiso zoMbutho wezeMpilo weHlabathi, ulindeleke ukuba ube negalelo kangangoko kwiphulo lokunciphisa umhlaza womlomo wesibeleko kunye nenani lababhubhayo ngenxa yawo.1.7 IKhabinethi kananjalo yamkele ukuphehlelelwa koMgaqo-nkqubo woCwangciso-ntsapho nokuCwangciswa kokuQhama neziKhokelo zokuHanjiswa kweeNkonzo ngomhla wama-27 kweyoMdumba kowama-2014 nguMphathiswa wezeMpilo. (Oku kuza kunceda amantombazana aselula ukuba agqibe ukufunda alandela amaphupha awo engaphazanyiswa luxanduva lokuba ngabazali bengakucwangcisanga oko. UMphathiswa wezeMpilo uza kuphehlelela uhlobo locwangciso-ntsapho ngotyando olufakelwa phantsi kwesikhumba. Olu luhlobo locwangciso-ntsapho loomama olusebenza ixesha elide.1.8 UMongameli uJacob Zuma, njengoMphathi weMikhosi Jikelele woMkhosi wezoKhuselo weSizwe woMzantsi Afrika, uza kuzimasa uSuku lwezoMkhosi eBloemfontein ngomhla wama-21 kweyoMdumba kowama-2014.Lo mbhiyozo waminyaka le uhlonipha umsebenzi wokuzinikela kwamajoni eli kwaye unika imbeko kwabo bawele edabini. Usekwanika ithuba nakuluntu ukuba luzibonele ngokwalo lufunde nangomsebenzi noxanduva lomkhosi weli, i-SANDF.IKhabinethi ichulumancile linani lamaphulo ayimpumelelo athatyathwe yi-SANDF kweli lizwekazi, umzekelo, eBurundi ekunamhlanje nayo inorhulumente ozinzileyo; impuma ye-DRC apho i-SANDF, njengenxalenye yeButho loMkhosi lokuNgenelela, yatywatyusha kanobomi amaqela axhobileyo, kwakunye nendima yayo ukuhlanguleni amakhulu-khulu amawaka abantu kummandla waseDarfur eSudan.Ngaphezulu, iKhabinethi ikuqaphele ukuthintelwa ngempumelelo yi-SANDF kophango elwandle olufuna ukugonyamela ummandla oseMazantsi e-Afrika ngokutyala amajoni okugada umjelo waseMozambique.1.9 UMongameli uJacob Zuma uza kuthatha uhambo ngomsebenzi oluya e-United Kingdom ukusuka ngomhla we-2 ukuya kowe-4 kweyoKwindla kowama-2014, apho aza kuthi azimase iNkonzo yeSizwe yoMbulelo yokubhiyozela ubomi nemisebenzi yowayesakuba nguMongameli uNelson Mandela e-Westminster Abbey, eLondon ngomhla we-3 kweyoKwindla kowama-2014.1.10 USekela-Mongameli uKgalema Motlante uza kuzimasa isiKhumbuzo semiNyaka eli-100 sokuDityaniswa koMntla noMzantsi weNigeria e-Abuja ngomhla wama-27 kweyoMdumba kowama-2014. IKhabinethi iqhwabela izandla abantu base-Federal Republic of Nigeria ngeli theko libaluleke kangaka liza kubanjwa ngonyaka omnye neloMzantsi Afrika libhiyozela imiNyaka engama-20 yeNkululeko.1.11. INyanga yamaLungelo oLuntu iza kubhiyozelwa phantsi komxholo othi: “Ukubhiyozela iminyaka engama-20 yokutshintsha ubomi babantu kusetyenziswa amalungelo oluntu”.UMongameli uJacob Zuma uza kunika intetho ephambili ngoSuku lwamaLungelo oLuntu (ngomhla wama-21 kweyoKwindla kowe-2014) kowona msitho mkhulu e-Sharpville.Inkqubo kaRhulumente iza kuxhasa iphulo leMinyaka engama-20 yeNkululeko ngokuqaqambisa imiba ekhuthaza uzinzo ekuhlaleni, eyakha isizwe kunye nomanyano kuMzantsi Afrika wethu.1.12. ISebe lezoPhuhliso loQoqosho, I-Arente yeSizwe yoPhuhliso loLutsha kunye ne-ofisi yobuMongameli ziza kusingatha iNtlanganiso kaMongameli ngezoLutsha engeMisebenzi nezaKhono kwiZiko leeNkomfa iBirchwood, eBoksburg, ukususela ngomhla wama-28 kweyoMdumba ukuya kowe-3 kweyiKwindla kowama-2014 phantsi komxholo othi: “Sisebenza sisonke ukuxhobisa kunye nokunika ithemba kulutsha loMzantsi Afrika.”Kule minyaka ingama-20 idlulileyo urhulumente usebenzisa iqhinga elimbaxa ukulwa nentswelo-misebenzi kulutsha. Izivumelwano zeZakhono zeSizwe, iMfundo esiSiseko kunye nokuQeshwa koLutsha zigxininisa ukuzibophelela okungqingqwa ngamahlakani okuhlala, zincediswa ziNkqubo zokuQeshwa koLuntu ezohlukeneyo kwakunye nomthetho ofana noMthetho weNkuthazo weRhafu yeNgqesho, uMthetho Nombolo 26 wowama-2013.1.13. IKhabhinethi iyakwamkela ukubizelwa kwamaqela akwicandelo lezentlalo onke kwiNkomfa yeMisebenzi kaRhulumente eyaNdisiweyo yeCandelo lezeNtlalo ezayo ukuhlola inkqubela ye-EPWP nokuba ingandiswa njani ngakumbi.Le nkomfa iza kubanjelwa phantsi komxholo othi: “Sisebenza sonke simanyene ukunyusa isantya sokudalwa kwemisebenzi kwicandelo lezentlalo le-EPWP.”I-EPWP yaphehlelelwa ngowama-2004 kwaye iselelona phulo likarhulumente lidalela izigidi zabantu boMzantsi Afrika amathuba emisebenzi yexeshana elifutshane ukuya kweliphakathi.  1.14. IKhabinethi inqwenelela aBafana Bafana okuhle kumdlalo wabo wamazwe ngamazwe wobuhlobo ozayo bedlala nabo baza kusingatha iNdebe yeHlabathi iBrazil noza kube ukwibala lezemidlalo i-FNB ngomhla we-5 kweyoKwindla kowama-2014.IKhabinethi ihlaba ikhwelo kubo bonke abemi boMzantsi Afrika ukuba bamkele ezi ndwendwe ngezandla ezishushu noBuntu kwaye baxhase iqela lethu lesizwe.2. Iingxoxo kunye nezigqibo zeKhabhinethi ezingundoqo2.1. Ikhabinethi yamkele ukuqulunqwa komgaqo-nkqubo weeNkonzo zokuPhuhliswa kwamaKhondo eSizwe, iqhinga lokuwuphumeza kunye nenkqubo yokudlana indlebe nawo onke amanqanaba karhulumente.Inkqubo yeenkonzo zokuphuhlisa amakhondo elungelelanisiweyo ifuneka ngokungxamisekileyo ukuqinisekisa ukuba ulutsha, abafundi, abasebenzi abangasetyenziswa ngokwaneleyo kwakunye nabemi beli abangaphangeliyo kufuneka bakwazi ukulufumana ulwazi neenkonzo ezisemgangathweni ngamakhondo.Oku kuza kubanceda bakwazi ukukhetha amakhondo afanelekileyo nabalungeleyo aza kuwaphucula amathuba abo okufumana umsebenzi kwaye oku kuncede ukukhulisa uqoqosho oluzinzileyo kweli lizwe.2.2. IKhabinethi iyakuxhasa ukuzalisekiswa kwenkqubo yokuXela ngekhompyutha kwabasebenzi bakarhulumente kwiSebe leeNkonzo zabaSebenzi basebuRhulumenteni noLawulo ukususela kuTshazimpunzi wowama-2014, engena endaweni yenkqubo esetyenziswayo yokufaka ngezandla, ukuhlela kunye nokuqinisekisa ezo zinto zixeliweyo. Inkqubo yokuxela ngekhompyutha sisixhobo sobuxhaka-xhaka bale mihla sokubhalisa ngokufaka nokugcina iingxelo ezixeliweyo zezimali abasebenzi abakhethiweyo (amalungu olawulo akwizikhundla eziphezulu SMS) ekufuneka bexele konke abanako okunokubhaliswa kubaPhathi abasemaGunyeni ngomhla wama-30 kuTshazimpunzi unyaka nonyaka.Inkqubo yokuxela yeKhompyutha ikwiwebhusayithi yeSebe leeNkonzo zabaSebenzi basebuRhulumenteni noLawulo – www.dpsa.gov.za – kwaye ikwadibene nabanye oovimba beenkcukacha abafana neKomishoni yeeNkampani kunye noLwazi lweNgqondo, ii-ofisi zokubhalisa umhlaba kunye nenkqubo i-eNatis ngeenjongo zokuqinisekisa nokungqinisisa.Le nkqubo ijonge ukwenza ngqingqwa uxanduva lokuphendula ngokuhambelana nephulo likarhulumente lokulwa ubuqhophololo. 2.3. IKhabinethi iqaphele ukusindlekwa kweNgqungquthelo yooNozikhalazo base-Afrika kwakunye neminye imisitho ehambelana nayo eGauteng ukususela kumhla wama-24 ukuya kowama-27 kweyoMdumba kowama-2014. IZiko loPhando looNozikhalazo base-Afrika liza kusindleka ingqungquthela phantsi komxholo othi: “UkuQinisa uLawulo oluLulo e-Afrika ngeNdima kaNozikhalazo.”Injongo yale ngqungquthela kukuphendla igalelo nendima amaziko ezikhalazo ayidlalayo ekukhuthazeni ulawulo lwentando yesininzi kunye nolawulo lukarhulumente olufanelekileyo, ngolo hlobo encedisa kuxolo nozinzo kweli lizwekazi. Isekwabonelela ngeqonga lokuxoxa ngeendlela zokuqinisa le nto kuthiwa nguNozikhalazo e-Afrika.Le ngqungquthela ibanjwa kanye ngexesha kugxininiswa kakhulu kulawulo lukarhulumente olufanelekileyo, ukuphendula uthatha uxanduva kwakunye nokuhanjiswa kweenkonzo ngobulungisa kubantu jikelele kumazwe ase-Afrika.3. IMithetho esaYilwayo3.1. IKhabinethi iphumeze ukuba uMthetho siHlomelo osaYilwayo woRhwebo ngeeNqanawa wowama-2014 uthiwe thaca ePalamente.Lo Mthetho usaYilwayo ujolise ekutshintsheni uMthetho woRhwebo ngeeNqanawa, uMthetho Nombolo 57 wowe-1951 wona waphunyezwa phambi koMgaqo-siseko wowe-1996, owenze ukuba ulungelelaniswe neenqobo nezibonelelo zoMgaqo-siseko kwakunye nokuwulungelelanisa neziVumelwano ezikhoyo zaMazwe ngaMazwe.Lo Mthetho-sihlomelo usaYilwayo uzalisekisa isiVumelwano seMisebenzi yezaseLwandle, sowama-2006 kunye nesiVumelwano sokuSebenza ngokuLoba sowama-2007. Zombini ezi zivumelwano zamkelwa nguMbutho weZizwe eziManyeneyo wezaBasebenzi waMazwe ngaMazwe .Ukulungelelaniswa kwemithetho yalapha ekhaya ukuze ihambelane neziVumelwano zeHlabathi kunika uMzantsi Afrika isixhobo sokumelana nezinto zehlabathi ukuqinisekisa ukuba amalungelo abalobi kunye neemeko ezinesidima zokusebenza nezokuphila zikhuselwa lihlabathi liphela. Oku kuza kunceda uMzantsi Afrika ukuba ungenelele kwiimeko apho iinqanawa zangaphandle ezingena kumazibuko ethu zinyhashe amalungelo abalobi.Ukuphunyezwa koMthetho osaYilwayo kuza kuphucula umsebenzi kwakunye negama labasebenza ngezasemanzini, nto leyo ibalulekileyo kurhwebo noqoqosho lwamazwe ngamazwe..4. IzikhundlaIKhabinethi ikuphumezile ukuqeshwa kwaba balandelayo kwezi zikhundla:4.1 UNks Carlize Catherina Elizabeth Strydom – Igosa loBhaliso eliyiNtloko kwezeMihlaba (inqanaba le-DDG) kwiSebe lwezoPhuhliso lwamaPhandle noHlengahlengiso lwezoMhlaba4.2 UMnu Eugene Malcholm Southgate – USekela Mphathi-Jikelele: Iinkonzo zezoShishino kwiSebe lweoPhuhliso lwamaPhandle noHlengahlengiso lwezoMhlaba.4.3 IKhabinethi isekwaphumeze ukuqeshwa kwakhona kukaMnu Mohammed Riaz Jawoodeen njengelungu eliNgekho kwisiGqeba soLawulo le-Central Energy Fund (i-SOC) Ltd.4.4. IKhabinethi ikuphumezile ukuqeshwa kwaba bantu balandelayo njengemalungu alawulayo kwiziko eliLawula amaNdla leSizwe loMzantsi Afrika.Abangesosigxina:a) UMnu Jacob Rasetlhake Daniel Modise (USihlaloi)b) UNks Maleho Margaret Nkomo (uSekela Sihlalo)c) UMnu Fungai Khumbulani Sibandad) UNks Khomotso Ramasela MthimunyeOsisigxina:e) UNks Nomfundo MasetiIkhutshwe ngabeeNkonzo zezoNxibelelwano neNkqubo yoLwazi kaRhulumente (GCIS)Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-5 kweyoKwindla kowama-2014 ,6 Mar 2014,https://www.gov.za/statement-cabinet-meeting-5-march-2014,https://www.gov.za/xh/intetho-kwintlanganiso-yekhabhinethi-yangomhla-we-5-kweyokwindla-kowama-2014,"1. Uluvo lweKhabhinethi kwimiba egqubayo neziganeko ezizayo1.1 IKhabinethi iyalibethelela kwakhona ikhwelo elihlatywe nguMongameli uJacob Zuma kurhulumente, abezoshishino kunye nabasebenzi ukuba basebenzisane ukukhulisa uqoqosho ngeqondo elinokubanakho ukudala eminye imisebenzi.INtetho engoBume beSizwe kunye noHlahlo-lwabiwo-mali zakhe isiseko sokuba isiCwangciso soPhuhliso seSizwe siphunyezwe ngaphezulu kumbuso wolawulo omtsha wePalamente ezayoUHlahlo-lwabiwo-mali lwama-21 lwalo rhulumente wentando yesininzi ngokwenene lubalisa ibali elincumisayo ngendlela esiliguqula siliphucula ngayo eli lizwe kunye nendlela esiqhubela phambili ngayo ukulwa nemingeni yendlala, ukungalingani kunye nentswelo-ngqesho – kwaye, okubalulekileyo, sikwenza oku ngoko kuncinane sinako.1.2 IKhabinethi ivakalise ukubindeka kwayo ngokungcola nokubulawa kwamantombazana aselula amabini kutshanje kumkhwa ekutyholwa ukuba udibene nonqulo. Imikhwa enjalo ayinandawo kwilizwe lethu. Njengoko uMgaqo-siseko ulikhusela ilungelo lobomi, nabani na ofunyenwe esaphula umthetho uza kujongana nengalo yomthetho.1.3 IKhabinethi ibamba ngazibini kubo bonke abemi baseMzantsi Afrika kunye nabezoshishino ngamaphulo okonga amandla ombane, ingakumbi xa iziko lesizwe leenkonzo zombane beliphantsi konxinzelelo. Nangona ilizwe linakho ukuvelisa umbane owaneleyo ofunekayo, bonke abasebenzisi bombane bayakhuthazwa ukuba baziqhelise iindlela zokonga umbane kwaye bakuphile oko.1.4 IKhabinethi ivuyisana nezikolo nootitshala abaye boyulelwa ukufumana iiMbasa zobuTitshala zeSizwe yowama-2013: IiMbasa zakwa-Via Afrika zabaKhethwe ngaBantu, theko elo liza kubanjwa ngomhla we-6 kweyoKwindla kowama-2014 kwiZiko leeNkomfa iBirchwood eGauteng. Ezi mbasa zeyenye indlela iSebe lezeMfundo esiSiseko elibulela nelikhuthaza ngayo ootitshala abazinikeleyo nabanenkathalo kwiinzame zabo zokuphuhlisa abafundi ukuba babe ngabemi abanoxanduva besizwe soMzantsi Afrika esilawulwa yintando yesininzi, esinganabuhlanga nesingacalucaluli ngokwesini. IKhabinethi iyawagxininisa kwakhona amalungelo abantwana okufunda kwindawo ekhuselekileyo nefanelekileyo.1.5 IKhabinethi ibulela iSebe lezeNzululwazi nobuChwepheshe ngokuqhubeka lixhasa uMnyhadala weNzululwazi weSizwe, obizwa ngokuba yi-Scifest Africa, oza kubanjwa ngomhla we-12 ukuya kowe-18 kweyoKwindla kowama-2014 eRhini eMpuma Koloni phantsi komxholo othi “Sisinge eMajukujukwini”. Lo mnyhadala waminyaka le ukhuthaza inzululwazi, ubuchwepheshe, ubunjineli kunye nezibalo njengamakhondo ulutsha lwethu olunokuwalandela kwaye uzama nokunceda uluntu loMzantsi Afrika ukuba luwaqonde ngcono la macandelo. URhulumente uyaqhubeka ukukuthatha njengokubalulekileyo kunye nokukuxhasa ukulandelwa kweZibalo kunye neNzululwazi njengenxalenye yokuphuhlisa izakhono ezinqongopheleyo ezibalulekileyo nezifunekeyo kolu qoqosho lwethu lusakhulayo.1.6 IKhabinethi isichulumancele isibhengezo esenziwe nguMbutho i-CAPRISA ngokufunyanwa kwezithinteli-ntsholongwane ezinamandla ezintsha zentsholongwane i-HIV. Olu phando lubonisa indlela umzimba womfazi waKwaZulu-Natal owalwa ngayo wakuba wosulelwa yintsholongwane i-HIV ngokuzenzela izithinteli-ntsholongwane. Olu phando, olupapashwe kwijenali yenzululwazi ehlonitshwe kakhulu esihloko sithi Nature, luchaza indlela iqela lengcaphephe zabaphandi elafumana laze lachonga ngayo ezi zithinteli-ntsholongwane kwigazi lalo mfazi laze lenza amawele afana twatse nazo elebhu. Ezi zithinteli-ntsholongwane zingamawele afana twatse zaye zasetyenziswa kumalinge emifuniselo amaninzi elebhu ngeenjongo zokucacisa indlela amajoni omzimba alo mfazi azenza ngayo ezi zithinteli-ntsholongwane zinamandla. Ulwazi olutsha olufunyenwe ngophando kulo mfazi waKwaZulu-Natal ngendlela amajoni omzimba alwa ngayo intsholongwane i-HIV lunika ithemba ngeendlela zobuchule ezizayo zokuthintela nokunyanga intsholongwane kaGawulayo. Kodwa ke, oku kufunyenweyo akuthethi ukuba iNtsholongwane kaGawulayo noGawulayo ziyanyangeka, (HIV/AIDS) kwaye urhulumente ke ngoko usahlaba ikhwelo kubemi boMzantsi Afrika ukuba baqhubeke bezivavanyela intsholongwane kaGawulayo okanye baqhubeke besebenzisa amayeza athomalalisa ulwamvila lwentsholongwane kaGawulayo  anikwa abo bafunyaniswe benale ntsholongwane emva kovavanyo.1.7 UMongameli uJacob Zuma kulo nyaka uza kwenza intetho kwimibhiyozo yoSuku lwamaLungelo oLuntu ngomhla wama-21 kweyoKwindla kowama-2014 phantsi komxholo othi: “Ukubhiyozela iminyaka engama-20 yokutshintsha ubomi babantu sisebenzisa amalungelo oluntu!” kumaBala eQakamba aseSharpeville eGauteng. IKhabinethi ihlaba ikhwelo kubo bonke abemi boMzantsi Afrika ukuba babhiyozele ukuphila kwilizwe eliqinisekisa ukuba abusoze ubuntu bethu buthathwe kuye nawuphi na ummi woMzantsi Afrika, nokuba ungowoluphi na uhlanga, isini, inkolo okanye umntu okhetha ukuthandana nasiphi na isini. Sonke sinoxanduva lokuqinisekisa ukuba imbali yethu yamalungelo oluntu igciniwe kwaye iyabethelelwa ukulungiselela izizukulwana ezizayo.1.8 IVeki yaManzi yeSizwe iza kuphehlelelwa eBushbuckridge ngomhla we-14 kweyoKwindla kowama-2014.  Eli theko lokusungula liza kube limalunga nokuthotywa kweempompo kwi-South Vertical Shaft yomgodi omdala i-ERPM ukuze kujongwane nengxaki yaManzi ane-Asidi atsitsa eMgodini kwiCentral Witwatersrand Basin. Ngezinye intsuku zale veki kuza kunikezelwa ngezixhobo zokucoca amanzi amdaka kunye neeprojekthi zokubonelela ngamanzi amaninzi kumaphondo aliqela. Umxholo walo nyaka uthi “Amanzi abuBomi – ImiNyaka engama-20 yokuNikezelwa kwaManzi kuPhuhliso lweNtlalo noQoqosho”.    IKhabinethi icela bonke abemi boMzantsi Afrika ukuba balondoloze amanzi kwaye iyakubethelela kwakhona ukubaluleka kokulawulwa ngokuzinzileyo kwemithombo yawo ebalulekileyo nenqongopheleyo, ukuze zifikelelwe kwaye zixhanyulwe ngabemi boMzantsi Afrika abangaphezulu.1.9 IKhabinethi yaziswe ngempumelelo yeNgqungquthela yoLutsha kaMongameli ebanjelwe e-Ekurhuleni ukususela ngomhla wama-28 kweyoMdumba ukuya kowe-3 kweyoKwindla ngowama-2014. Le ngqungquthela ibisindlekwe yi-ofisi yoBongameli, iSebe loPhuhliso lwezoQoqosho kunye ne-Arhente yeSizwe yoPhuhliso loLutsha. Le ngqungquthela iphumeze iSivumelwano seNgqesho yoLutsha esasityikitywe kuTshazimpunzi wama-2013 ngurhulumente, abazoshishino nabasebenzi. UMongameli uJacob Zuma ebesisithethi sembeko kule ngqungquthela, ebizinyaswe ngabantu abatsha abamalunga nama-500 bephuma kuwo onke amaphondo eli. Abaphathiswa abohlukeneyo bathathe inxaxheba kwiingxoxo zamaqela ngeenjongo zokwenza amagqabantshintshi becacisela ulutsha ngeenkqubo zikarhulumente ezijongene nokuqeshwa kolutsha. Ukongeza koku, kwavunyelwana ngamacebo amatsha nabambekayo apho uMongameli kunye naBaphathiswa abohlukeneyo baza kusebenzisana rhoqo nolutsha kwiphulo lokudala imisebenzi ngokwenene.1.10 IKhabinethi iqaphele ukuzinyaswa ngamanani avisayo nempumelelo yeNkomfa yeSizwe yokuCebisana ngePhepha loGayo-zimvo olungoMgaqo-nkqubo oHlanganisiweyo woBuchwepheshe boLwazi noNxibelelwano (i-ICT) weSizwe, ebibanjwe ngomhla we-3 kweyoKwindla kowama-2014. IKhabinethi iyalukhuthaza uluntu ukuba luthathe inxaxheba kwiindibano zovakaliso-zimvo zamaphondo zePhepha loGayo-zimvo eziza kuqala eRustenburg ngomhla we-7 kweyoKwindla. IPhepha loGayo-zimvo liza kukhokelela ekugqityezelweni kwePhepha leNgcaciso yoMgaqo-nkqubo phakathi kulo nyaka, lona liza kubonelela ngenkqubo-sikhokelo yokutshintsha umthetho ngeendlela ezakuthathela ingqalelo izinto ezininzi ezitshintshileyo kushishino lwe-ICT kule minyaka imbalwa idlulileyo.1.11 IKhabinethi ichulumancile kukwazi ukuba ukususela oko kwamkelwa i-“SA Connect”, IsiCwangciso-qhinga noMgaqo-nkqubo wobuXhaka-xhaka boNxibelelwano, ngomhla we-4 kweyoMnga wama-2013, izikolo ezingama-782 zineekhompyutha ezisebenzayo kunye namagumbi okuzisebenzisa; iziko elibizwa ngokuthi i-Ikamva e-Skills Institute laphehlelelwa, laze iBhunga leeNgcebiso ngobuXhaka-xhaka boNxibelelwano lweSizwe lasekwa.1.12 ISebe lezeNdalo liza kusingatha iNkomfa yaMazwe ngaMazwe ye-11 (i-COP11)  ukususela ngomhla we-17 ukuya kowama-21 kweyoKwindla kowama-2014, kwiZiko leNgqungquthela laMazwe ngamazwe laseKapa, phantsi komxholo othi: “Ukuxhasa ukuKhula kwezoLwandle e-Afrika: Indlela eya kuLawulo oluZinzileyo lweZidalwa zaseLwandle”. Le nkomfa, i-COP11, ibanjwa rhoqo emva kweminyaka emibini, idibanisa aBaphathiswa bokusingqongileyo abasuka kumazwe angama-22 atyikitya iSivumelwano seNtsebenziswano soKhuselo, uLawulo noPhuhliso lwezaseLwandle noNxweme lwe-Atlantic olukuMmandla oseNtshona, eMbindini naseMazantsi e-Afrika. Le nkomfa yowama-2014 iza kuhlaziya imisebenzi nezigqibo ezazithathwe kunyaka wama-2012 nowama-2013; uhlahlo-lwabiwo-mali lowama-2014 nowama-2015, ithathe nesigqibo ngamanyathelo afunekayo ukuphumeza isiVumelwano kwakunye noMkhomba-ndlela waso. Iza kucebisa nokuba amazwe ngamazwe angenza njani ukwamkela lo mxholo wokuKhula kwezoLwandle njengendlela yokulawula ubuncwane baselwandle naselunxwemeni ngokuzinzileyo.1.13 IKhabinethi iyavuyisana neqela loMzantsi Afrika leQakamba labangaPhantsi kweminyaka eli-19 ngomsebenzi omhle kakhulu wokuphumelela iNdebe yeHlabathi yabo yokuqala yabangaPhantsi kweminyaka eli-19 yeBhunga laMazwe ngaMazwe leQakamba eDubai. Ukudlala weli qela okuvuselelayo kudlala indima enkulu yokukhathaza zonke iimbaleki ezilula ukuba nazo zizeke mzekweni, basebenzele ukunqandwa zinkwenkwezi.1.14 IKhabinethi iqaphele uSuku lwaMazwe ngaMazwe looMama oluzayo – ngomhla we-8 kweyoKwindla ngowama-2014. Olu suku lubonelela ngethuba lokuba abemi boMzantsi Afrika bancome impumelelo nokuzincama kwabasetyhini kuluntu lwethu. Abemi boMzantsi Afrika kufuneka bacinge ngenkqubela eyenziwe ngabahlali, uluhlu ngokubanzi kunye nelizwe lonke ekuqhubeleni phambili idabi lamalungelo abasetyhini.1.15 Nangona uMgaqo-siseko usibonelela ngeenqobo ezisisiseko nemithetho-sisekelo, luxanduva lwethu sonke ukukhusela abasetyhini nokuqinisekisa ukuba bayaxhotyiswa ukuze bakwazi ukuthatha inxaxheba kuphuhliso loqoqosho nelizwe lethu njengabemi abalingana nomntu wonke.2. Iingxoxo kunye nezigqibo zeKhabhinethi2.1 IKhabinethi ikuphumezile ukuqaliswa kwenkqubo yothethathethwano ebanzi yeengcebiso ngenjongo yokuvelisa iingcali ezinezidanga ezingaphezulu. Oku kuza kuqalisa isicwangciso-nkqubo sokusebenzisana ngamandla nokululungelelanisa intsebenziswano ngokuphucukileyo phakathi kwamaqumrhu ezifundiswa, amabhunga okuhlola umgangatho, urhwebo, amaziko ezemfundo ephakamileyo kunye norhulumente.Oku kuza kuba negalelo kwiphulo lokuphuhlisa abasebenzi abanezakhono nabakwaziyo ukusebenza ukuze kuxhaswe ukuhluma okubandakanya wonke ubani.2.2 IKhabinethi iwamkele uMthetho Sihlomelo we-Inshorensi yabaNgasebenziyo wowama-2014 ukuba ungeniswe ePalamente. Esi sisilungiso sesibini kuMthetho we-Inshorensi yabaNgasebenziyo, uMthetho Nombolo 63 wowama-2001.Izilungiso ziyanaba ngokubangula ifuthe elinobungozi kwezoqoqosho nakwezentlalo elibangelwa kukungaphangeli, ngokulandela uMbutho wabaSebenzi waMazwe ngaMazwe, ngokuthi kubandakanywe abafundi abasagqibezela izifundo besemisebenzini kunye nabasebenzi bakarhulumente bona abangakhankanywanga ngokwalo Mthetho.Ukuphunyezwa kwalo Mthetho Sihlomelo, ngowama-2014, phakathi kwezinye izinto, kuza kwandisa ixesha lokuhlawulwa kwezibonelelo-mali kumsebenzi obe negalelo lwentlawulo, ukususela kwiinyanga ezisi-8 ukuya kwezili-12, oko kubenza ukuba bakhangele omnye umsebenzi abe esamkela imali ixesha elide.Umsebenzi onegalelo lwentlawulo uza kuba nexesha elandisiweyo lokufaka isicelo sebango, ukususela kwiinyanga ezi-6 ukuya kwezili-12. Oku kuza kuvumela nokuba konyulwe abo baza kuxhamla kwiimali eziphuma xa kubhujiwe.3. IzikhundlaIKhabinethi ikuphumezile ukuqeshwa kwaba balandelayo:3.1 UMnu Daan du Toit njengeSekela Mlawuli-Jikelele: INtsebenziswano yaMazwe ngamazwe kunye noButyebi kwiSebe lezeNzululwazi nobuChwepheshe.3.2 UMnu Garth Strachan njengeSekela Mlawuli-Jikelele: UPhuhliso loMgaqo-nkqubo wezoPhuhliso lwezoShishino kwiSebe lezoRhwebo noShishino.3.3 UNksz Malebo Mabitje-Thompson uSekela Mlawuli-Jikelele: ULawulo lweMbuyekezo neNkuthazo yoPhuhliso lwezoShishino kwiSebe lezoRhwebo noShishino.3.4 IBhodi yoMbutho we-Inshorensi yezoMngcipheko oKhethekileyo yoMzantsi Afrika kwiiNkampani zamaShishini kaRhulumentea) Ukuqeshwa kwakhona kukaMnu Cedrick Mnwabisi Masondo njengoMlawuli oyiNtloko nanjengoMlawuli okwiSigqeba soLawulo kwiBhodib) Ukuqeshwa kwakhona kukaNks Karen Pepler njengoMlawuli okwiSigqeba soLawulo kwiBhodic) Ukuqeshwa kukaNks Tando Mbatsha njengoMlawuli ongekho kwiSigqeba soLawulo.d) Ukuqeshwa kukaNks Tshwarelo Moutlane njengoMlawuli ongekho kwiSigqeba soLawulo.Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-19 kweyoKwindla kowama-2014 ,20 Mar 2014,https://www.gov.za/statement-cabinet-meeting-19-march-2014,https://www.gov.za/xh/intetho-kwintlanganiso-yekhabhinethi-yangomhla-we-19-kweyokwindla-kowama-2014,"1. Uluvo lweKhabhinethi kwimiba egqubayo neziganeko ezizayo1.1 IKhabinethi iyakwamkela ukukhutshwa kweNgxelo ngoPhononongo loMzantsi Afrika lwemiNyaka engamaShumi amaBini yeyowama-1994 ukuya kowama-2014, nguMongameli Jacob Zuma, ebubungqina benkqubela phambili  urhulumente ayenzileyo ukuqinisekisa ubomi obungcono babo bonke abantu.Njengoko le Ngxelo iza kusetyenziswa njengesinikezelo sokukhumbula ongasekhoyo nowayesakuba nguMongameli uNelson Mandela, isiGqeba sihlaba ikhwelo kuwo onke amacandelo oluntu ukuba ayifunde ayixoxe le ngxelo, aze abe yinxalenye yemibhiyozo yemiNyaka engama-20 yeNkululeko kwaye abe phambili kumaphulo esizwe okugwadla nokuxoxa ngempumelelo kunye nemingeni esisajongene nayo.Le Ngxelo ibubungqina benkqubela phambiliesele yenziwe ekwakheni uhlobo lwenkululeko engenacalu-calulo ngokobuhlanga nangokwesini, eqhubela phambili nedlamkileyo yentando yesininzi exhaswa nguMgaqo-siseko ukuqinisekisa ukuba uMzantsi Afrika ngenene lilizwe elingcono ubani anokuphila kulo.1.2 IKhabinethi ikhumbuza onke amacandelo oluntu ukuba unyaka wama-2014 ubekelwe bucala njengonyaka wephulo leNkululeko yemiNyaka engama-20.UTshazimpunzi yiNyanga yeNkululeko. Bonke abemi boMzantsi Afrika kunye namahlakani nabachaphazelekayo bamazwe ngamazwe bayamenywa ukuba babe yinxalenye yemibhiyozo yeNyanga yeNkululeko ngokubalisa awabo amabali okuba sibutshintshe bangcono njani ubomi babemi boMzantsi Afrika ngokusebenzisana.Njengoko siza kuqokoza sisiya kwizikhululo zokuvota ngomhla we-7 kuCanzibe kowama-2014, masiphinde kwakhona sibonakalise ukuba ulawulo lwethu lwentando yesininzi lunoxolo, ludlamkile kwaye sisalulangazelela.IKhabinethi ihlaba ikhwelo kubo  bonke abemi boMzantsi Afrika ukuba nabo bathathe inxaxheba kumaphulo okugaya iivoti kodwa bakwenze oko ngoxolo kunye nokunyamezelana okuhlonela amalungelo abo bonke abavoti okuvakalisa izimvo zabo esidlangalaleni nokukhetha elo qela balithandayo kunyulo ekhusini kwindlwana yokuvotela.I-arente ezinyanzelisa ukuthotyelwa komthetho ziza kusebenza ukukhusela eli lungelo, ukuqinisekisa ukuba yonke imimandla kweli lizwe ithatha inxaxheba kule nkqubo yentando yesininzi, esisiphumo soMzabalazo wethu wenkululeko.1.3 Njengenxalenye yesicwangciso sokunatyiswa kweziseko zoncedo nophuhliso ezingundoqo zesizwe seKhomishoni kaMongameli yokuLungelelanisa iziSeko ezinguNdoqo, iKhabinethi icela isizwe ukuba siqwalasele le misebenzi incumisayo ilandelayo:1.3.1 IDama i-De Hoop, eLimpopo, liza kusebenza ngokusesikweni ekupheleni kweyoKwindla kowama-2014. Eli lidama lesine ngobukhulu ukwakhiwa emva kolawulo lwentando yesininzi. Eli Dama liza kuphuhlisa uqoqosho, lidale imisebenzi kwaye lincedise nasekuhanjisweni kweenkonzo kweli phondo nakwilizwe ngokubanzi.Abantu abangaphezu kwama-800 000 kummandla waseSekhukhune baza kuxhamla kumanzi acocekileyo nasisigxina ukanti imigodi emitsha kunye nabalimi nabo baza kuxhamla kula manzi eli dama.Oomasipala kulo mmandla, bexhaswa ngurhulumente kandlukulu nowephondo, batyale imali eyongezelelweyo ezibhiliyoni ezintathu zeerandi kwiziseko zoncedo nophuhliso  zokucoca nokusa amanzi kubantu basemaphandleni nasezidolophini.1.3.2 IKhabinethi ivakalise ukoneliseka ngokusungulwa okucetywayo kwesiGaba II se-Lesotho Highlands Water Project ngomhla wama-27 kweyoKwindla kowama-2014. Le Projekthi ingumzekelo omhle wokunokuba sisiphumo xa amazwe ameleneyo esebenzisana kwaye esengela thungeni linye. Ukuphuhliswa kwemithombo yamanzi kunegalelo elibalulekileyo kuxolo nakuhlumo lommandla waMazantsi e-Afrika kwakunye nobomi babantu balo mmandla.1.3.3 IKhabinethi ivuya kakhulu ngumsebenzi wokuhlaziya imizila kaloliwe yoMzantsi Afrika, ngokutyikitya isivumelwano esixabisa ama-50 eebhiliyoni zeerandi ngabakwa-Transnet sokwakhiwa koololiwe abali-1 064 bale mihla nabanobuxhakaxhaka bobuchwepheshe obukwizinga eliphezulu .Indima yeCandelo lezoBunjineli lakwaTransnet kwesi sivumelwano kukuqinisekisa ukuba emva kwethuba eli candelo liza kutshintsha libe ngumzi ovelisa izixhobo ezizezokuqala. Esi sivumelwano sentengiselwano sijolise ekuguquleni ushishino ngezololiwe ngokukhulisa amashishini amancinci asele ekho nokuseka amashishini amatsha.1.4 IKhabinethi iyakwamkela ukuphehlelelwa kwesitya sokuqala sokujonga emajukujukwini sesibonakude i-MeerKAT liSebe lezeNzululwazi noBuchwepheshe kwiBala elisisiza eliyiKhilomitha ubuDe nobuBanzi, ebizwa ngokuba yi-SKA ngaseCarnavon, eMntla Koloni ngomhla wama-27 kweyoKwindla kowama-2014.Isibonakude i-MeerKAT, ebubuxhakaxhaka obayilwa bakhiwa kweli ubuninzi babo, iyabonisa kwakhona ukuba uMzantsi Afrika ungakhuphisana noompondo zihlanjiwe xa kuthethwa ngezophando, ezobunjineli, ezenzululwazi kunye nobuchwepheshwe. Esi sibonakude siza kuba ngama-25 ekhulwini esiGaba sokuQala se-SKA.1.5 IKhabinethi ivakalisa amazwi ovelwano kwiintsapho nezihlobo zabo baphulukene nobomi babo kwiimvula ezinkulu zakutsha nje. IKhabinethi iyabaqinisekisa abemi boMzantsi Afrika ukuba iZiko loLawulo lweeNtlekelo leSizwe – lisebenzisana necandelo lezobuNtlola nokuSebenza ngoBambiswano leSizwe – liza kuqhubeka ngeenzame zokukhangela nokuhlangula kwakunye namalinge okuncedisa abantu abachaphazelekileyo. IKhabinethi iyababulela ibancoma abezokhuselo ngokuncedisa kwiinzame zohlangulo.Bonke abemi boMzantsi Afrika, ingakumbi abo bahlala kwiindawo ezithandwa zizikhukula, bayacelwa ukuba bahlale belumkile kumaxa emozulu enyeke-nyeke. Abazali nabagcini-bantwana kufuneka bathathe amanyathelo okuqinisekisa ukuba abantwana bakhuselekile. Ukongeza koku, abaqhubi-zimoto nabahambi ngeenyawo nabo kufuneka bahlale bephaphile xa besebenzisa iindlela kumanzi.1.6 IKhabinethi ibulela uluntu ngenxaxheba oluyithathileyo ukusebenzisa umbane ngononophelo ngethuba iziko leenkozo zezombane lesizwe liphantsi koxinzelelo kule nyanga iphelileyo.Abantu kunye namashishini bayakhuthazwa ukuba baqhubeke besebenzisa umbane ngobunono kwaye bawonge xa kukho indlela, ingakumbi kwezi meko zemozulu zigqubayo ngoku.1.7 UMzantsi Afrika uza kuzimasa iNgqungquthela yesiNe yeeNkokeli zaMazwe ngaMazwe yeMbumba yase-Yurophu ne-Afrika eza kubanjelwa eBrussels, eBelgium ngomhla we-2 nowe-3 kuTshazimpunzi ngowama-2014. Umxholo wale Ngqungquthela yeNkokeli zaMazwe ngaMazwe uthi “Ukuzibophelela eBantwini, kuHlumo nakuXolo”.Le Ngqungquthela iza kugxininisa kwimfundo noqeqesho, abasetyhini nolutsha kwakunye nabafuduki abasemthethweni nabangekho mthethweni abangena kula mazwekazi mabini.1.8 Ngomhla wama-24 kweyoKwindla kowama-2014, iza kuba sisikhumbuzo saminyaka le soSuku lweSifo sePhepha lweHlabathi. IKhabinethi inqwenela ukukhuthaza bonke abemi boMzantsi Afrika ukuba basebenzisane norhulumente ukulwa esi sifo.Ubhubhani weSifo sePhepha (i-TB) wayengagqugqisi nje kuphela eMzantsi Afrika koko nakuwo wonke uMmandla osemaZantsi eSahara. Amanyathelo karhulumente okuphumeza eyona nkqubo yakhe yankulu kwiHlabathi yokunyanga nokukhusela intsholongwane i-HIV noGawulayo alenze layimpumelelo idabi lokulwa ne-TB.  Iinkqubo zikarhulumente zokulwa ne-TB zikwaquka namaphulo okukhangela abo bagulayo bengazazi nokukhangela nabo bathe bahlangana naba bangazaziyo ukuba banesi sifo, nokusetyenziswa kobuxhakaxhaka be-GeneExpert ukuze sibonwe ngokukhawuleza isifo se-TB. Siyazingca ngokuba uMzantsi Afrika uhamba phambili kwihlabathi liphela kumbandela wokusetyenziswa kobuxhakaxhaka beGeneXpert kumaziko ezempilo.IKhabinethi iyayamkela le Ntlanganiso yaBaphathiswa izayo ngokuDityaniswa kwaMacebo eNgingqi nokuSabela ekuLweni ne-TB kwiCandelo lezeMigodi kuMazantsi e-Afrika. Le Ntlanganiso iza kubanjelwa kwiZiko leeNgqungquthela laseSandton ngomhla wama-25 kweyoKwindla kowama-2014 kwaye iza kudibanisa bonke abadlala iindima koorhulumente balo Mmandla, iCandelo lezeMigodi eMzantsi Afrika, imibutho yabasebenzi, Amaqabane kwezoPhuhliso kunye neMibutho yoLuntu.1.9 IKhabinethi ivuyisena nabo bonke abafikelele kumagqibela kankqoyi nabo baphumelele iiMbasa zezoShishino olukuMgangatho oPhezulu zoMzantsi Afrika zoNyaka wesiBini.Ezi Mbasa ziwonga amashishini ngendlela aqhube ngayo kumacandelo ohlukeneyo kwaye zinikezelwe kwitheko ebelizinyaswe nguMongameli Jacob Zuma.Phakathi kwabo bawongwe ngeembasa nevuyisana nabo iKhabinethi nguMnu Sam Motsuenyane ofumene iMbasa yoBomi emfaneleyo yeMisebenzi eMihle.1.10 IKhabinethi iyiqaphele ingxelo yophando-nzulu eyayigunyaziswe liSebe lezeziMali kwiKhomishoni yoNyulo Ezimeleyo. Oku kulandela isiphakamiso esenziwa kwingxelo yoMkhuseli woLuntu. Iye yacela uMphathiswa weMicimbi yezeKhaya ukuba awulandele lo mba aze acebise iKhabinethi.1.11 IKhabinethi iwagxeka kakhulu amaqela emigulukudu athe gqolo eNtshona Koloni, abonakala ngemikhuba yokuhlasela ngenkohlakalo nangobundladiya uluntu, ingakumbi abantwana. Oku akunakunyanyezelwa njengoko kusibuyisela umva kumgama osele siwuhambile kulo rhulumente wethu wentando yesininzi. IKhabinethi iyawuvuma iwubulela umsebenzi owenziwa ngabeeNkonzo zamaPolisa zoMzantsi Afrika ekulweni amaqela emigulukudu kwaye ihlaba ikhwelo kuluntu oluchaphazelekayo ukuba lusebenzisane namapolisa ukukhusela uluntu kulo mkhuba.1.12 IKhabinethi ivakalisa usizi namazwi ayo ovelwano kusapho nezihlobo zikaNksk Martha Mahlangu obengumama wowayesakuba lijoni loMkhonto weSizwe uSolomon Mahlangu. UNksk Mahlangu uza kubekwa kwikhaya lakhe lokugqibela ngoMgqibelo umhla wama-22 kweyoKwindla ngowama-2014. IsiXeko saseTshwane siza kuwuqhuba ngokomgcwabo webhunga likamasipala umfihlo wakhe kwaye neeflegi ziza kuthotywa ukubonakalisa imbeko kuye.2. Iingxoxo kunye nezigqibo zeKhabhinethi ezingundoqo2.1 IKhabinethi ifumene ingxelo ngoMnxeba oNgxamisekileyo kaMongameli yale minyaka mine usebenza. Iziphumo zokusonjululwa kweengxaki, nendlela oqhuba ngayo ziye ziphucuka xa kuthelekiswa le minyaka ngolu hlobo: ama-64,03% unyaka wokuqala, ama-77,79% kunyaka wesibini; ama-87,47% kunyaka wesithathu, kulo unyaka ngama-94,7%. Kwesi sithuba sale minyaka mine, inani elidityanisiweyo lezikhalazo nemibuzo ezathathwayo linyuke ukusuka kuma-75 873 kunyaka wokuqala laya kutsho kwi-183 445 kunyaka wesine. IKhabinethi ihlaba ikhwelo kumasebe namaphondo ukuba aqhubeke ephucula umgangatho kunye nesantya sokuphanda izikhalazo njengoko kubalulekile ukwaneliswa kwabemi negama nokusebenza kkomnxeba oNgxamisekileyo kaMongameli2.2 IKhabinethi iwamkele uMkhomba-ndlela woMgaqo-nkqubo wezoShishino (i-IPAP) oPhindaphindwayo waMinyaka le wesiThandathu weminyaka wama-2014 nowama-2015 ukuya kowama-2016 nowama-2017 ukuba uphunyezwe.Injongo ephambili ye-IPAP kukunqanda ukuhla kwezoshishino, ukuxhasa uhlumo kunye nokuxutywa kwecandelo lezinto eziveliswayo eMzantsi Afrika. UMphathiswa wezoRhwebo noShishino uza kuthetha namajelo eendaba xa i-IPAP iphehlelelwa kule nyanga izayo.2.3 IKhabinethi iyamkele indlela ekuchotshelwe ngayo ukusondela kosuku lokuphelelwa kwamaphepha-mvume akhutshwe phantsi kweprojekthi yesiBonelelo esiSodwa sabemi baseZimbabwe (i-DZP). Abo baneempepha-mvume baza kulindeleka ukuba baphinde bafake izicelo zokuhlaziywa kwamaphepha-mvume kwilizwe labo lokuzalwa. UMphathiswa weMicimbi yezeKhaya uza kunika ingcaciso ethe vetshe kwalapha ekuhambeni kwexesha ngenkqubo eza kulandelwa kunye nosuku ekuza kuqalwa ngalo.2.4 IKhabinethi ivume ukuba iCandelo le-100 (1) (b) elingongenelelo eLimpopo lihlale liqhuba, ukuze libe nakho ukuphinda lihlaziywe kweyeSilimela kowama-2014 emva kokuba kukho umbuso wolawulo omtsha. Oku kuza kwenza ukuba kusoloko kukho amaphulo okungenelela ukulwa nemingeni esaseleyo. Oku kuza kuqinisekisa ukuba ukuphucuka kweemeko zezimali kumaphondo kunye nokuhanjiswa kweenkonzo kwiinkonzo zoluntu nakumanye amacandelo zihlala zihleli.2.5 IKhabinethi iluphumezile uHlaziyo lwezoKhuselo loMzantsi Afrika lowama-2014, yaze yayalela nokuba luthiwe thaca ePalamente. Olu Hlaziyo luza kucacisa umgaqo-nkqubo wezokhuselo wexesha elide kunye nendlela yezokhuselo enobuchule ezakulandelwa lilizwe kule minyaka mine yeSicwangciso-nkqubo soBuchule seXesha eliPhakathi. Olu xwebhu kuza kwabelwana ngalo noluntu, njengoko uluntu lwaluthathe inxaxheba kwiintlanganiso zovakaliso-zimvo ezazibanjwe kwimbombo zonke zelizwe kulo nyaka uphelileyo.2.6 IKhabinethi ivumile ukuba iNgxelo yeKomiti yaBaphathiswa ngeNgcaciso yoMgaqo-nkqubo ipapashwe kwiPhephandaba lakwaRhulumente ukuze noluntu luhlomle.Le ngxelo ihlalutya imfundo ephakamileyo kunye nefuthe lenkqubo yezoqeqesho kwezentlalo nezoqoqosho. Inika uMphathiswa weMfundo ePhakamileyo noQeqesho iziphakamiso ngendlela ekunokususwa ngayo imiqobo ekungekho mfuneko yayo nethintela okanye enika abafundi ubunzima ukuba baqhube kakuhle.Umgaqo-nkqubo wengcaciso ubhekisa kwiphulo lokulungelelanisa amaziko ezemfundo, iinkqubo zezemfundo kunye neziqinisekiso zezemfundo ukuze abafundi bakwazi ukufundela loo makhondo bawakhethileyo ngendlela elula.2.7 IKhabinethi ivumile ukuba iNgxelo esuka kwiQela laBaphathiswa ebeliChophele iiNkqubo ezisiSiseko zeZibalo neNzululwazi mayipapashwe kwiPhephandaba lakwaRhulumente, ukuze uluntu luhlomle.IQela laBaphathiswa eliChophele uMcimbi lagunyaziswa ukuba liqulunqe iNkqubo esiSiseko yeZibalo neNzululwazi esekelwe kwiMfundo yobuGcisa bobuChule neKholeji yoQeqesho.Oku kuza kunceda ukwandisa inani labafundi abakhetha iNzululwazi neZibalo edyunivesiti kwaye iqaqambise nabanobungcali bokuyila izinto ezintsha njengoko kucacisiwe kwisiCwangciso soPhuhliso seSizwe.Le nkqubo ijolise kwabo banqwenela ukungena kwicandelwano leMfundo yobuGcisa boBuchule noQeqesho, abo basele bekwiikholeji zemfundo yobugcisa bobuchule noqeqesho nabanqwenela ukuqhubeka bangene kwiidyunivesiti, kwakunye nabafundi beBanga le-12 abafuna ukungena kwiidyunivesiti kodwa babe bengazizalisekisi zonke iimfuno zeZibalo neNzululwazi.2.8 IKhabinethi ivumile ukuba iziphumo zophando lowama-2012 nowama-2013 ngokuxhaswa ngemali ngurhulumente kwemisebenzi yezenzuluwazi nobuchwepheshe zipapashwe.AmaSebe eSizwe atyale imali emalunga nama-29,4 eebhiliyoni zeerandi kwimisebenzi yezobunzululwazi nobuchwepheshe, oku sisithathu ekhulwini sohlahlo-lwabiwo-mali olupheleleyo lukarhulumente wesizwe. Oku kubonakalisa ukunyuka kumyinge weminyaka emine we-2.9% phakathi kowama-2008/09 ukuya kowama-2011/12.Kukho nobungqina bokuba urhulumente uxhasa ngemali amaphulo amaninzi ophando lwezenzululwazi aqhubeka eMzantsi Afrika, nokuba uninzi lweeprojekthi zokufezekiswa kweziphumo zophando aluqhutywa kumasebe esizwe, koko kumabhunga enzululwazi kunye namaziko emfundo ephakamileyo.2.9 IKhabinethi yazisiwe ngohlalutyo oluqhutywe liSebe lokuVavanywa nokuHlola uMsebenzi ‘Ngefuthe lokuQaliswa kweBanga R kwiziPhumo zokuFunda’.Ukuthathela ingqalelo kwangethuba umbandela wokukhula nokuphuhla kwabantwana abaselula kungakunciphisa ukungalingani kunyuse nomgangatho wemveliso,  ingakumbi kubantwana abaselula abasuka kumakhaya ahlelelekileyo.IKhabinethi iyawamkela umsebenzi oncumisayo wokwandiswa kakhulu kweBanga R ekufuneka lisebenzise amandla alo kangangoko ukuze libe nefuthe elibonakalayo kwindlela abaqhuba ngayo abafundi kwizifundo zabo.2.10 IKhabinethi inikwe amagqqabantshintshi ngeziphumo zeNkqubo eNgaphambili yokuHlola ukuZiswa kweeNkonzo yonyaka wama-2013.IKhabinethi iyancoma kwaye ikhuthazwa ziziphumo ezincumisayo ezisuka kumasebe karhulumente anoxanduva , ngendlela  alawula ngobuchule ngayo kunye nokongamela iindawo nokusebenza kwezixhobo zomsebenzi.Iziphumo ngophando lweendawo nezixhobo zokusebenza ezili-186 (ebeziphononongwe okokuqala) kuwo onke amaphondo ngowama-2012 zibonakalisa ukuba abahlali nabo bebehlola kwaye bonelisekile yindlela yokuphathwa ngembeko, yindawo nokufikeleleka kunye namaxesha okuvula nokuvala bekunye nabo bangabahloli bakarhulumente.Indawo ekusafuneka ungenelelo kuzo zezi: ukusatyelwa kwezikhalazo, ukubonakala nemibhalo ekhombisayo, ukulawula imingcelele, amaxesha okulinda kunye nokhuseleko.Iziphumo zophando zamaziko angama-77 aphindwe onganyelwa kwakhona, ukuvavanya impucuko, ziphinde zabonakalisa ukonyuka komgangatho wokwaneliseka, okuyinto encumisayo kwiphulo lolawulo lwamaziko njengomba obalulekileyo nokhokeliswa phambili.2.11 IKhabinethi ikuphumezile ukusindlekwa kweNtlanganiso ePhezulu yaBaphathiswa baMazwe oPhuhliso loLuntu kuMazantsi e-Afrika abajongene ne-ICT, uNxibelelwano kunye neeNkonzo zePosi ukusuka ngomhla wama-23 ukuya kowama-25 kweyoKwindla ngowama-2014, eRhawutini.3. IzikhundlaIKhabinethi ikuphumezile ukuqeshwa kwaba balandelayo:3.1 UNks Elaine Alexander kwisikhundla sokuba nguSekela Mlawuli-Jikelele: uPhuhliso lwezoQoqosho, uRhwebo neNtengiso kwiSebe lezoLimo, amaHlathi nezokuLoba.3.2 UNks Nkidi Dinah Mohoboko kwisikhundla sokuba nguSekela Mlawuli-Jikelele: IZiko lezeMfundo kwiSebe leMicimbi yezeKhaya.3.3 UMnu Sam Themba Mtshisa kwisikhundla sokuba nguSekela Mlawuli-Jikelele: IiNkonzo zamaShishini kwiSebe lezeMisebenzi kaRhulumente.3.4 UNks Malijeng Theresa Ngqaleni kwisikhundla sokuba nguSekela Mlawuli-Jikelele: INtsebenziswano phakathi kooRhulumente kwiSebe lezeziMali.3.5 UMnu Michael Sass kwisikhundla sokuba nguMcwangcisi-mali-Jikelele kwiSebe lezeziMali.3.6 UMnu Mlungisi Justice Mathonsi njengeGosa eliyiNtloko kwezoMsebenzi kwiPosi yoMzantsi Afrika.3.7 Amalungu angekho kwisiGqeba soLawulo kwi-Arhente yezoThutho lweNdlela eziNqumla imiDa:a) UNks Pam Edith Pokane (USihlalo);b) UMnu Reuben Abel Dlamini;c) UMnu Gordon Noah;d) UMnu Moses Cyril Tiel Scott;e) UMnu Wayne Smith;f) UNks Maleho Margaret Nkomo (uqeshwe kwakhona njengeSekela Sihlalo); kunyeg) noNks Nala Mhlongo (uqeshiwe kwakhona).3.8 UMnu Mahesh Fakir njengeGosa eliyiNtloko yesiGqeba loLawulo lwamaZibuko.3.9 Amalungu angekho kwisigqeba solawulo kwiBhodi yabaLawuli kwiNkampani yeziXhobo yoMzantsi Afrika (i-Armscor):a) UMphathi-mkhosi (sele esidla umhlalaphantsi) Refiloe Johannes Mudimu (USihlalo);b) UNks Thuthukile Skweyiya (uSekela Sihlalo);c) UGqr Moses Khanyile;d) UMnu Bethuel Motshwariseng Fantas Mobu;e) Adv Sesi Baloyi;f) UNks Mpumi Zikalala;g) UMnu Ndumiso M Tyibilika;h) UMnu Raymond Mlungwana Vokwana; kunyei) no-Adv Virginia Lee Anne De La Hunt.Imibuzo: Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
Intetho kwintlanganiso yeKhabhinethi yangomhla wama-25 kweyeSilimela yowama-2014,26 Jun 2014,https://www.gov.za/statement-cabinet-meeting-25-june-2014,https://www.gov.za/xh/intetho-kwintlanganiso-yekhabhinethi-yangomhla-wama-25-kweyesilimela-yowama-2014,"Uluvo lweKhabhinethi kwimiba ebalulekileyo kwiimeko ezigqubayo1.1 IKhabinethi iyibulele iNtetho kaMongameli engoBume beSizwe yesixhenxe ebeyenziwe nguMongameli uJacob Zuma ngoLwesibini, umhla we-17, kweyeSilimela yowama-2014. Iinkqubo ebezigxininiswe nguMongameli nezikhokelwa sisiCwangciso soPhuhliso seSizwe (i-NDP) ziza kucaciswa ngakumbi kwezi veki zizayo zintlanganisela zamacandelo wabaPhathiswa. Ngomoya wokuba Sisonke siQhubela uMzantsi Afrika Phambili, iKhabinethi imemelela onke amacandelo oluntu ukuba abambisane noRhulumente ekufekezekiseni iNkqubo yeMisebenzi, esekelwe koko sele kwenziwe kule Minyaka yeNkululeko ingama-20 idlulileyo.1.2 IKhabinethi ikwamkele ukuphela kogwayimbo oluqhube iinyanga ezintlanu kuMmandla wePlatinam.  Olu gwayimbo lutsale ithuba elide lubachaphazele kakubi abasebenzi, abaqeshi kunye noqoqosho lwethu lulonke. Nakuba ilungelo lokugwayimba likhuselekile ngokoMgaqo-siseko nangokwemithetho yezemisebenzi, iKhabinethi iyababongoza abaqeshi kunye nemibutho yabasebenzi ukuba mabasombulule uthethathethwano ngokukhawuleza ukuthintela iintshukumo zogwayimbo ezitsala ixesha elide. Impumelelo yeenkqubo zethu zophuhliso ixhomekeke kuqoqosho oluzinzileyo noluhlumayo.1.3 IKhabinethi ikuqaphele ukuthotywa kwezinga loMzantsi Afrika zi-arhente zokuhlela, u-Standard and Poor’s kunye no-Fitch kule veki iphelileyo. IKhabinethi iyakubethelela ukuba urhulumente uyayazi imiceli-mingeni yohlumo ejongene nayo uMzantsi Afrika. Urhulumente ukukhokelisa phambili ukukhawuleziswa kokufezekiswa kwe-NDP), esineziphakamiso ezijonge ekuvuleleni amathuba ohlumo loMzantsi Afrika.Urhulumente uzibophelele ekuphuculeni imithetho ekhoyo, ukunciphisa ukunqongophala kwezakhono nokukhawulezisa inkqubo yokutyala imali kwiziseko ezingundoqo njengenxalenye yokususa imiqobo edodobalisa uhlumo.1.4  IKhabinethi iyazamkela iziphumo zoPhando lwaMakhaya Jikelele lowama-2013 ebezisandula ukukhutshwa liziko leNkcukacha-manani loMzantsi Afrika. Ezi ziphumo ziyangqina ukuba ibali elimyoli lemigaqo-nkqubo neenkqubo ezingqingqwa zikarhulumente ziyabuphucula ubomi babemi boMzantsi Afrika.Olu phando luyangqina ukuba izinga lokufikelela kwiinkonzo ezifana namanzi, ukuthuthwa kwenkunkuma, izindlu kunye nemfundo yasimahla libonakalise ukukhula okuzingisileyo kancinci ngokuhamba kwexesha. Inani labemi boMzantsi Afrika abanamanzi aphuma empompeni linyukile laya kuma-89,9% ngeli xesha inani lamakhaya anombane lona lime kuma-85% kowama-2013. Inkqubo yezibonelelo zikarhulemente iyaqhuba ukuba lixhadi lokugqibela ukulwa indlala kwiintsapho naseluntwini ebeziza kuthwaxa yindlala nentswela-ngqesho ukuba ngaba bezingekho.Inani labantu abaxhamlayo kwezi zibonelelo zikarhulumente linyukile ukusuka kwi-13,7% ngowama-2003 laya kutsho kuma-45,5% ngowama-2013.1.5 IKhabinethi iliqaphele igqiza eliphezulu loMzantsi Afrika elikhokelwa nguMongameli uJacob Zuma elizimase iNgqungquthela yeMbumba ye-Afrika yama-23 phantsi komxholo othi: “EzoLimo nokuBakho koKutya e-Afrika”. Le ngqungquthela iqhubeka ukusuka ngomhla wama-20 ukuya kowama-27 kweyeSilimela kowama-2014 eMalabo kwi-Republic of Equitorial Guinea.Njengenxalenye yelizwekazi, uMzantsi Afrika uza kuba usenza igalelo kwiingxoxo ezingophuhliso lwe-Afrika kwaye uza kusebenzisa le Ngqungquthelo ukuphucula iinkqubo zophuhliso zeli lizwe.1.6 IKhabinethi iliqhwabela izandla iSebe lezoBugcisa neNkcubeko kunye ne-Arente yoPhuhliso loLutsha yeSizwe ngokukhokela iinkqubo zeNyanga yoLutsha phantsi komxholo othi: “ Ulutsha Luqhubela uMzantsi Afrika Phambili”.Njengoko siqhuba sibhiyozela iNyanga yoLutsha, iKhabinethi iyazibethelela kwakhona iinkqubo zikarhulumente zokusebenzisana nabantu abatsha ukutshintsha ubomi babo nokoguqula eli lizwe. Kule minyaka mihlanu idlulileyo nje yodwa, kwabekelwa bucala i-R2, 7 seebhiliyoni ukulungiselela iinkqubo zokuxhasa ngezimali amashishini olutsha, izibonelelo zemali yokufunda ziphindwe kabini zaza iinkqubo zabantwana abaselula zaphucula isigaba esisisiseko sabantwana abaselula. La maphulo okungenelela urhulumente uza kuhlala egxile kuwo, njengoko sihlaba ikhwelo kulutsha ukuba lube ngamahlakani ethu ekuqhubeleni uMzantsi Afrika phambili.2.  Izigqibo zeKhabhinethi ezingundoqo2.1 IKhabinethi yazisiwe ngenkqubela esiyenzileyo ekuqulunqeni uMgaqo-nkqubo wokuHlangabezana nokuTshintsha kweSimo seZulu weSizwe: uHlalutyo lokuNgenelela kwiFuthe loMoya oNgcolileyo (i-GHG). Le ngxelo ihlalutya indlela uMzantsi Afrika oqhuba ngayo kulawulo olululo lwempembelelo yokutshintsha kwesimo sezulu, ize inike neziphakamiso ngegalelo loMzantsi Afrika kumalinge wehlabathi okunciphisa uMoya oNgcolileyo omninzi kumoya osingqongieyo.2.2 Ukongeza apho iKhabinethi ifumene ingxelo eseluyilo ngoLuhlu loMoya oNgcolileyo lweSizwe loMzantsi Afrika, lwesithuba esisuka kowama-2000 ukuya kowama-2010. Oku kuhambelana nesivumelwano seNkqubo-sikhokelo esiManyeneyo seSizwe esingokutshintsha kweSimo seZulu esaphunyezwa nguMzantsi Afrika  ngowe-1997. Ngokwese Sivumelwano amazwe kufanele afake iingxelo ngenkqubela yawo rhoqo kumnyaka wesibini . Le ngxelo ikhoyo iyiliweyo ikhutshelwe uluntu ukuba luhlomle. Iza kugqityezelwa ukuze ilungelwe ukungeniswa ekupheleni kwalo nyaka.2.3 IKhabinethi ikwamkele ukuvunywa kommandla ongumda omtsha weNdawo yaMagugu yeHlabathi iMapungubwe yiKomiti yeHlabathi yaMagugu ye-Unesco ebibambe iNtlanganiso yayo yama-38 eDoha, eQatar ukusuka ngomhla we-15 ukuya kowama-25 kweyeSilimela ngowama-2014. Lo mmandla ungumda omtsha usisiphumo senkqubo ende yokubonisana equka abanini-mhlaba, abameli boluntu, imibutho engekho phantsi kukarhulumente, iinkampani zemigodi kunye namabadlali-ndima ababalulekileyo abohlukahlukeneyo bakarhulumente. Ukuphunyezwa kwalo mmandla ungumda omtsha yinto eyamkeleke kakhulu kumalinge oMzantsi Afrika okuphucula ulawulo nokhuselo lweendawo ezingamagugu zehlabathi ngeli xesha uvumela uphuhliso olunenkathalo noluzingileyo.3. Imisitho ezayo3.1 UMzantsi Afrika uza kusingatha ngokubambisana iNtlanganiso yeQumrhu leNtsebenziswano nabeNtsebenziswano yooMama, iiNtsana neMpilo yaBantwana kwiZiko leeNgqungquthela lase-Sandton, eGauteng, ukususela ngomhla wama-30 kweyeSilimela ukuya kowokuqala kweyeKhala yowama-2014. Aba beNtsebenziswano ngumbutho wehlabathi ozinze kuMbutho weHlabathi wezeMpilo.Ukusingatha le Ngqungquthela ngokubambisana kunika iqonga lokugxila kukubaluleka kokugxininisa kwimpilo yoomama, iintsana nabantwana eMzantsi Afrika nokuvuselela  onke amacandelo oluntu ukuba afake isandla kweli phulo.Ukukhutshwa kweNgxelo yeHlabathi yokuBala ngendlela ihlabathi eliqhuba ngayo ekufezekiseni iiNjongo zoPhuhliso zeNkulungwane eye-4 neye 5 kwaye kuza kunceda ngokwenza nabo bathatha inxaxheba basuka kumacandelo ezempilo nangengawo awezempilo ukuba bakhe bajonge umgama osele uhanjiwe nokufundiweyo kolo hambo.Kwakhona kuza kukhuthaza nemeko ethe chatha yokuphendula nokuthatha uxanduva ngokubhekisele koomama, iintsana ezisandula ukuzalwa, abantwana nabo bafikisayo, ibancede baliqonde ilungelo labo ngelona zinga lezempilo liphezulu kule minyaka yowama-2015 nangaphaya kwayo.3.2 UMzantsi Afrika uza kube usingethe uKhuphiswano lweZibalo lweZizwe-ngezizwe (i-IMO). Olu lukhuphiswano lokusombulula ingxaki olubanjwa minyaka le lokubala labafundi abakumabanga emfundo ephakamileyo, elibanjelwa kwilizwe elahlukileyo unyaka ngamnye. Eli lithuba lokubonakalisa ukuba ilizwe lethu linawo amandla okusingatha imisitho ekumgangatho wehlabathi kwaye linika nethuba lokuhlengahlengisa iingcaphephe zezibalo zoMzantsi Afrika. Ngamazwe ali-109 ewonke asele ezibhalisele kolu KhuphiswanoOlimpiki.4. IzikhundlaIKhabinethi ikuphumezile ukuqeshwa kwaba balandelayo:4.1 UMnu GO Hollamby njengoSekela Mlawuli-jikelele: EzeMali noLawulo lweNkqubo yokuThenga nokuThengisa kwiSebe leMicimbi yezeKhaya.4.2  IBhodi yeQumrhu lokuTyalwa kweMali kaRhulumentea) UMnu Mcebisi Hubert Jonas, njengomlawuli ongekho kwisigqeba solawulo nokwanguSihlalo (ngeli xesha enguSekela Mphathiswa wezeZimali; kunye nob) Mnu Roshan Morar njengoSekela-sihlalo (isithuba seminyaka emithathu).4.3 IKomithi ekhethekileyo yoMthetho weeNkampani (isithuba esingekho ngaphezulu kweminyaka emihlanu)a) Ilungu elingene esikhundleni selinye, uGq. Johannes Erasmus; kunyeb) Nelalela elinye, uNks, Juanita Steenkamp.Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-9 kweyeKhala yowama-2014,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/xh/intetho-kwintlanganiso-yekhabhinethi-yangomhla-we-9-kweyekhala-yowama-2014,"1. Uluvo lweKhabhinethi kwimiba egqubayo1.1.  IKhabinethi ikhumbuza bonke abemi boMzantsi Afrika ukuba bahloniphe baze bakhumbule intandane yethu owayesakuba nguMongameli uNelson Mandela ngale Nyanga kaMandela ngokuthatha inxaxheba kwiPhulo u-“Coca uMzantsi Afrika”. Ngomhla woSuku lukaNelson Mandela we-18 kweyeKhala nangenyanga le yonke abemi boMzantsi Afrika kufuneka banikele ngemizuzu engama-67 ubuncinane bacoce uMzantsi Afrika ngokwekhwelo elahlatywa nguMongameli uJacob Zuma ngethuba esenza iNtetho kaMongameli engoBume beSizwe. Owayesakuba nguMongameli uNelson Mandela wasifundisa ukuba nabani na anganegalelo elakhayo kuluntu lwendawo ahlala kuyo. Sonke sinoxanduva lokuhlonipha ubomi bakhe ngokucoca, siphucule sihombise iindawo esihlala kuzo.1.2. IKhabinethi iwamkele umtyangampo wenkqubo yokuhlaziywa kwezoololiwe yi-Arente yaBakhweli bakaLoliwe yaseMzantsi Afrika, (i-PRASA). Njengenxalenye yale nkqubo, uMphathiswa wezoThutho ulibonisile eluntwini uyilo lokugqibela lukaloliwe omtsha kraca wokuthutha abantu, ongowalemihla nokhuselekileyo ozibalula ngobuchwephetshe obukwizinga eliphezulu obakhe baveliswa kushishino loololiwe lwale mihla ehlabathini. Oku kungomnye umzekelo obambekayo obonakalisa ukuba urhulumente uzibophelele kwiphulo lokwakha iziseko ezingundoqo eziza kunceda uqoqosho zixhase ukuthenga nokuthengisa apha ekhaya. Uloliwe wokuqala we-PRASA ulindeleke ukuba uqalise ukuhamba ngowama-2015. Ukuphuculwa kwenkqubo yezoololiwe kuza kuzitshintsha zonke iinkonzo zoololiwe zakwa-metro – nto leyo iza kukhuthaza iinguqu kwezothutho lukawonkewonke eMzantsi Afrika. I-PRASA iza kuchitha ama-R51 eebhiliyoni kule minyaka ili-10 izayo ekuthengeni oololiwe abangama-600 abakumgangatho ophezulu bethengela abantu baseMzantsi Afrika. Oololiwe abangama-580 bebonke baza kuveliswa apha eMzantsi Afrika kumzi-mveliso oza kwakhiwa e-Dunnotar cebu kuhle eNigel Ekurhuleni ngemali esi-R1 sebhiliyoni. Olu dederhu lomzi-mveliso lungama-600 000 m2 ubukhulu luyilelwe ukuba lube neplanti yokuvelisa, iziko loqeqesho kunye nesakhiwo esinento yonke semizi-mveliso. Le projekthi iza kudala imisebenzi engama-8 088 yabazakusebenza kuyo buqu, eyinxalenye yemisebenzi engaphezulu kwama-33 000 kuyo buqu neminye engekho kuyo buqu kodwa inxulumene nayo kwisithuba seminyaka eli-10 kwaye kuza kusetyenziswa izinto ezingaphaya kwama-65% eziveliswe kweli. I-PRASA iza kuqeqesha abantu abangama-19 527 bebonke (iinjineli, amagcisa, amachule, abaqhubi boololiwe kunye noochwephetsha) ngeli xesha lale projekthi. INkqubo yokuHlaziywa kweNto Yonke eHamba ngaMavili ayiphelelanga nje ekuthengweni koololiwe, koko imalunga neenjongo ezintathu eziza kubuyisela eli candelo lezoololiwe kwindumasi yalo yangaphambili, ihlaziye icandelo lobunjineli boololiwe ize incedise nakuphuhliso lwezoqoqosho nokuthengwa kweemveliso zalapha ekhaya.1.3. IKhabinethi iyakwamkela ukumiselwa koMsebenzi wokuQala wokuDityaniswa kweziThuthi (i-FAW) eMzantsi Afrika iplanti yokudibanisa nokusebenza kuMmandla woPhuhliso lwamaShishini (i-IDZ) waseNgqurha kuMasipala oMbaxa weNelson Mandela Bay, eBhayi, eMpuma-Koloni namhlanje nguMongameli uJacob Zuma. Lo mzi uxabise ama-R600 ezigidi wokwakha iiloli, ukummandla obizwa-Zone 2 kwi-IDZ yaseNgqurha uxhaswe ngemali ngokudibeneyo liqumrhu i-China FAW Group Corporation kunye neNgxowa-mali yoPhuhliso ye-China-Afrika. Ngomnye umsebenzi wotyalo-mali owakha wamkhulu owenziwe yinkampani yase-China. Le planti iza kuncedisa kakhulu kwiinjongo zesizwe zophuhliso lwezentlalo noqoqosho njengoko kucwangciiswe kwiSicwangciso soPhuhliso seSizwe, uMzila oMtsha woHlumo lwezoQoqosho kunye neZicwangciso zoMsebenzi woMgaqo-nkqubo wezoShishino. Okuza kuxhanyulwa nguMmandla we-Nelson Mandela Bay kunye neMpuma-Koloni iphela kuquka utyalo-mali olusuka ngaphandle oluza ngqo kulo mmandla oluza kudala imisebenzi esisigxina luze namathuba okuphuhliswa kwezakhono noqeqesho.1.4. IKhabinethi kwakhona ikugxeka kakhulu ukubiwa kweentambo zombane kwimizila kaloliwe, kweziseko  ezingundoqo zombane zoluntu nezikamasipala. Obu busela buphazamisana noqoqosho lwelizwe kwaye kumaxa amaninzi bubeka ubomi babantu esichengeni. Ii-arente zogcino-mthetho ziza kuqinisekisa ukuba abo babanjiweyo bajongana nengalo yomthetho. IKhabinethi iyakubethelela kwakhona ukuba izibophelele ekulweni neenkampani ezishishina ngesinyithi esilahliweyo ezikhuthaza zi[phembelela olu lwaphulo-mthetho. Uluntu luyacelwa ukuba lusebenzisane norhulumente ngokudiza la masela kwabeNkonzo yezobuPolisa yaseMzantsi Afrika.1.5. IKhabinethi ikhuthaza abahlawuli-rhafu ukuba bangenise amaxwebhu erhafu wexesha lerhafu lowama-2014, elivulwe ngomhla wo-1 kweyeKhala yowama-2014. Irhafu inceda urhulumente ukuba axhase ngemali izicwangciso zophuhliso zeli lizwe. Umhlawuli-rhafu ngamnye ongenisa amaxwebhu wakhe werhafu afanelekileyo ngethuba udlala indima yakhe ekuqhubeleni uMzantsi Afrika phambili.1.6. IKhabinethi iyakwamkelwa ukutyikitywa koMthetho Sihlomelo wokuBuyiselwa kwamaLungelo oMhlaba nguMongameli uJacob Zuma, oko okubonisa ukuvulwa kwakhona kwenkqubo yokufakwa kwezicelo zamabango omhlaba ngabo bawuphosayo umhla owawumiselwe wokuvalwa kokufakwa kwamabango kwaye kunika abo banamabango eminye iminyaka emihlanu yokuba bafake izicelo zamabango omhlaba. Nangona kuthelekelelwa ukuba zizicelo zamabango okubuyiselwa umhlaba ezingama-80 000 ezazifakiwe ekuvalweni kokufakwa kwezicelo ngowe-1998, kuqikelelwa ukuba kukho izicelo ezisemthethweni ezininzi ngokuphindwe kahlanu ezinokufakwa ngamaxhoba afuduswa ngenkani ngexesha lengcinezelo. IKhabinethi ihlaba ikhwelo kubo bonke abemi boMzantsi Afrika ukuba baxelelana ngalo mthetho ukuqinisekisa ukuba amaxhoba ahluthelwa umhlaba, ayewuphosile kuqala umhla owawumisiwe ngowama-1998, eza ngaphambili aze kufaka izicelo zamabango omhlaba ukusukela ngomhla wo-1 kweyeKhala yowama-2014 ukuya kowama-30 kweyeSilimela yowama-2019. 1.7. IKhabinethi iqhwabela izandla abaphandi be-Square Kilometer Array (i-SKA) abaxhaswa ngemali nguMzantsi Afrika ababhaqe inkqubo yomhonyo osisithokothoko omkhulukazi ngokuphindwe kathathu. Obu bubungqina obuncumisayo obubonakalisa ukuba uphando-nzulu ngobunzululwazi ngeenkwenkwezi bukhula ngesantya esiphezulu eMzantsi Afrika. Oku kubhaqwa kwalo mhonyo kukwabonakalisa ukuba uMzantsi Afrika unazo iingcali neengcaphephe ezinokuba ngoomakhonya noomakhwekhwetha kwihlabathi liphela kwezobunzululwazi ngeenkwenkwezi nezakhono zezobuchwephetshe bokubahamba phambili ehlabathini kubunzululwazi boonomathotholo. Olu phando luhlonitshwayo kwihlabathi jikelel lusikhumbuza ngamathuba awodwa afunyenwe nguMzantsi Afrika ngenxa yokukhuphisana ngokuyimpumelelo, ukuphuhlisa izakhono zethu ngokuvuselela umdla wolutsha lwethu kwinzululwazi nobunjineli. Oku kukwanika eli lizwe ithuba lokuba luqalise ukuvelisa iinzululwazi eziza kuncedisa kwiphupha lokufezekisa uMbono wowama-2030 weSicwangciso soPhuhliso seSizwe (i-NDP). Oku kufunyanisiwe sisiqalo kokunye okuninzi okuseza kufunyaniswa nge-Square Kilometer Array. Ukukhuphisana kwethu ngokuyimpumelelo kukwavula amathuba amaninzi kweli lizwe, ngokukodwa amawaka emisebenzi kulwakhiwo, ukusebenza nowokulungisa eMntla Koloni apho undoqo we-SKA wakhiwa khona.1.8.  IKhabinethi ihlaba ikhwelo kulutsha ukuba lufake izicelo zokufunda kumaziko emfundo ephakamileyo ngokwephulo i-Faka isicelo ngoku! leSebe leMfundo ePhakamileyo noQeqesho. Ngeli phulo abafundi baxhotyiswa ngolwazi olufunekayo ukuze bakhethe amakhondo ngokufanelekileyo bafake nezicelo kuselithuba. Kwakhona oko kuza kuncedisa nasekuthinteleni uxinizelelo abafundi abajongana nalo ekuqaleni konyaka wokufunda. Abafundi kwakhona bayakhunjuzwa ukuba bayisebenzise iNgxowa-mali yoNcedo lwaBafundi yeSizwe enceda ngezimali abafundi abaselungelweni abaqhuba kakuhle ezifundweni zabo kodwa besokola ngezimali.1.9. IKhabinethi iyazamkela iziphumo zeNgqungquthela yesiQhelo yama-23 yeNtlanganiso yeMbumba ye-Afrika (i-AU Summit) ebibanjwe kutsha nje phantsi komxholo othi: “Owama-2014 Ngunyaka wezoLimo nokuBakho koKutya e-Afrika” apho uMongameli uJacob Zuma ebekhokela ingqiza eliphezulu. Okubalulekileyo ngale Ngqungquthela zizigqibo ezithathileyo ngemiba ephambili enxulumene nophuhliso, uxolo nokhuseleko, ukuguqu-guquka kwesimo sezulu kunye nokuvuselelwa kwemithombo kwakunye nokuqukunjelwa kwe-Ajenda yowama-2063 yeNkqubo-sikhokelo yeLizwekazi, njengenxalenye yombono we-Afrika wale minyaka ingama-50 izayo kunye nomba wokuTsala ngaMxhelo Mnye kwi-Ajenda yoPhuhliso eMva kowama-2015. 1.10. IKhabinethi ivakalisa amazwi ovelwano olunzulu kusapho nezihlobo zikaSekela Mongameli wePhiko laManina loMbutho weSizwe (i-African National Congress) nowayesakuba nguMbhexeshi oyiNtloko we-ANC kwiBhunga leSizwe laMaphondo, uNksz Nosipho Dorothy Ntwanambi. Ushiye ikroba kumzabalazo oqhubayo welizwe elinobulungisa nelinolingwano apho wonke ummi exhamla inkululeko, amalungelo namathuba ngokulinganayo.2. Izigqibo zeKhabinethi ezingundoqo2.1 IKhabinethi  inikwe amagqabantshintshi ngeziPhumo zeSigaba se-11 seNgqungquthela yaMaqela (i-COP 11) kwiNgqungquthela yeZizwe eziManyeneyo yokuLwa nokuTshatyalaliswa koHlaza (i-UNCCD),  eyayibanjelwe ukusuka ngomhla we-16 ukuya kowama-27 kweyoMsintsi yowama-2013 eWindhoek, eNamibia. Le ngqungquthela ibingemiba kanye edla ihlabathi engemimandla ezinkqantosi engafumani mvula, ebunkqantosi nje kancinci kunye neyomileyo kodwa ibufuma. Phakathi kwezigqibo ezingundoqo ezithatyathiwey kule Nkomfa kuvunyelwene ukuba kuphuculwe izixhobo zokusebenza, ukusebenza ngokubonakalayo nangokuvaka kwendlela yothungelwano loMmandla namaCandelo okulungelelanisa woMmandla ngokwenza umsebenzi wawo ngempumelelo. Le ngqungquthela iphinde yavumelana ukuba zisuswe ii-ofisi zeNdlela eseTyenziswa liHlabathi kwezeNgxowa-mali yeHlabathi yoPhuhliso lwezoLimo eRome zisiwe eBonn zize zibendawoninye nezequmrhu lolawulo lwe-UNCCD. Ezi zigqibo ziza kuxhasa ukomelezwa kwezixhobo zokusebenza ukulwa nemingeni yokutshatyalaliswa kohlaza kweli lizwekazi.2.2. IKhabinethi ikwamkele ukuba uMzantsi Afrika usiqinisekisile isiHlomelo sokuValwa phantsi kwesiVumelwano saseBasel ngoLawulo lokuHanjiswa kweeNkunkuma eyiNgozi kunqunyulwe iMida nokuLahlwa kwayo. ISivumelwano saseBasel sisivumelwano samazwe ngamazwe esilawula ukuhanjiswa kwenkunkuma eyingozi kunqunyulwe imida. Nangona iSivumelwano esiHlonyelweyo sokuValwa saseBasel samkelelwa ukukhusela amazwe asakhulayo ukuba afumane iinkunkuma eyingozi esuka ngaphandle kumazwe atyebileyo. Ukuqinisekiswa koku kuValwa kuza kuqinisekisa ukuba impilo yabantu neyokusingqongileyo zikhuselekile ukulungiselela izizukulwana ezizayo, nokuba uphuhliso lwezentlalo noqoqosho zikhuthazwa ngokuzinzileyo. Oku kuza kwenza umahluko omkhulu kwidabi lokulwa nokulahlwa kwenkunkuma eyingozi eliyingxaki e-Afrika.3. Iziganeko ezizayo3.1. UMongameli uJacob Zuma, uza kukhokela igqiza loMzantsi Afrika eliya kwiNtlanganiso yesi-6 ye-Brazil, i-Russia, i-India, i-China noMzantsi Afrika (i-BRICS) eza kube isingathwe yi-Rhiphabliki eManyeneyo yase-Brazil ukusuka ngomhla we-15 ukuya kowe-16 kweyeKhala yowama-2014 phantsi komxholo othi: “I-BRICS: Uhlumo oluQuka Konke, iziSombululo eziZinzileyo”. Ngesha uMzantsi Afrika unguSihlalo we-BRICS, inkulu inkqubela eyenziweyo ukumilisela indle entsha yokusebenza kwe-BRICS eyayiphehlelelwe kwiNtlanganiso yesiHlanu ye-BRICS, oko kukuthi, iBhunga loShishino le-BRICS kunye neBhunga looNgqondongqondo le-BRICS, kwaye iingxelo ezingomsebenzi osele wenziwe ngala maziko ziza kunikwa iiNkokeli ze-BRICS.URhulumente woMzantsi Afrika uwufezekise ngokugcweleyo iSicwangciso soMsebenzi saseThekwini, esamkelwa kwiNtlanganiso yokugqibela ye-BRICS eyayibanjelwe eThekwini, eMzantsi Afrika, kwaye uza kunikezela ngengxelo yokushiya isikhundla ngentsebenziswano yamacandelo ngethuba unguSihlalo we-BRICS, uqaqambisa inkqubela eyenziwe nguMzantsi Afrika ngexesha unguSihlalo we-BRICS ngokunxulumene nezigqibo ezikwiSibhengezo saseThekwini neSicwangciso soMsebenzi.3. 2. NgeCawa umhla we-13 kweyeKhala yowama-2014 iSebe lezoThutho liza kunika iingxelo kuluntu lukaMasipala waseNkangala nomasipala i-Dr JS Moroka ngePhulo loPhuhliso loMzila kaLoliwe neNdlela iMoloto.  UMjelo woPhuhliso loMzila kaLoliwe iMoloto uza kuba yinkqubo yezothutho edibeneyo eza kuba nololiwe njengondoqo nezinye iintlobo zezothutho – ngokukodwa iibhasi neeteksi – zincedise zibonelele ngenkonzo yokuthungelana. Iinkokeli zaseMpumalanga, eGauteng naseLimpopo kwakunye noosodolophu bezithili noomasipala ziza kuhamba noMphathiswa xa eza kube endwendele apho. I-PRASA, elushishino lukarhulumente oluphantsi kweSebe lezoThutho, iza kukhokela olu lwakhiwa ukusuka ngoku ukuya phambili.3.3. Kule veki izayo amasebe aza kube enikezela ngohlahlo-lwabiwo mali ePalamente. Abaphathiswa baza kube besabelana ngezicwangciso zabo zenkcitho ngokusebenzisa iinkqubo zasePalamente baze babelane noluntu ngezicwangciso zabo.3.4. IKhabinethi inqwenelela okuhle iimbaleki zethu eziza kuthatha inxaxheba kwiMidlalo yaMazwe ayesakuba ngaMathanga, eza kubanjwa ukusuka ngomhla wama-23 kweyeKhaya iye kumhla we-3 kweyeThupha yowama-2014 ibanjelwa e-Glasgow, eSkotilane, kwaye ibongozwa bonke abemi boMzantsi Afrika ukuba bazixhase ezi mbaleki.4. Izikhundla1. IKhabinethi ikuqaphele ukonyulwa kwamalungu kwiBhunga leBhunga leSizwe lokuCebisa lokuYila besonyulelwa ixesha eliyiminyaka emine:a) UAdv. Louisa Zondob) UMnu. Garth Strachan (ummeli we-dti)c) UNjing. Jennifer Thomsond) UNksz. Clare Busettie) UNksz. Zanele Monnakgotlaf) UGq.  Azar Jammineg) UNjing. Cheryl de la Rey (uSihlalo)h) UGq. Andile Ngcabai) UNksz. Nonkululeko Nyembezi-Heitaj)  ¬UGq. Sibusiso Sibisik) UNjing, Olive Shisanal) UGq. Dhesigen Naidoom) UGq. Albert Van Jaarsveldn) UNjing. Glenda Grayo) UGq. Roseanne Diabp) UGq. Shadrack Moephuliq) UMnu. Kevin Nassiepr) UMnu. Sim Tshabalalas) UGq. Khotso Mokhelet) UNjing. Anton EberhardImibuzo: Phumla Williams (ISithethi seKhabhinethi esiliBambela)Uqhagamshelwano: 083 501 0139"
 INtetho kwintlanganiso yeKhabhinethi yangomhla wama-23 kweyeKhala kowama-2014,24 Jul 2014,https://www.gov.za/statement-cabinet-meeting-23-july-2014,https://www.gov.za/xh/intetho-kwintlanganiso-yekhabhinethi-yangomhla-wama-23-kweyekhala-kowama-2014,"1. Uluvo lweKhabhinethi kwiimeko ezigqubayo1.1 IKhabhinethi iyakwamkela ukuphehlelelwa kwe-Operation Phakisa nguMongameli Jacob Zuma, eenjongo zayo ikukukhawulezisa ukuhanjiswa kweenkonzo ngokuthi kusetyenziswa izicwangciso zokuphumeza ezicacileyo, amanyathelo abonakalayo nasombulula iingxaki ukukhuthaza uhlumo. ISebe lezeNdalo liza kuba lisebe lokuqala ukukhokela intsebenziswano namashishini, abasebenzi, imibutho yoluntu kunye namaziko emfundo ephakamileyo ukuze kusetyenziswane nabo ukukhangela ubutyebi obunokufumaneka kwiilwandle zethu.Ngowama-2010, ubutyebi obuselwandle bagalela malunga nama-R54 eebhiliyoni Isamba seMveliso yeLizwe Lonke (i-GDP), kwaye badala imisebenzi emalunga nama-316 000. Ubungqina bubonisa ukuba iilwandle zoMzantsi Afrika zingagalela kwi-GDP imali enokufika kwi-R177 leebhiliyoni ngowama-2033. Kwaye iilwandle zeli kuzo zinakho ukudala imisebenzi ephakathi kwama-800 000 nesigidi. Eli zinga lokukhula lubonakalisa inxaxheba kwi-GDP nasekudaleni imisebenzi ekhula ngeepesenti ezine ngonyaka. Ufuyo nonakekelo lwezityalo nezilwanyana zaselwandle, iinqanawa nemikhumbi, ukombiwa kwee-oli negesi elwandle kunye nokhuselo lweelwandle zonke ezi zichongwe njengemimandla ekuza kugxininiswa kuyo ubutyebi beelwandle. Sele kusekwe iziko phantsi kommandla ngamnye kule ukunceda ukusombulula imicelimingeni ephambili.1.2 IKhabhinethi ibamba ngazibini kubo bonke abemi boMzantsi Afrika kunye nehlabathi ngokufaka isandla kuSuku lukaNelson Mandela lweHlabathi lalo nyaka. Abemi boMzantsi Afrika bephuma mbobo zone zeli lizwe balisabela ikhwelo lokunikela ngexesha labo nangoko banako besebenzela ukwenza umahluko.Iphulo lokucoca lenza iindawo zethu zibukeleke kwaye luncedisa nakulondolozo lwendalo. Njengenxalenye yeli phulo, iSebe loLawulo lweNtsebenziswano nezeMicimbi yeMveli  lakhupha amagosa ezoBugcisa kaMasipala kubo bonke oomasipala amalunga nama-150 ukuba athathe inxaxheba kweli phulo lokucoca, nokuba ancedise oomasipala unyaka wonke.Amaphulo afana ne-“War on Leaks” awokulwa nemibhobho yamanzi evuzayo aza kuqhubeleka kwaye aza kuqiniswa nangakumbi kuba abantu abatsha abangasebenziyo kunye nabanye abantu ekuhlaleni baza kukhuthazwa ukuba basebenzisane norhulumente kucikwe imibhobho yamanzi evuzayo.IKhabhinethi iyalucela uluntu ukuba lugcine imilambo nemilanjana icocekile, njengoko oku kusiza neemeko zokuphila ezisempilweni, ezikhuselekileyo nezinesidima. Imilambo nemilanjana engcolileyo ingayingozi kubantu abangasemazantsi omlambo.1.3 IKhabhinethi iyasamkela isivumelwano sokuphehlelelwa kwe-Bhanki yezoPhuhliso eNtsha (i-NDB) kwiNgqungquthela yesiThandathu ye-BRICS ibibanjelwe eBrazil nesokumiselwa kwe-ofisi yale bhanki yalo mmandla eRhawutini. I-NDB iza kukhuthaza imvano nentsebenziswano phakathi kwamazwe angamalungu e-BRICS kwaye iza kongeza kumalinge amanye amaziko ezezimali amazwe ngamazwe nawemimandla ngemimandla, nto leyo iza kunceda kwizigqibo ezithathwe ngamazwe angamalungu eBRICS ewonke okufikelela kuhlumo olungqingqwa, oluzingileyo noluzinzileyo. Le ofisi iyeyommandla iza kudlala indima ebalulekileyo ekuncediseni ngezimali kumaseko ophuhliso nakumanye amaphulo ophuhliso abalulekileyo e-Afrika. Kukho ingxowana yemali esekelwe kule ndlela i-NDB iza kusebenza ngayo eza kunceda kumaphulo amaninzi olwakhiwo lweziseko zophuhliso kweli lizwekazi. La maphulo olwakhiwo awakaqaliswa ngenxa yeengxaki zezimali zokulungiselela ukwakhiwa kwazo, inyathelo elibaluleke kakhulu xa kuza kuqaliswa ulwakhiwo kuba lulutho xa kuza kufunwa inkxaso-mali nokuze ulwakhiwo luqalise.1.4 IKhabhinethi ivakalise ukukhathazeka kakhulu yimeko yezoxholoxholo ezathathe unyawo phakathi kommandla wakwaSirayeli nowamaPalestina. IKhabhinethi iyalibethelela ikhwelo elihlatywe nguMongameli Zuma kurhulumente wakwaSirayeli ukuba ayeke ukuhlasela emoyeni nasemhlabeni, okubangela ukufa kwabantu neemeko ezimasikizi zokunyhashwa kwamalungelo abantu. Iyalicela neqela leHamas ukuba liyeke ukuhlasela abemi bakwaSirayeli ngokubadubula ngeerokethi.IKhabhinethi iyawakhaba amacetyana kaRhulumente wakwaSirayeli okwenza ngathi ufuna ukuhlasela iGaza kuphela kanti ujonge ukudelela uRhulumente woBumbano lwasePalestina. Ingxaki yasePalestina nakwaSirayeli ayinakusonjululwa ngezigalo. Isisombululo kule ngxaki sinye kuphela luthetha-thethwano olungahana-hanisiyo phakathi kwawo onke amaqela achaphazelekayo, UMzantsi Afrika uhambisana noSosiba Jikele weZizwe eziManyeneyo, uMnu. Ban Ki-moon, kwelokuba mawabeke phantsi izixhobo omabini amacala, kusiwe uncedo kubantu baseGaza abasempenge-mpengeni kungokunje. Imeko yabantu kulaa mazwe iyixhalabisa kakhulu iKhabhinethi. URhulumente umemelela abasemagunyeni eJiphethe ukuba babavumele abantu abonzakeleyo nabachaphazelekieyo baseGaza baye eJiphethe.1.5 Egameni labantu baseMzantsi Afrika, iKhabhinethi ivakalisa amazwi ovelwano kwiintsapho nezihlobo zawo onke amaxhoba Enqwelomoya ye-Malaysia Airlines ewe e-Ukraine ngomhla we-17 kweyeKhala ngowama-2014.1.6 IKhabhinethi ivakalisa amazwi ovelwano kusapho nezihlobo zombhali owawongwa ngeMbasa ye-Nobel, uNadine Gordimer, osandula ukusandulela kutsha nje. UMzantsi Afrika uyakuhlala umkhumbula uNksz Gordimer njengegorha elikhaliphileyo elasebenzisa usiba nelizwi ukuphikisana neenkohlakalo karhulumente wocalucalulo.UNksz Gordimer ngomnye wabantu abaseka umbutho i-Congress of South African Writers (i-COSAW) njengelungu le-African National Congress ngowe-1989, wanika ubungqina kwityala lokuthandazela ukuthotywa kwesigwebo seenkokheli ezili-11 ze-United Democratic Front nakumagorha e-Vaal Civil Association. Incwadi yakhe, eyadlala indima enkulu kumzabalazo wokulwa ucalucalulo, yayingefuthe lobuhlanga obenziwe basemthethweni kubomi babantu boMzantsi Afrika.1.7 IKhabhinethi ivakalisa amazwi ovelwano kumzali wenkwenkwana eminyaka mine uTaegrin Morris obulewe kwisihelegu sokuqweqwedisa eReiger Park eMazantsi eRhawuti. IKhabhinethi nayo icula iculo elinye nabanye aba bakhalimela le nkohlakalo ingakumbi isenziwa ebantwaneni. IKhabhinethi kwakhona ithi maz’enethole kumapolisa nakuluntu oluncedisileyo ukuba abuyiswe engenziwanga nto uMongezi Phike obexhwilwe kutsha nje emva kokuqweqwediswa kwemoto kayise.1.8 IKhabhinethi ikhumbuza abemi boMzantsi Afrika ukuba iNgqonyela yamaWonga imema uluntu, imibutho engekho phantsi korhulumente, imibutho yoluntu neyenkonzo, ukuba bafake amagama abantu abacinga ukuba bafanelwe ukufumana amaWonga eSizwe.Uluntu luyacelwa ukuba lufake amagama abantu abazibaluleyo kwiindawo abahlala kuzo basebenzise uxwebhu olufumaneka kwi-www.thepresidency.gov.za.Olu xwebhu malukhatshwe yileta enika izizathu phantsi kwale miba ilandelayo:umhlathi wokuvula onesishwankathelo semisebenzi yalowo igama lakho liphakanyisiweyo;uluhlu  lwezinto ezibalulekileyo azenzileyo lowo igama lakhe liphakanyisiweyo emsebenzini wakhe okanye nakwihlabathi; kunyenenkcazelo ngenkonzo okanye umsebenzi wobugorha ogqibeleleyo nobalaseleyo owenziwe ngulowo igama lakhe liphakanyisiweyo.Ukufaka amagama kuza kuvalwa ngomhla wama-31 kweyeKhala ngowama-2014.2 Izigqibo zeKhabhinethi ezingundoqo2.1 IKhabinethi inikwe amagqabantshintshi ngokufezekiswa kweCandelo 100 (1) (b) longenelelo kwiPhondo laseLimpopo kwaye yakuvuma nokutshintshwa kongenelelo lusuka kwicandelo 100 (1) (b) laya kwicandelo 100 (1) (a) lunemigqaliselo ecacileyo enikwe isiGqeba sePhondo ukuze siyizalisekise ukuze kugqitywe ukuba kurhoxwa ngokupheleleyo.Njengoko uMgaqo-siseko usitsho, iBhunga leSizwe lamaPhondo kudityenwe nalo. Enye intlanganiso yokunika amagqabantshintshi eza kucacisa ngomgama ohanjiwe kwakunye nendlela eza kuhanjwa ukusuka ngoku iza kubanjwa ekuqaleni kule veki izayo.2.2. IKhabinethi isamkele isiCwangciso-nkqubo sobuChule seXesha eliPhakathi (i-MTSF) sowama-2014 ukuya kowama-2019 esiza kusebenza njengenyathelo lokuqala leminyaka emihlanu elisebenzela kumbono wowama-2030 yesiCwangciso soPhuhliso seSizwe (i-NDP). Le MTSF inesicwangciso sokuphumeza esicacisiweyo se-NDP, esineenjongo, izalathisi, iindima noxanduva kunye namaxesha okuphunyezwa kwamabakala abalulekileyo – oku kuza kunceda ukusebenzisa indlela yokuhlola esekelwe kwiziphumo nenkqubo ye-NDP.I-MTSF isekelwe kumava nokufundwe ngurhulumente ngesithuba bekulawula umbuso owaqala ukulawula ngowama-2009 ukuya kowama-2014, ngethuba kwaqaliswa okokuqala ukusetyenziswa kwenkqubo yokuhlola nokuvavanya esekelwe kwiziphumo. Ngesi sithuba kwaqaliswa ukusetyenziswa izivumelwano zokusebenza, zahlolwa zaze zavavanywa ngokweziphumo eziphambili ezili-12 zikarhulumente eziquka imfundo esisiseko esemgangathweni, ubomi obude kubo bonke abemi boMzantsi Afrika, ukhuselo nokhuseleko, uhlumo oluxhanyulwa ngumntu wonke nemisebenzi endilisekileyo kunye nophuhliso lwamaphandle nobuyekezo lwemihlaba. Ngesithuba kulawula umbuso oqale ukulawula ngowama-2014 uza kuyeka ngowama-2019, inani leziphumo zandisiwe zaya kutsho kwi-14, kongezwe iziphumo ezitsha ezibini – ukhuseleko loluntu  nentsebenziswano yoluntu kunye nokwakhiwa kwesizwe. Zizonke, ezi ziphumo zili-14 zizinyathela zonke izicatshulwa ezikwi-NDP. I-Ofisi yoMphathiswa wezokuHlolwa kokuSebenza noVavanyo iza kubamba intlanganiso enge-MTSF nonoondaba kungekudala.2.3 IKhabhinethi ivumile ukuba uMzantsi Afrika usingathe ingqungquthela i-Global Smart Partnership Dialogue ngeyeDwarha kowama-2014 phantsi komxholo othi: “Ukuphakamisa izinga lezeNzululwazi, ubuChwepheshe kunye noYilo (i-STI) kulungiselelwa iiNguqu kwezeNtlalo nezeQoqosho kusetyenziswa iMigaqo yoThelelelwano lweeKhompyutha”.Le ngqungquthela iza kunika iiNtloko zaMazwe, iinkokheli zezoshishino, oosonzululwazi, izifundiswa kunye neenkokheli zabafundi ithuba lokuba babelane ngezimvo nangamava anxulumene ne-STI. Ukanti le ngqungquthela ijonge nokukhuthaza inguqu kwintlalo noqoqsho, uphuhliso kunye nohlumo lwe-Afrika.Ukusingatha le ngqungquthela kuza kusabela nakwiinjongo ze-NDP ngendlela ekunokuphuculwa ngayo inzululwazi nobuchwepheshe kulungiselelwa iinguqu kwintlalo noqoqosho eMzantsi Afrika kwakunye nasekuphuculeni izakhono zethu zokuyila kwingingqi, kwilizwekazi nakwihlabathi jikelele.3. Imisitho ezayo3.1 UMongameli Jacob Zuma uza kuphehlelela iNyanga yabaSetyhini kwizaKhiwo zoMdibaniso ngomhla wama-31 kweyeKhala ngowama-2014 phantsi komxholo othi: “Isikhumbuzo sama-60 soxwebhu lwamalungelo abaSetyhini njengenxalenye yeminyaka engama-20 yeNkululeko, ukuQhubela Phambili iMiba yabaSetyhini!” Olu phehlelelo luza kuzinyaswa nayiPalamente ye-Afrika nayo eza kunika imbeko kuMbutho wabaSetyhini be-Afrika iYonke kwakunye nendima yawo ekukhululeni abasetyhini baseMzantsi Afrika.    Mininzi imisitho ecetyelwe le nyanga yeThupha yokubhiyozela umgama osele uhanjwe nguMzantsi Afrika kwidabi lokuphucula ubomi babasetyhini baseMzantsi Afrika. Owona msitho mkhulu uza kuba ngomhla wesi-9 kweyeThupha uza kubanjelwa eThekwini. ISebe lezobuGcisa neNkcubeko, njengesebe eliza kukhokela imibhiyozo yeNyanga yabaSetyhini, liza kuphehlelela eZona zakhe zaGqama zabaSetyhini kule nyanga yeThupha. Ezi ziganeko zibalulekileyo ziza kuphawula imisebenzi yabasetyhini abakhethekileyo beli kwakunye nendima esele ihanjwe ngabo bonke abasetyhini boMzantsi Afrika. Iinkcukacha ezithe vetshe ngezi ziganeko ziza kwaziswa kwalapha ethubeni.3.2 Kulindeleke ukuba uMongameli Jacob Zuma akhokele igqiza eliza kuthatha inxaxheba kwiNgqungquthela yeeNkokeli zaseMerika nezase-Afrika, phantsi komxholo othi: “Ukuphuhliswa kwesiZukulwana esiZayo”, eza kuqala ngomhla wesi-5 iye kowe-6 kweyeThupha kowama-2014. Le ngqungquthela kulindeleke ukuba ihlanganise abalawuli nezikhulu zezoshishino kuxoxwe ngamathuba otyalo-mali nawoshishino e-Afrika.Kuza kubakho neentlanganiso eziza kubanjelwa emacaleni zamaGosa oLawulo aPhezulu aseMerika nawalapha e-Afrika kunye neNtlanganiso yaBaphathiswa yoMthetho woHlumo namaThuba we-Afrika (i-AGOA). Iinjongo zezi ntlanganiso kukuqinisa ubudlelwane phakathi kweMerika ne-Afrika ingakumbi ngezorhwebo notyalo-mali.Iziphumo ezilindelekileyo zezi: ukukhuthazwa kwentsebenziswano phakathi kwemimandla kweli lizwekazi; ukuxhaswa kweenkqubo ezahlukeneyo zophuhliso loqoqosho zeMbumba ye-Afrika, uxolo nokhuseleko, kuquka nokwandiswa kwe-AGOA; ukuguqu-guquka kweemo zezulu nemibandela yokukhuselwa kwendalo; kunye nenkxaso ukuze zifezekise imibono yeenjongo ze-Afrika 2063.3.3 ISebe lezeNzululwazi nobuChwepheshe liza kuphehlelela iVeki yeNzululwazi yeSizwe (i-NSW) ngomhla wesi-2 kweyeThuba ngowama-2014 phantsi komxholo othi: “ INzululwazi yanamhlanje, ihlabathi langomso”. I-NSW yowama-2014 iza kuqhuba kude kube ngumhla wesi-9 kweyeThupha ngomawama-2014 kulo lonke ilizwe. Kula veki kuza kube kukho iintlanganiso zocweyo ezininzi kulo lonke eli. Ezi ntlanganiso ziquka imiboniso, iinkqubo zenzululwazi, iintlanganiso zocweyo kunye nezifundo. Iinkcukacha zezi ntlanganiso ziza kwaziswa kwalapha ethubeni. IKhabhinethi imemelela abazali, ootitshala, abafundi kunye nabemi boMzantsi Afrika gabalala ukuba babe yinxalenye ye-NSW yowama-2014.4. Izikhundla4.1 IKhabhinethi ikuqaphele ukwandiswa kwesithuba sokuphatha sala malungu alandelayo kwiBhodi yokuNgcakaza yeSizwe, njengoko inkqubo yokonyulwa koza kufumana amaphepha okungcakaza isagqityezelwa.a) UNjing Ntshengedzeni Alfred  Nevhuṱanḓa(USihlalo),b) UNksz Mathukana Mokoka,c) UNjing Govin Reddy,d) uNksz Zodwa Paulina Ntuli (ummeli weSebe lezoRhwebo noShishino ), kunyee) noNksz Ndileka Eumera Portia Loyilane.4.2 IKhabhinethi iyakwamkelwa ukuqeshwa kwaba baLawuli bangekho kwiSigqeba soLawulo balandelayo kwiBhodi yeGunyabantu loKhuseleko laseLwandle (i-SAMSA)a) USekela Mphathi-mikhosi uJohannes Mudimu (uSihlalo),b) uGq. Michael Harry Hendricks,c) u-Adv Motsehoa Brenda Madumise (uSekela Sihlalo),d) uMnu Frederick Andrew Jacobs,e) UNksz Nomsa Margaret Cele, kunyef) noMnu Brett Naidoo4.3 IKhabhinethi ikwamkele ukuqeshwa kwaba baLawuli bangekho kwiSigqeba soLawulo balandelayo kwiBhodi ye-Arhente yabaBakhweli bakaLoliwe yaseMzantsi Afrika (i-Prasa).a) UNksz Zodwa Penelope Manase,b) UGq Popo Molefe (uSihlalo),c) UNksz Carol (Roskruge) Cele,d) UMnu William Solomon Steenkamp,e) UNksz Nonduduzo Samukeliswe Kheswa,f) UNksz Mashila Jemina Matlala,g) UMnu Sfiso Buthelezi (uqeshiwe kwakhona),h) UMnu Xolile George (uqeshiwe kwakhona njengonyulwe yi-Salga),i) UMnu Landon McMillan (ummeli kaNondyebo weSizwe), kunyej) noMnu Clement Manyungwana (ummeli weSebe lezoThutho).4.4 IKhabhinethi ivumelene ngokuqeshwa kwamalungu amatsha eBhunga labeCandelo lezoKwakha.Ummeli weSebe lemiSebenzi kaRhulumentea) UMnu Sam Themba (Clive) Mtshisa,Abameli bamaSebe eziSeko zoPhuhlisob) UMnu Zukile C Mvalo,c) UNksz Martina Mapula Tshangela,d) UNksz Itumeleng Sizwe Kgomo,Abameli bamaBhunga eCandelo lezoKwakhae) UNksz Christina Alida Breed,f) UNksz Ancunel Anna-Lucia Steyn,g) UNjing Kathleen Anne Michell,h) UMnu Thembinkosi Matunda,i) UNksz Ezodidi Gugu Makongwana,j) UMnu Jerry Leigh Margolius,k) UNksz Anna-Marie Sassenberg,l) UGq Zwanani Titus Mathe,m) UMnu Nicolaas Daniel Lombard,n) UMnu Sithiwe Thubane,o) UMnu Douglas Michell,p) UMnu Isaac Mzumara Nkosi (uSihlalo),Abameli boLuntuq) UNksz Niniza Fortunate Sithole (uSekela Sihlalo),r) U-Adv (uGq) Nalini Maharaj,s) U-Adv Derick Jeffrey Block, kunyet) noMnu Reginald Gaolatlhe Sefotlho.4.5 IKhabhinethi ivumelene ngokuqeshwa kwala malungu alandelayo kwiBhodi yoPhuhliso leCandelo loLwakhiwo.a) UNksz Lindelwa Teresa Myataza (uSihlalo),b) UMnu Christopher Siphiwe Jiyane (uSekela Sihlalo),c) UNksz Nazreen Sekao Pandor,d) UMnu Gonasagran Maduray,e) UNksz Nomsa Jacobs-Skweyiya,f) UMnu Sipho Abednego Mosai,g) UMnu Lefadi Lucas Makibinyane,h) UNksz Natalie Carol Skeepers,i) UMnu Selaelo Michael Makhura,j) UNksz Vuyiswa Victoria Sidzumo,k) UNksz Mandisa Fatyela-Lindie,l) UMnu Hareesh Lakha Patel, kunyem) noMnu Nico Maas.4.6 IKhabhinethi ikwamkele ukuqeshwa kwaba baLawuli bangekho kwiSigqeba soLawulo balandelayo kwiBhodi yeBhanki yezoPhuhliso yamaZantsi e-Afrika (i-DBSA).a) UNksz Busisiwe Abigail Mabuza (uqeshiwe kwakhona),b) UGq Lungile Ntombifuthi Nokuthula Bhengu-Baloyi (uqeshiwe kwakhona),c) UNksz Mary Vilakazi (uqeshiwe kwakhona),d) UNksz Dawn Marole (uqeshiwe kwakhona),e) UNksz Gugu Mtetwa,f) UMnu Mabotha Arthur Moloto,g) uNksz Anuradha Sing,h) UNjing Mark Swilling.Imibuzo:Phumla Williams, ISithethi seKhabhinethi esiliBambelaUmnxeba woqhagamshelwano: 083 501 0139"
INtetho kwintlanganiso yeKhabhinethi yangomhla we-6 kweyoThupha ,7 Aug 2014,https://www.gov.za/statement-cabinet-meeting-6-august-2014,https://www.gov.za/xh/intetho-kwintlanganiso-yekhabhinethi-yangomhla-we-6-kweyothupha,"1. INyanga yooMama/ imibhiyozo yoSuku looMama leSizwe1.1 IKhabhinethi iyazamkela izicwangciso zemibhiyozo yesizwe yoSuku loMama neminye imisitho ecetyiweyo eza kubanjwa kuyo yonke le nyanga yeThupha. UMongameli uJacob Zuma uza kube esisithethi sembeko kwitheko lesizwe eliza kubanjelwa kwiBala iKing Zwelithini, eMlazi, KwaZulu Natal ngomhla wesi-9 kweyeThupha kowama-2014 phantsi komxholo othi: “Ukubhiyozela imiNyaka engama-60 yoMqulu wooMama nemiNyaka engama-20 yoLawulo lwentando yesininzi: sibambisene siqhubela phambili uMzantsi Afrika ongenecalulo ngobuhlanga nangobuni”.Njengenxalenye yenyanga yoomama, urhulumente uza kusingatha imisitho eyahlukeneyo eza kuhlonipha oomama abasuka kumacandelo ahlukeneyo abonise ngomgama osele siwuhambile sisisizwe. Eminye imisitho ecetyiweyo iquka iiMbasa zooMama kwezoKwakha (ngomhla we-14 kweyeThupha), iiMbasa zooMama abakwezeNzululwazi (ngomhla we-15 kweyeThupha), iiMbasa zoMlimi oGqwesileyo oBhinqileyo woNyaka (ngomhla wama-22 kweyeThupha) kunye neeMbasa zooMama abakwezaManzi (ngomhla wama-29 kweyeThupha).Njengenxalenye yale mibhiyozo, uMphathiswa wezokuHlaliswa koLuntu kunye nabaPhathiswa bamaPhondo kwintlanganiso ekhethekileyo ebibanjwe ngomhla we-4 kweyeKhala ngowama-2014, wamkele inkqubo eza kunikezela ngezindlu ezili-1 956 kwiphondo ngalinye kula alithoba. Le nkqubo ihlonipha oomama abathatha inxaxheba kumngcelele besiya kwiZakhiwo zoMdibaniso beqhankqalazela imithetho yamapasi ngowama-1956.Le nkqubo iphehlelelwe okokuqala kwiLokishi yaseRatanda, kuMasipala weNgingqi waseLesedi eGauteng ngomhla we-04 kweyeThupha ngowama-2014.  Izindlu ezingama-17 604 zizonke ziza kwakhiwa ngoomama kwaye ziza kufunyanwa ngoomama, abantu abadala kunye namakhaya aneentloko ezingabantwana njengoko kumiselwe nguMphathiswa wokuHlaliswa koLuntu uLindiwe Sisulu ngethuba esenza intetho yakhe yohlahlo-lwabiwo-mali.IKhabinethi imemelela bonke abemi boMzantsi Afrika bafake isandla bathathe nenxaxheba kwiinkqubo nemisitho yeNyanga yooMama eza kubanjwa kuyo le nyanga ukuqinisekisa ukuba imisebenzi yoomama iyakhunjulwa. INkqubo yeSizwe yeNyanga yooMama nantsi ngezantsi.2.  UkuPhunyezwa kweNkqubo engundoqoIKhabhinethi iyayamkela kwaye iyithakazelela inkqubela ekuphunyezweni kweenkqubo ezingundoqo zikarhulumente nto leyo ibonakalisa ukuzimisela kwethu ekuqhubeleni uMzantsi Afrika phambili.2.1. Ukuvulwa kweZiko lokuHlaziya amaKhareji kaloliwe bakaTransnet elixabisa izigidi ezingama-R30 eDiyala (De Aar), eMntla Koloni kuza kulunceda uqoqosho lwale ngingqi kuphucule neemeko abantu abaphila phantsi kwazo. Imisebenzi engaphaya kwe-100 sele ivelile kulo ngqo kwaye kulindeleke eminye imisebenzi engama-300. Eli Ziko lokuHlaziywa kwamaKhareji liyinxalenye yesicwangciso seziseko ezingundoqo esixabisa iibhiliyoni ezingama-R300 sikaTransnet sokuhlaziya nokuphucula iziporo zikaloliwe, imibhobho namazibuko eli lizwe nto leyo iza kudala imisebenzi emitsha engama-588 000. Ulutsha lwale ngingqi nalo liza kuxhamla kulwakhiwo lweZiko leMisebenzi eyohlukeneyo yoLutsha. Eli ziko liyinxalenye yala maphulo maninzi karhulumente olwakhiwo lweziseko ezingundoqo ezilawulwa yiKomiti kaMongameli yokuLungelelanisa ukwakhiwa kweZiseko ezingundoqo.2.2. Njengenxaleye yephulo likarhulumente lokwandisa izakhono zecandelo lezemveliso, ukwandisa amashishini ukuze kudaleke imisebenzi enqongopheleyo, kuphehlelewe ngokusesikweni iziko elixabisa izigidi ezingama-R80 e-Epping, eKapa.  Eli ziko lokuvelisa uhlobo lesola i-PV enamandla angama-120 MW laphehlelelwa ngokusesikweni ngomhla we-6 kweyeThupha ngowama-2014 ngabakwa-Jinko Solar, inkampani erhweba namazwe ngamazwe yaseTshayina. Oku kuyinxalenye yokuqaliswa kweNkqubo yaBavelisi abaziMeleyo boMbane waMandla oHlaziyekayo yoMzantsi Afrika (i-REIPPP). Eli ziko kulindeleke ukuba livelise amacangci esola ali-1 300 ngosuku kwaye kulindeleke ukuba libe nengeniso ezizigidi ezingama-R600 ngonyaka. Oko kwaqala le nkqubo, abakwaJinko Solar sebefakele isola eziluhlobo le-PV ezinamandla angaphaya kwama-300MW, ngolo hlobo bafikelela kumalunga nama-30% abathengi.Lo mzi-mveliso, nongowona umtsha nongowale mihla kweli lizwekazi, kulindele ukuba uvelise iimegawathi ezili-120 ukuphela kwalo nyaka. Oku kuyinxalenye yephulo likarhulumente lokwandisa izakhono zamashishini emveliso aseMzantsi Afrika, kwandiswe amashishini eli lizwe kudaleke nemisebenzi edingeka kakhulu e-Epping. UQoqosho olungenabuNgozi kokusiNgqongileyo luchongwe njengommandla ekuza kugxilwa kuwo kwisiCwangciso sokuSebenza soMgaqo-nkqubo wezoShishino kwaye luvula namathuba amahle okudala imisebenzi, ukuthengwa nokusetyenziswa kwezinto zeli nohlumo loqoqosho.2.3 IKhabhinethi ichulumancile kukuphehlelelwa kweZiko lokuQeqesha laMandla aHlaziyekayo e-Upington, eMntla Koloni, elilelinye iphulo lokuqhubela uMzantsi Afrika phambili. Eli ziko lisisiphumo sentsebenziswano entle phakathi kwamaziko emfundo ephakamileyo, amashishini abucala kunye necandelo lamandla ahlaziyekayo likarhulumente. Eli ziko liza kuncedisa kuphando, uphuhliso kunye noyilo kwezamandla, libe negalelo elimandla xa kuthathwa izigqibo ngemigaqo-nkqubo nasekuxhobiseni abantu ngezakhono. Oku kuza kuba negalelo elikhulu ekwandiseni uhlobo loQoqosho olungenabungozi kokusiNgqongileyo, kwaye kuphucule nohlobo lwezakhono ezikhoyo kwela phondo nakula mmandla. Amandla ahlaziyekayo eza namathuba amahle kakhulu otyalo-mali, kubandakanya namaninzi okudala imisebenzi.2.4 IKhabhinethi iyakwamkela ukuphehlelelwa kwephulo lobuchwephesha bokuvelisa umbane ngamanzi ekuthiwa yi-Hydrogen Fuel Cells (i-HFC) ngomhla we-05 kweyeThupha ngowama-2014 elisisiphumo seengxoxo ezazishushu nezakhayo phakathi kukarhulumente nabakwa-Anglo-Ballard. Eli phulo livelisa umbane ngokutshintsha ubuchwephesha beeseli zamafutha lililinge lophando lokuqala kwihlabathi eliqhutyelwa embaneni kanye lokuveliswa kombane ngeeseli zamafutha kwizikwana lombane elincinci. Okona kunika umdla kakhulu yindima ebalulekileyo yophuhliso nokusetyenziswa kolu hlobo lobuchwephesha kumbandela wokusetyenziswa kwezixhobo zalapha ekhaya kwabo basebenza ngamandla ingakumbi ukusetyenziswa kobuchwephesha beeseli zamafutha njengenye indlela yokuvelisa ubuchwephesha. Eli phulo liza kuza notshintsho kusetyenziswe oomatshini bale mihla kuqoqosho loMzantsi Afrika kwaye lusincede siphungule isisi somoya ongcolileyo kuqoqosho lweli kuncedise kakhulu nasekudaleni imisebenzi.   3. Izigqibo zeKhabinethi ezingondoqo3.1  IKhabhinethi isamkele isithembiso sokuqala secandelo lezothutho soMzantsi Afrika phantsi kweeNgxoxo zoThetha-thethwano ngoRhwebo ngeeNkonzo zeQumrhu loPhuhliso lamaZantsi e-Afrika. Eli candelo libalulekile kuhlumo loMzantsi Afrika nakumathuba okudala imisebenzi, njengengeniso enxibelelanisayo kurhwebo ngempahla nanjengenkonzo ekunokurhwetywa ngayo izimele ngokunokwayo yodwa. Ukudityaniswa nokusebenzisana kweenkonzo zothutho zemimandla kungadala amathuba angayinzuzo orhwebo kubanikezeli zinkonzo boMzantsi Afrika kwakunye notyalo-mali kuwo onke amacandelo ezothutho kulo mmandla. Njengeko kukho ingeniso eyenziwayo ngokunikezela ngeenkonzo kwamanye amacandelo asebenzisana nawezothutho, iinkampani zoMzantsi Afrika zingafumana amathuba okushishina kwaye ngaxeshanye zincedise kuphuhliso lwecandelo lezothutho lale ngingqi.3.2 IKhabhinethi inikwe amagqabantshintshi ngeziphumo zobalo lwemikhombe lowama-2013 ebeliqhutywa kumyezo i-Kruger National Park kwaye izamkele iziphakamiso ezizokungenelela ukusindisa imikhombe. UMphathiswa wezeNdalo uza kuba nenye intlanganiso nonoondaba ngalo umba ngelinye ixesha. 3.3 IKhabinethi iyamkele inkqubo entsha engemeko yeeMbacu zaseZimbabwe. UMphathiswa weMicimbi yezeKhaya uza kuqhuba enye intlanganiso nonoondaba anike iinkcukacha ngendlela eza kusebenza ngayo le nkqubo.3.4 IKhabhinethi ikwamkele ukuba kuphononongwe ngokupheleleyo amaZiko ezeMali oPhuhliso amaPhondo (ii-PDFI)  ngokubhekisele kwiziphumo neziphakamiso ezivela kuphando olungenzulu obeluqhutywe nguNondyebo weSizwe ukuvavanya imeko yawo yezezimali nefuthe lawo kuphuhliso.  Uphononongo oluzeleyo lwee-PDFI liza kunceda ekuqinisekiseni ukuba amagunya abo ayalungelelana kwaye ayasebenza exhasa iinjongo zemigaqo-nkqubo yezentlalo noqoqosho kaRhulumente kwaye nokuqinisekisa ukuba iziseko zokusebenza zikaRhulumente zabiwa kwaye zisetyenziswe ngokubunono. 3.5 IKhabhinethi iyayamkela inkqubela kwisiCwangciso-qhinga sokuTshintsha izinto ukuze kwakhiwe ngokutsha iSebe lemiSebenzi kaRhulumente kunye neNgxelo yokuQukumbela yesiGaba sokuZinzisa. IKhabhinethi ikholisekile ngumgama osele uhanjiwe kumsebenzi wokutshintsha izinto kweli sebe. UMphathiswa wemiSebenzi kaRhulumente uza kubamba enye intlanganiso nonoondaba ukucacisa le ngxelo ngakumbi.4. Uluvo lweKhabhinethi kwimiba egqubayo4.1 IKhabhinethi iyawamkela uMthetho woLungelelwaniso kwezeNgqesho olungisiweyo oqale ukusebenzisa ngomhla woku-1 kweyeThupha ngowama-2014. Lo Mthetho ulungisiweyo ukhuthaza iinguqu, iindlela zokusebenza ezilungileyo kwaye uyakuthintelwa ukucalulwa ngendlela enenkohlakalo. Unika amagunya nangakumbi kwimithethwana yokuqinisekisa ukuba lo mthetho uyaphunyezwa kwaye uyalandelwa, umzekelo ngokunyusa isohlwayo kwabo bangawuthobeliyo. IKhabhinethi imemelela bonke abaqeshi ukuba bawathobele amasolotya alo Mthetho kwaye basebenzisane norhulumente ukuzisa iinguqu emisebenzini. Ukongeza, iSebe lezabaSebenzi liqhuba iintlanganiso noluntu ngeenjongo zokubafundisa ngobulungisa kwezengqesho kunye neziphumo zabo.4.2 IKhabhinethi iliqhwabela izandla iQela loMzantsi Afrika ngendlela entle eliqhube ngayo kwiMidlalo yaMazwe ayasekubangamathanga eGlasgow, eSkotlane, elithe laphumelela iimbasa zegolide eli-13, ezesilivere ezili-10 nezebronzi ezili-17. UMzantsi Afrika ube kwindawo yesixhenxe kuluhlu lweembasa kwaye ube lelona lizwe liqhube kakuhle eliphuma kweli lizwekazi le-Afrika. IKhabhinethi icela bonke abemi boMzantsi Afrika kuba banike imbeko bevuyisana neembaleki zoMzantsi Afrika ngendlela eziqhuba ngayo ngomhla wesibhozo kweyeThupha kowama-2014 xa ibhasi engenamphezulu iza kube ilayishe ezi mbaleki zisuka e-Olympic House eRhawutini ngentsimbi ye-11h00.4.3 IKhabhinethi yothulela umnqwazi iqela lesizwe leqakamba (ii-Protea) elikhokelwe nguKapteni wemiDlalo yoVavanyo uHashim Amla ngokuphumelele imidlalo yoVavanyo eSri Lanka ngolo hlobo laba kwindawo yokuqala kuluhlu lweBhunga laMazwe ngamazwe leQakamba leMidlalo yoVavanyo yeHlabathi.4.4 IKhabhinethi ivuyisana noZolani “Last Born” Tete ngokuphumelela isithsaba sodidi lwabasezantsi kwibhantam yoMbutho wezaManqindi weHlabathi eJapan.4.5 IKhabhinethi ithumela imiyalezo yovelwano kusapho nezihlobo zendoda ethe yaphulukana nobomi bayo ngenxa yenyikima ngoLwesibini kwaye inqwenelela abo banzokeleyo ukuba bachache ngokukhawuleza. Usebenza neZiko loLawulo lweeNtlekele leSizwe, urhulumente wenza konke anako ukunceda abo bachaphazelekileyo.5 Imisitho ezayo5.1 UMongameli uJacob Zuma uza kuzimasa iNgqungquthela eQhelekileyo yeeNtloko zeZizwe noRhulumente yeBhunga loPhuhliso laseMazantsi e-Afrika (i-SADC) yama-34 ngomhla we-17 nowe-18 kweyeThupha kowama-2014 eVictoria Falls, eZimbabwe. ISADC iyaqhubeleka isisikhokelo kumgaqo-nkqubo ngemiba yezangamaphandle kuphuhliso nentsebenziswano kule ngingqi. Imiba ephambili eza kuxovulwa kule Ngqungquthela iquka ukuPhononongwa kweSicwangciso soPhuhliso seNgingqi esiBonisa iiNdawo zoPhuhliso eziBalulekileyo, uMbono 2050 weSADC, iNkundla ye-SADC kunye nesiCwangciso-qhinga sokuTya neSondlo kunye noMgaqo-nkqubo weNgingqi wezoLimo.5.2 ILekgotla yezeMigodi yokuqala iza kubanjwa ngomhla we-13 nowe-14 kweyeThupha ibanjelwa eGallagher Estate, eRhawutini phantsi komxholo othi: Sisebenzela phezu kwendima edlalwe yimigodi ukusukela oko sabona ulawulo lwentando yesininzi. Siyazi ngembali yethu kodwa ngoku sijonge phambili.” Le ndibano iza kunika ithuba lokubonisana ngezithile phakathi kwabo bakwezemigodi eMzantsi Afrika kunye namanye amahlakani achaphazelekayo. IKhabinethi  ibongoza onke amahlakani ukuba asebenzele ukuba siphunyezwe isiVumelwano seNkqubo-sikhokelo seCandelo lemiGodi eliZinzileyo kwaye iyaqinisekisa ukuba uRhulumente uza kuhlala ejongile ukuba uMqulu wezeMigodi uyathotyelwa. 5.3 Uyilo leZiko leeNkonzo zikaRhulumente liza kubamba iNkomfa yoYilo kuRhulumente yesibhozo ngomhla we-19 nowama-20 kweyeThupha eKapa phantsi komxholo othi “Ukwakha isiZwe esiYilayo soKwenza iFuthe eliBonakalayo kuHanjiso lweeNkonzo”. IKhabhinethi inqwenelela abathunywa kukuba babe neengxoxo ezakhayo njengoko uyilo lubalulekile kuba luza kusinceda siwuzalisekisa uMbono 2030 njengoko ucacisiwe kwisiCwangciso soPhuhliso seSizwe. IKhabinethi ibothulela umnqwazi abo bakhethelwe iiMbasa zikaRhulumente zokuYila ezihlonipha ziwonge imisebenzi yoyilo ephucula ubomi babo bonke abemi boMzants Afrika.  6 Izikhundla6.1  IKhabhinethi ikuqaphele ukuqeshwa kwaba balandelayo njengabaLawuli abangekho kwiSigqeba soLawulo basebenze kwiBhodi kaKopolotyeni woMzantsi Afrika we-Inshorensi yeeMpahla eziThunyelwa kumazwe angaphandle.a) UNksz Andiswa Mosai, kunyeb) noMnu Lefentse Cuitzen Radikeledi (ummeli kaNondyebo weSizwe).6.2  IKhabhinethi ikuqaphele ukuqeshwa kwaba balandelayo njengabaLawuli abangekho kwiSigqeba soLawulo basebenze kwiBhodi yeQhumrhu lemiGangatho loMzantsi Afrika.a) UMnu Jeff Molobela (USihlalo),b) UNksz Doris Elekanyani Ndlovu,c) UNivashnee Naraindath,d) UAnna-Marie Lotter (ummeli weSebe lezoRhwebo noShishino),e) UGq Michael John Ellman (wonyuliwe kwakhona),f) UNksz Venete Jarlene Klein (wonyuliwe kwakhona),g) UMnu Webster Masvikwa (wonyuliwe kwakhona), kunyeh) noMnu Guy Harris (wonyuliwe kwakhona).Imibuzo:Phumla Williams (ISithethi seKhabhinethi esiliBambela)Qhagamshelana: 083 501 0139"
INtetho kwintlanganiso yeKhabhinethi yangomhla wama-20 kweyeThupha ngomawa-2014,21 Aug 2014,https://www.gov.za/statement-cabinet-meeting-20-august-2014,https://www.gov.za/xh/intetho-kwintlanganiso-yekhabhinethi-yangomhla-wama-20-kweyethupha-ngomawa-2014,"1. Ukuphunyezwa kweeNkqubo ezinguNdoqo zikaRhulumenteIKhabhinethi ikuqhwabela izandla ukuphehlelelwa kwenye iNkundla yamaTyala ezeSondo eBethlehem, eFreystatha nguMphathiswa uMichael Masutha. Oku kuyinxalenye yenkqubo karhulumente yokufaka isandla kwidabi lokulwa ukuxhatshazwa kwabasetyhini, abantwana nabantu abangenabani ngezesondo.Ezi nkundla zimiselwe oku zinazo izixhobo zoncedo zokunika inkxaso eyodwa kumaxhoba nto leyo iphinde incede ukunyusa izinga lokubanjwa kwezaphuli-mthetho. Urhulumente uzimisele nangakumbi kwiphulo lokwenza ngqingqwa inkqubo yezobulungisa ukuze ikwazi ukuba gadalala kumkhuba wokunyhashwa kwamalungelo oomama nabantwana.IKhabhinethi iyakwamkelwa ukumiselwa kweZiko loQeqesho loPhuhliso lwamaShishini elikwiziko i-Gordon Institute of Business Science nguMphathiswa uLindiwe Zulu.Eli ziko liza kugxininisa kwimfundo exhaswa yingxowa-mali yokufunda nasekuncediseni oosomashishini abancinci nabancinane ngokubanceda ukuba bakhule ngokuzinzileyo baze badale amanye amathuba emisebenzi kwixa elizayo. Eli ziko liyinxalenye yamacebo okusombulula ingxaki yentswela-ngqesho kulutsha nokwakha isizwe esikhuthaza oosomashishini abazisebenzelayo. Eli ziko likwaneenjongo zokuxhobisa oosomashishini abasakhulayo ngemfundo efanelekileyo nenokusebenziseka kwezoshishino kunye noqeqesho ngobunkokheli, kuze oku kulandelwe luludwe olubanzi lweenkonzo zoncedo. Oku kuza kuqinisekisa ukuba okufundwe esikolweni kuyasetyenziswa emsebenzini kwaye kwenza nomahluko obonakalayo.UMzantsi Afrika ufanelwe liphulo elibanzi lokukhuthaza oosomashishini abasakhulayo ukuze kubekho utshintsho kwindlela esiyihambayo, sijike sithande ushishino sikhuthaze amashishini amancinci naphakathi (ii-SME) aza kukwazi ukuqhubela eli lizwe phambili. Urhulumente, amashishini amakhulu kunye namaziko emfundo ephakamileyo kufuneka basebenzisane kumbandela wokuxhasa iphulo lokudala imisebenzi ngophuhliso lwamashishini asakhulayo. Ukuze amashishini aqhube kakuhle afuna iimeko ezikukhuthazayo oku apho oosomashishini abasakhulayo banako ukuyifumana inkxaso ngemali, izixhobo ezikumgangatho ophezulu kunye nophuhliso lwezakhono. 2. Izigqibo ezingundoqo zeKhabhinethiIKhabhinethi ikuvumile ukuqinisekiswa ngokusesikweni kweSivumelwano i-Grand Inga esityikitywe nguMzantsi Afrika ne-Democratic Republic of Congo (i-DRC) nokuba sithiwe thaca ePalamente.Esi siVumelwano sinika isicwangciso-sikhokelo sokuqaliswa komsebenzi wokuveliswa kwamandla kwi-Grand Inga Project nokuba la mandla athuthelwe kumda ophakathi kwe-DRC neZambia. Ukuqinisekiswa ngokusesikweni kwesi siVumelwano kuza kunceda ukuba kwakhiwe isiGaba soku-I salo msebenzi, esiza kuzisa iimegawathi ezingama-2 500 zombane eMzantsi Afrika kwaye oku kuza kunceda nakwintsebenziswano kwingingqi, amandla, ukufumaneka kwamandla ombane kunye nakuhlumo loqoqosho ngendlela engenabungozi kokusingqongileyo.Lo msebenzi wolwakhiwo unganako ukuzisa amandla (ombane) acacokileyo aveliswa ngamanzi nafikelelekayo asuka ngaphandle ukuze anezise iimfuno zombane zase-DRC, ezaseMzantsi Afrika nezamazwe angabamelwane. Lo msebenzi wolwakhiwo uquka ukuveliswa kwamandla ombane wamanzi ozimegawathi ezimalunga nama-40 000 kuMlambo iCongo kwizigaba ezisixhenxe ezizayo. Lo msebenzi wolwakhiwo unganakho ukukhawulezisa uphuhliso lommandla we-SADC, ulwe ukunqongophala kwamandla, ukhuthaze uhlumo loqoqosho ukhokele nophuhliso lweziseko ezingundoqo. Lo msebenzi we-Grand Inga ujolise ekukhuseleni amandla oMlambo iCongo, ongowona mlambo mkhulu okwi-Afrika esemazantsi e-Sahara. Lo msebenzi wokwakha ungowona msebenzi mkhulu nofuna isibindi owakhe waqhutywa kweli lizwekwazi i-Afrika, kwaye uza kuba ngumzekelo oqaqambileyo obonisa ukuba i-Afrika nama-Afrika  abafikanga bagalelekile.IKhabhinethi inikwe amagqabantshintshi ngeNkomfa ezayo yaMazwe ngamazwe engoBuni, Amanzi noPhuhliso. Le nkomfa iza kusingathwa liSebe lezaManzi noGutyulo, uPhando ngaManzi kwakunye namahlakani abo kwezamanzi. Le nkomfa iza kubanjwa ukusuka ngomhla wesi-3 ukuya kowesi-7 kweyoMnga ibanjelwa eMonti phantsi komxholo othi: “Imithombo Engakaphathwa”.Le nkomfa ilandela iingxoxo ezininzi ezaziqale emva kweNkomfa yaMazwe ngamazwe yoLawulo lwaManzi abalekayo eyayibanjwe ngeyoMnga kowama-2012. Le nkomfa iza kuba liqonga lokukhuthaza intsebenziswano nobudlelwane obuza kusabela kwimiceli-mingeni ejamelene neli candelo. Le nkomfa iza kunika kwanethuba lokuba kuqaliswe ngesiCwangciso-sikhokelo seBhunga labaPhathiswa base-Afrika ngoMbandela waManzi noBuni.3. Uluvo lweKhabhinethi kwiMiba eGqubayoIKhabhinethi inikwe amagqabantshintshi nguMphathiswa wezeMpilo, uGq-Aaron Motsoaledi, ngezamva nje ngombandela wesifo e-Ebola kwakunye namanyathelo asele ethathiwe nguMzantsi Afrika. IKhabinethi ifuna ukubethelela ukuba akukabikho mntu ofunyenwe enesi sifo kweli.  Amaqulo namalungiselelo eli lizwe okulwa nesifo i-Ebola kufuneka abe ngawona angqingqwa kummandla we-SADC nakwilizwekazi jikele uMzantsi Afrika onawo. UMzantsi Afrika usazimisele ukuncedisa ummandla we-SADC ngokuhlola, uqeqesho neenkonzo zelebhu. uMphathiswa uMotsoaledi uza kunika ingcaciso egcweleyo ngalo mba nge-14:30 namhlanje. IKhabhinethi iyazamkela izicwangciso zeBhanki enguVimba yoMzantsi Afrika kunye nequmrhu labatyali-zimali abaphuma kwicandelo lezezimali zokuhlangula i-African Bank Limited (i-ABL). Oku kuza kunceda abo bagcinise imali zabo kuze kuphungule nelahleko yabo batyale imali kwa-ABL. Oku, futhi, kuza kuqinisekisa ukuba icandelo lezezimali leli lizwe liluqilima kwaye lizinzile.IKhabhinethi iyakugxininisa ukubaluleka kwecandelo lezezimali kuhlumo loqoqosho kwaye iyakubethelela nokuba urhulumente, ekhokelwa nguNondyebo weSizwe, uza kuqhubekeka elixhobisa kangangoko eli candelo, elikhuthaza kumsebenzi walo wokuba liliso kwaye aphucule nendlela esebenza ngayo imithetho elilawulayo.IKhabhinethi ivile yaye ibuxhalaba lulwazi olulahlekisayo olungeengunqu ezahlukeneyo ezicetywayo kwiingxowa-mali zomhlala-phantsi (le umntu ayinikwa yonke isisixa xa ethatha umhlala-phantsi (i-providenti) okanye le anikwa isinye esithathwini sayo ize eshiyekileyo inkinkishwe ngezavenge ngenyanga (ipenshini)). Kukho amarhe athi abanye abasebenzi bayalahla emisebenzini kuba bexhalele ukuba urhulumente kulo nyaka uzayo uza kubalela ukuba bayifumane imali yabo yomhlala-phantsi xa betshintsha imisebenzi, nokuba urhulumente ufuna ukuzilawula ngokwakhe iingxowa-mali zomhlala-phantsi. Nangona urhulumente efuna ukubakhuthaza abasebenzi ukuba bayigcine imali yabo abayibekele umhlala-phantsi, akukho mthetho utshintshiweyo othintela abantu ukuba bangayikhuphi imali yomhlala-phantsi xa betshintsha imisebenzi.Endaweni yoko, ezi iziphakamiso zeenguqu zifuna:a) Ukukhathaza abantu ukuba batye bebeka ukulungiselela umhlala-phantsi wabo kunye neemfuno zabo baxhomekeke kubo nokuba kubekho imalanyana abayigcinayo yomhlala-phantsi kwimali yabo yomfuzo.b) Ukwenza ukuba amalungiselelo okufaka imali kumhlala-phantsi angabinalahleko kakhulu, alawulwe ngobunono, acace gca kwaye angakrokrisi.c) Ukuphucula umgangatho wolawulo lwengxowa-mali yomhlala-phantsi, kuquka ulwazi nendlela abaziphethe ngayo abo balawula ingxowa-mali, ukukhuselwa kweemali zamalungu, ukuphendula nokudandalazisa ulwazi olululutho kumalungu nakwabo bahlawula imali.IKhabhinethi ifuna ukuqinisekisa uluntu ukuba iimali zabantu zomhlala-phantsi ziselugcinweni. Akukho sizathu saye nawuphi na umsebenzi (abo basebenza kumashishini abucala nabo bakurhulumente) ukuba alahle emsebenzini ukuze akwazi ukukhupha iimali zakhe zomhlala-phantsi. Makuqatshelwe ukuba abo bakhupha imali yabo yepenshini okanye yeprovidenti phambi kokuba lifike ixesha lokuthatha umhlala-phantsi abazukufumana mali incinci kuphela kunaleyo bebeza kuyifumana ukuba bebeyigcinile koko bangatsalelwa nerhafu ngenxa yokuba beyikhuphe phambi kwexesha kwaye abazikuxhamla kwizaphulelo zerhafu.4. Imisitho ezayoUMphathiswa uNathi Mthethwa uza kuphehlelela iNyanga yaMafa eGauteng ngomhla wama-31 kweyeThupha phantsi komxholo othi: “Ukubhiyozela iMinyaka engama-20 yoRhulumente wentando yesininzi: Balisa iBali Lakho eliQhubela uMzantsi Afrika Phambili”. Phakathi kwamaphulo achongiweyo ukuba aza kusetyenziswa ukuqhubela phambili iphulo i-“Balisa iBali Lakho” kukufihlwa kwakhona kwamathambo kaNat Nakasa noMoses Kotane. Ukubuyiswa kwamagorha angazange anikwe ndumasi kunika uMzantsi Afrika ithuba lokuba ufunde banzi ngamahla-ndinyuka obomi bawo, iimeko ezabangela ukuba aye kuhlala elubhacweni kunye negalelo lawo kumzabalazo wenkululeko yeli lizwe.Eminye imisitho iquka: iVeki yeSizwe yeeNcwadi ukusuka ngomhla woku-1 ukuya kowesi-7 kweyoMsintsi phantsi komxholo othi: “Siyakunqandwa Zinkwenkwezi”. Yona iza kugxininisa kwifuthe leencwadi nendlela ezinokuqhubela ngayo uMzantsi Afrika emajukujukwini ngokwenyani nangokomzekelo. Iindibano zicetyiwe kumaphondo onke kwaye ziza kuquka ufundo ngeelwimi zomthonyama, ukubalisa amabali neentetho zenkuthazo, ukhuphiswano ngesigama, izifundo ngemibongo kunye neengxoxo-mpikiswano ngeencwadi.Ngomhla wesi-3 kweyoMsintsi uMzantsi Afrika uza kuba nesiKhumbuzo seMinyaka engama-30 seziDube-dube zaseLigwa apho uluntu lommandla woNxantathu weLigwa laliqhankqalazela ukunyuswa kwemali yerenti, ukungahanjiswa kweenkonzo ngokukuko kunye norhulumente wasekhaya ongekho mthethweni nongasebenziyo. IziDube-dube zaseLigwa zeza nohlobo lokuqhankqalaza oluzingileyo olaphela lugubungela iindawo ezininzi zeli lizwe, nto leyo yabangela ukuba abasemagunyeni kurhulumente wocalu-calulo bamisele imo yonxunguphalo.UMphathiswa uDerek Hanekom uza kuphehlelela iNyanga yoKhenketho ngomhla wama-26 kweyeThupha kuMasango aseMaboneng, eRhawutini, phantsi komxholo othi: “UKhenketho luphucula Impilo yabantu”, elisukela kuSuku loKhenketho lweHlabathi (olungomhla wama-27 kweyoMsintsi) kwaye liza kugxila kwixabiso lezokhenketho kwintlalo, ezenkcubeko, ezopolitiko nakuqoqosho lweli lizwe.Abemi boMzantsi Afrika bayakhuthazwa ukuba nabo bazikhuphe bajikeleze eli lizwe lethu ngexesha leNyanga yoKhenketho kwaye baziqhelanise nendlela elibaluleke ngayo ukhenketho kuqoqosho.IVeki yeSizwe yoTyalo-mthi iza kubhiyozelwa ukusuka ngomhla woku-1 ukuya kowesi-7 kweyoMsintsi phantsi komxholo othi: “Abantu naMahlathi: Ukutyalela ikamva eliqaqambileyo”. Abemi boMzantsi Afrika bayakhuthazwa ukuba batyale i-Vepris lanceolata (ebizwa ngokuba nguMzane) okanye i-Heteropyxis Natalensis Harvey (ebizwa ngokuba yiNkunzi), eyimithi ekhethiweyo kulo nyaka wama-2014.ISebe lezoLimo, amaHlathi nezokuLoba (i-DAFF), lisebenzisana nezokusiNgqongileyo noLawulo loLonwabo kunye nabakwa-Total South Africa, liza kubamba ukhuphiswano leMbasa yesiXeko yoTyalo-mithi leSizwe. Injongo yoku kukukhuthaza ooMasipala baseMakhaya ukuba batyale uhlaza kwimimandla yabo.IVeki yeSizwe yoTyalo-mithi kunye neMbasa yesiXeko yoTyalo-mithi leSizwe ziqhutywa ngokwesicwangciso-qhinga se-DAFF sokutyala uhlaza esichaza utyalo lohlaza njengendlela edityanisiweyo kutyalo-mithi, ukukhathalela nolawulo lwalo lonke uhlaza ezidolophini nasemaphandleni.5. IzikhundlaIkhabhinethi ikwamkele ukuqeshwa kwaba balandelayo:UMnu Themba Stanley Kojana njengeSekela Mlawuli-Jikelele: OoTitshala, Abasebenzi kunye noPhuhliso lweZiko, kwiSebe leMfundo esiSiseko.UMnu Clifford Abraham Appel njengeGosa eliPhezulu lezeziMali kwiSebe loPhuhliso loLuntu.IKhabinethi nayo iyakuvuma ukuqeshwa kwaba balandelayo njengamalungu oMlawuli weSizwe weziThuthi zikaWonke-wonkea) UMnu Lesedi Dinte,b) UNksz Divhani Edzisani Tshivhase.c) UNjing  Ntombizozuko Dyani-MhangoIKhabhinethi ikuvumile ukuqeshwa kukaSemira Mohammed njengeLungu elingekho kwiSigqeba soLawulo kwiBhodi ye-Arhente yeziThuthi eziNqumla iMida.IKhabhinethi ikuqaphele ukuqeshwa koMnu Tshediso Matona njengoMlawuli oyiNtloko wakwa-Eskom SOC Limited nangokuba lilungu leBhodi yabaLawuli yakwa-Eskom ngenxa yesikhundla sakhe.Imibuzo: Phumla Williams (ISithethi seKhabhinethi esiliBambela)Qhagamshelana: 083 501 0139"
INtetho kwintlanganiso yeKhabhinethi yangomhla wesi-3 kweyoMsintsi kowama-2013,4 Sep 2014,https://www.gov.za/statement-cabinet-meeting-3-september-2014,https://www.gov.za/xh/intetho-kwintlanganiso-yekhabhinethi-yangomhla-wesi-3-kweyomsintsi-kowama-2013,"1. Ukuphunyezwa kweNkqubo eziNgundo zikaRhulumente1.1. IKhabhinethi iyakwamkela ukuvulwa ngokusesikweni nguMongameli uJacob Zuma kwesiBhedlele i-Dr Harry Surtie e-Upington, eMntla Koloni, ngomhla wesibini kweyoMsintsi kowama-2014. Oku kwenzeke kwintsuku ezine emva kokuba esinye isibhedlele esitsha sivulwe nguMphathiswa wezeMpilo uGq. Aaron Motsoaledi eNatalspruit, eGauteng. Le yeminye yemisebenzi ebalulekileyo kwinkqubo yesizwe karhulumente yeziseko ezingundoqo eza kukhokelela ukuba kwakhiwe izibhedlele ezingama-43 neekliniki ezingama-213 kule minyaka mihlanu izayo ukuze kwaneziswe iimfuno zenkqubo ye-Inshorensi yezeMpilo yeSizwe.1.2 IKhabhinethi ikuqhwabela izandla ukubanjwa nokuthinjwa ngephulo iProject Darling kunye nokubanjwa kwemigulukudu ekrokrelwa ngokuqweqedisa iiloli. Iphulo iProject Darling likhokelele ukuba kufunywana iidayimani ezingekho mthethweni kunye nokuthathwa kwempahla exabisa izigidi ezingama-R50, izindlu ezili-15 kunye nemali yangaphandle ezizigidi ezingama-R43.Ekupheleni kwale nyanga amapolisa aza kukhupha iinkcukacha-mani zolwaphulo-mthetho. La manani asekelwe kumanani okwenene amatyala amangalelwe emaPoliseni, kwaye aza kubonakalisa amaphulo abe yimpumelelo kunye nemingeni.Ukupapashwa kwala manani kuza kusinceda ukuba sikwazi ukuba sixoxe ngento esiyaziyo ngendlela zokuqinisa intsebenziswano esinayo noluntu malunga nephulo likarhulumente elibanzi lokulwa nolwaphulo-mthetho. Ukuze eli lizwe lilwe ulwaphulo-mthetho ngempumelelo, iKhabhinethi icela uluntu ukuba nalo ludlale eyalo indima ngokuxela izenzo zolwaphulo-mthetho nokuxhasa imibutho yasekuhlaleni elwa nolwaphulo-mthetho njengokuba idabi lokulwa ulwaphulo lifuna kuphume wonke ubani ekuhlaleni.Urhulumente uyazigxeka izenzo zokuhlasela ngolunya amalungu abeNkonzo yobuPolisa yoMzantsi Afrika besemsebenzini. NgeCawe, umhla wesi-7 kweyoMsintsi ngowama-2014 urhulumente uza kuhlonipha unike nembeko kula mapolisa aphulukene nobomi bawo esemsebenzini. IKhabhinethi icela isizwe ukuba naso sibonise imbeko kula mapolisa awe esemsebenzini ezama ukugcina umthetho.1.3 IKhabhinethi iyakwamkelwa ukwaziswa kweziko elixabisa iibhiliyoni ezi-R2 lokufuya ezaselwandle kuMmandla woPhuhliso lwamaShishini oseNgqurha eMpuma Koloni elibekele bucala iihektara ezingama-80 ukulungiselela ukukhulisa amangquba ngowama-2020 ize idale imisebenzi esisigxina engama-2 080. Le projekthi iyinxalenye ye-Operation Phakisa enjongo zayo ikukukhangela ubutyebi obunokufunyanwa kwiilwandle zoMzantsi Afrika. Le projekthi inakho ukugalela iibhiliyoni ezili-R177 kuqoqosho ize idale imisebenzi enokufika kwisigidi ngowama-2033. IKhabhinethi icela nabanye abatyali-zimali ukuba bankampane noRhulumente kula mathuba matsha ohlumo loqoqosho.1.4 IKhabhinethi iyakubulela ubukho begqiza leengcaphephe zoogqirha loMzantsi Afrika kumazwe eziseNtshona ye-Afrika iGuinea, iSierra Leone kunye neLiberia ezincedisa kwidabi lokulwa nokunwenwa kweNtsholongwane i-Ebola. Eli gqiza leengcaphephe ezizingcungela linelebhu engumahamba-nandlwana kwaye oko bephaya kweziveki zidlulileyo zimbini (ezi-2) bencedisa kwiphulo lokuxilonga nokubona esi sifo kuwo wonke la Mmandla.1.5 IKhabhinethi iyakwamkela ukusungulwa kweSigaba 1A, seprojekthi ebizwa i-Pongolapoort Bulk Water Supply. Le projekthi kuqikelelelwa ukuba iza kuxabisa ibhiliyoni e-R1,5 iza kukhokelela ukuba kunikezelwe ngamanzi aselwayo nokufakelwa kobuxhaka-xhaka bokucoca nokugcina amanzi asisixa ukulungiselela abantu abangama-134 864 kumakhaya angama-16 200. Le projekthi iza kuzisela amanzi uluntu loMasipala waseJozini, KwaZulu-Natal. 2. Izigqibo zeKhabhinethi ezingundoqo2.1 IKhabhinethi ikuvumile ukukhutshwa kwesiCwangciso-sikhokelo esiHlanganisiweyo soPhuhliso lweDolophi esiseluyilo esiza kusetyenziselwa ukufakana indlebe namahlakani aphambili kunye nokwenzela intsebenziswa entle phakathi kwamaqoqo karhulumente. Oku kuza kunceda ukuba kuvisiswane ngomba weenguqu kwiidolophi zoMzantsi Afrika. Esi siCwangciso-sikhokelo sisabela kwikhwelo likaMongameli uJacob Zuma sokuba makubekho isicwangciso-sikhokelo sesizwe esihlanganisiweyo sophuhliso lweedolophi ukuze kuliwe nomonakalo owenziwa ngurhulumente wocalucalulo owakha iidolophi ngokocalucalulo  kunye nokunceda oomasipala bakwazi ukumelana ngokokuko nombandela wokuthontelana kwabantu ezidolophini. Umbono wesi siCwangciso-sikhokelo kukuba izixeko needolophi kuyaphileka kuzo, azicaluli mntu kwaye zakhiwe ngokufanelekileyo. Esi siCwangciso siza kulungisa le ndlela igwenxa kwakusakhiwa ngayo iidolophi yayicalula ngebala nangokufuma kweempokotho size sakhe izixeko needolophi ezinobumbano nezingacaluli bani.2.2. IKhabhinethi iyamkele  iNgxelo yeSizwe ngezeZindlu noPhuhliso lweeDolophi eza kunikezelwa kwiNkomfa yeZizwe eziManyeneyo (i-Habitat III) ngowama-2016. Inkomfa yeZizwe eziManyeneyo yokuqala yamalungiselelo iza kubanjwa ngomhla we-17 nowe-18 kweyoMsintsi ngowama-2014. Le ngxelo kulindeleke ukuba izale i-Ajenda eNtsha yeeDolophi yenkulungwane yama-21 yokujongana nemingeni amazwe afumileyo nasakhulayo ajamelana nayo, yamkele indima eya isiba nkulu edlalwa zizixeko kwimiba edla ihlabathi efana nokutshintsha kwemozulu, iintlekele, uphuhliso loqoqosho kunye namalungelo oluntu. Amalungiselelo e-Habitat III afika kanye ngexesha apho uMzantsi Afrika uxakekile ubhala isiCwangciso-sikhokelo soMgaqo-nkqubo oHlanganisiweyo sawo kwaye uqalisa ngamalungiselelo ePhepha logayo-zimvo lezokuHlaliswa koLuntu.2.3 IKhabhinethi ikuvumile ukusungulwa kwe-Arhente yokuLawula iiMpahla zeSizwe eza kujonga ulawulo lweempahla zikarhulumente. Le arhente iza kuba liCandelo likaRhulumente eliphantsi kolawulo loMphathiswa weMisebenzi kaRhulumente. UMphathiswa uNxesi uza kunika iinkcukacha ezithe vetshe ngalo umba.2.4 IKhabhinethi iwamkele uMgaqo-nkqubo olungisiweyo wokuqeshwa kwabaSebenzi bokuBhangisa eza kupapashwa ngesaziso kwiPhephandaba lakwaRhulumente. Lo Mgaqo-nkqubo ujolise ekukhuthazeni ukungaqu-guquki, ubulungisa, nokudandalazisa elubala kunye nokuphumeza ulingwano kubantu ababehlelelekile ngaphambili ngokucalu-calulwa ngolunya. Olona tshintsho lukhulu luza nesi silungiso kukususwa kwenkqubo ebizwa ngokuba kukufaka iBango ngeenjongo zokuqhubela phambili neenguqu. Lo mgaqo-nkqubo uza kusetyenziswa kuphela kwabo baqeshwe  ngokoMthetho wokuBhangisa, uMthetho weeNkampani kunye noMthetho wamaQumrhu aQingqiweyo. 3. ImiThetho esaYilwayo3.1 IKhabhinethi ivumile ukuba uMthetho osaYilwayo wokuThathwa koMhlaba, wowama-2014 uthiwe thaca ePalamente. UMthetho wokuThathwa koMhlaba wowama-1975 ngowaphambi koMgaqo-siseko wowama-1996 oko kwenze ukuba kufuneke kulungelelwaniswe imithetho ephambili elawula ukuthathwa komhlaba ngokwemimiselo nezibonelelo zoMgaqo-siseko.  UMphathiswa uNxesi uza kunika iinkcukacha ezithe vetshe ngalo umba4. ULuvo lweKhabhinethi kwiMiba eGqubayo4.1 IKhabhinethi iyakhuthazwa luhlumo oluncumisayo kuqoqosho kwikota yesibini yonyaka phantsi kweemeko zoqoqosho ezinzima kweli lizwe nakwihlabathi. Isantya sokukhula kokoqoqosho sisephantsi ukuba singamelana nemingeni yendlala, ukungalingani kunye nentswela-misebenzi. Urhulumente uyakukhawulezisa ukufezekiswa kwesiCwangciso soPhuhliso seSizwe ukukwazi ukulwa neengxaki ezondeleyo, lunyuse isantya esinokuhluma ngaso ngokusisigxina kudaleke nemisebenzi yabantu bakuthi. Malunga noku, iimali esizigalela kwiziseko ezingundoqo – umbane, ezothutho, amanzi, iindlela, izikolo nezibhedlele -  zisisakhelo soqoqosho oluhluma ngokukhawuleza, nolubandakanya wonke ngakumbi.Umthamo wonyaka wemali etyalwa kwiiprojekthi ezinkulu lisebe lamashishini karhulumente unyuke ngaphezu kwama-260% ngokokwenyani kule minyaka ilishumi edlulileyo. Inkcitho yonyaka yoomasipala basemakhaya kwiziseko ezingundoqo ikhule ngokuphindwe kabini ngokokwenyani ukususela ekupheleni kweminyaka yeyawama-1990. Urhulumente sele egalele imali engaphaya kwetriliyoni zeerandi kwiziseko ezingundoqo ukusukela ngowama-2009 nowama-2010. Silindele ukuba uhlumo kwisiqingatha sesibini sonyaka luza kuncumisa njengoko icandelo lemigodi nelezemveliso zibuyela kwimeko yesiqhelo. Kwaye urhulumente uza kuqhubekeka esebenzisana namashishini nemibutho yabasebenzi ukudala iimeko ezifanelekileyo zotyalo-mali nohlumo loqoqosho.4.2 IKhabhinethi iyazikhalimela izenzo neentetho zakutsha nje zokudala uqhushululu nto leyo ingahambisaniyo nomoya womgaqo-siseko kwaye inokusibuyisela emva sisizwe. Lo mkhwa mtsha wokutshiswa kweebhasi eNtshona Koloni nawo ugxekwa kabukhali.IKhabhinethi ibothulela umnqwazi abazali abazixeleleyo ukuba bazakungenelela baqinisekise ukuba abantwana bayaya esikolweni eMntla Koloni. IKhabhinethi ibamba ngazibini kubazali abathe bangenelela befuna ukuqinisekisa ukuba ikamva labantwana babo aliphazanyiswa kwaye ikwabongoza ukuba amalungelo abantwana angaze aphinde anyhashwe kwakhona okanye abantwana basetyenziswe kumadabi okuhlala. IKhabhinethi iyabamemelela abemi boMzantsi Afrika ukuba balihloniphe igama leli lizwe lokukwazi ukuhlala etafileni kuboniswane ngendlela eyakhayo nokusombulula iimbambano nokuba zezikabani na ngolo hlobo siqhubuele uMzantsi Afrika Phambili. 4.3 IKhabhinethi iyawamkela amanyathelo angqongqo athathwe licandelo loXolo noKhuseleko le-SADC kwizixholo-xholo zopolitiko zakutsha nje eLesotho kwaye iyakubethelela kwakhona ukuba iluxhasa ngokungagungqiyo uluvo lwe-SADC lokuzikhaba ngawo omane iinzame zokutshintsha umbuso ngokungekho mthethweni. Ke ngoko iKhabhinethi imelelela bonke abachaphazelekayo ukuba basebenzisane ukubuyisela ulawulo lwentando yesininzi eLesotho kwaye ilandelwe imiqathango yesivumelwano necandelo le-SADC.4.4 IKhabhinethi ikuqaphele ukulahla emsebenzini kukaSihlalo weKomishini yoNyulo eziMeleyo, u-Advocate Pansy Tlakula. Ukulahla kwakhe kulandela uNyulo lukaZwelonke lowama-2014 olaliyimpumelelo olalukhokelwe nguye. Udlale indima enkulu ekuqinisekiseni ukuba ulawulo wentando yesininzi luluqilima. IKhabhinethi iyalibulela igalelo elenziwe ngu-Advocate Tlakula kwaye iyambulela naye ngokuzinikela kumsebenzi wakhe wokuqinisa ulawulo lwentando yesininzi kwaye imnqwenelela okuhle kodwa.4.5 IKhabhinethi iyasamkela isigwebo esiwiswe yiNkundla yoMgaqo-siseko esingqina ukuba ulungile umgaqo-nkqubo karhulumente wokunikezelwa kwamathuba kwabo babehlelelekile. Urhulumente umi akajiki kwinkqubo yakhe yokulungisa umonakalo wokungalingani ekuhlaleni ingakumbi emisebenzini. Esi sigwebo sikwangqina nokuba okuyinenene inkqubo yokunika amathuba kwabo babahlelelekile ngaphambili kunye neminye imithetho yolungelelwaniso lwezengqesho ikhuthaza iinguqu kwaye ixhobisa abo babehlelelekile ngaphambili.5. Imisitho ezayo5.1 ISebe lezeMfundo esiSiseko liza kuqhuba uHlolo loNyaka likaZwelonke (i-ANA) lesine ukusuka ngomhla we-16 ukuya kowe-19 kweyoMsintsi ngowama-2014 ukuvavanya indlela inkqubo yeziphumo zokufunda kubantwana abafunda kumaBanga eloku-1 ukuya kwele-6 kunye nabeBanga le-9 njengenxalenye yamalinge okuphucula umgangatho wemfundo. Kulo nyaka (wama-2014) iSebe lezeMfundo esiSiseko liza kuqalisa ngelinge lokuhlola abafundi abathile abakhethiweyo beBanga le-7 nele-8. Isigqibo ngolu uhlolo siza kuthathwa ngowama-2015. I-ANA isinika ubungqina obugcweleyo ukuze sikwazi ukulandelela sijonge ukusebenza ngempumelelo kwamanyathelo okungenela kaRhulumente okuphucula umgangatho wokukwazi ukufunda nokubhala kunye nezibalo kubafundi kwaye inceda nootitshala ukuba bazibone iindawo ezifuna ukugxininiswa ngakumbi. IKhabhinethi ikhuthaza abazali nabagcini-bantwana ukuba babancedise abantwana babo ukuze baqinisekise ukuba iziphumo zabo zingasetyenziswa ukujonga iindawo ababetheka kuzo abantwana. Imihla namaxesha okubhala e-ANA kunye nezixhobo eziza kufuneka ziyafumaneka kule webhusayithi: www.education.gov.za5.2 UMphathiswa woPhuhliso lwamaPhandle noBuyekezo lweMihlaba uGugile Nkwinti uza kusingatha iNgqungquthela yoBunini boMhlaba yowama-2014 e-Birchwood Hotel nakwiZiko leeNkomfa i-OR Tambo, eBoksburg ukusuka ngomhla we-4 ukuya kowe-6 kweyoMsintsi ngowama-2014. Le Ngqungquthela iza kugxila kumanyathela neendlela zokujika zicime imisebenzi yeli lizwe yobukholoniyali nocalucalulo eyabangela ukuba ama-75% abantu abamnyama bazibone sebengenamihlaba, bengenazindlu, bengaxhotyiswanga ngazakhono benganawo namalungelo okuba nomhlaba ongowabo. IKhabhinethi imemelela bonke abachaphazelekayo ukuba basebenzisane noRhulumente baphumeze izivumelwano zokujongana nomba welungelo lokuba nomhlaba ongowakho. 5.3 Inkqubo yeNyanga yeeNkonzo zikaRhulumente ukusuka ngomhla woku-1 ukuya kowama-30 kweyoMsintsi kowama-2014 phantsi komxholo othi: “Ukutshintsha iNdlela abaSebenzi bakaRhulumente abaSebenza ngayo: Batho Pele “‘Khokelisa Abantu Phambili’”, iza kugxila kwiphulo lokuphucula nangakumbi indlela inkonzo ezihanjiswa ngayo ingakumbi ngabo basemehlweni abantu. IKhabhinethi imemelela bonke abemi boMzantsi Afrika bahloniphe abo basebenzi bakarhulumente okanye amaziko kaRhulumente asebenze ngokuzinikela ngokungenisa amagama abo ukuze abe nokubandakanywa kwiMbasa zokuGqwesa zeSizwe zeBatho Pele phambi komhla wokuvala wama-30 kweyoMsintsi ngowama-2014.5.4 Inyanga yamafa ibhiyozelwa ukusuka ngomhla woku-1 ukuya kowama-30 kweyoMsintsi ngowama-2014 phantsi komxholo othi “Ukubhiyozela imiNyaka engama-20 yoLawulo lweNtando yesininzi: Balisa iBali Lakho eliQhubela uMzantsi Afrika Phambili”. IKhabhinethi ikhuthaza bonke abemi boMzantsi Afrika ukuba babhiyozele indalo namasiko ethu anzulu natyebileyo, iinkolelo nezithethe ezahlukeneyo njengabantu ababumbeneyo abafuna ukwazana. INyanga yaMafa kulo nyaka ithatha ixesha kanye ngethuba sibhiyozela imiNyaka engama-20 yoLawulo lweNtando yesininzi nto leyo isichukumisayo ukuba sikhumbule sisonke umzabalazo wokukhuthaza ubunye kwisizwe. IKhabhinethi ikhuthaza abemi boMzantsi Afrika, ingakumbi ulutsha ukuba luyamkele ngezandla ezishushu imbali yoMzantsi Afrika efanayo baze basebenzise amasiko ethu ahlukeneyo akhuthaze ukwakha isizwe, abemi abangabukulaniyo nemvano kuluntu. Abemi boMzantsi Afrika bayacelwa ukuba bonwabele ubutyebi nobuhle beli lizwe ngokundwendwela kwimiyezo yesizwe ekungenwa kuyo simahla ukusuka ngomhla we-8 ukuya kowe-12 kweyoMsintsi kowama-2014 njengenxalenye yeVeki yeMiyezo yeSizwe yoMzantsi Afrika (i-SANParks) yoNyaka yesiThoba. IKhabhinethi iyasixhasa naso isimemelelo sePalamente sokuba bonke abemi boMzantsi Afrika bakhusele amafa esizwe sethu.5.5 IKhabhinethi inqwenelela aBafana Bafana okuhle kwimidlalo ebalulekileyo emibini ezayo abaza kuyidlala neSudan ngomhla we-5 kweyoMsintsi eKhartoum ongumdlalo wokuzibekela indawo kwimidlalo yokhuphiswano yeli lizwekazi kulo nyaka uzayo kunye nowe-Nigeria ngomhla we-10 kweyoMsintsi ngowama-2014 eKapa. IKhabhinethi ikwaqhwabela izandla aBanyana Banyana naMajita kwaye ibanqwelela okuhle phambi kweetumente ezinkulu abaza kuthatha inxaxheba kuzo. ABanyana Banyana baza kudlala kwimiDlalo yobuNtshatsheli yabaseTyhini yase-Afrika yesi-9 eza kubanjelwa eNamibia ngenyanga yeDwarha kwaye bakwasecicini lokufumana indawo kwiNdebe yeHlabathi yabaseTyhini ye-FIFA ngowama-2015 eCanada, wona Amajita, iqela lesizwe labaneminyaka engaphantsi kwama-20,  sebeyifumene indawo yokudlala kwimidlalo yobuntshatsheli yase-Afrika ngowama-2015 eSenegal. IKhabhinethi icela bonke abemi boMzantsi Afrika ukuba baxhase la maqela njengoko esiya emadabini okulelwa ezi ndebe.IKhabhinethi yamnkela abo baza kuthatha inxaxheba besuka kwiimbombo zonke zomhlaba kwiTumente yeNdebe yeHlabathi yeKarate iKyokushin yesi-4 eza kubanjwa ngomhla we-6 kweyoMsintsi ngowama-2014 kwiZiko leNgqungquthela laMazwe ngamazwe iLuthuli, eThekwini. Le tumente iza kuvulwa ngokusesikweni nguMongameli uJacob Zuma kwaye injongo zayo kukukhuthaza ikarati njengohlobo lomdlalo wolutsha njengoko inceda ukukwenza isimilo, ukukwazi ukuzikhusela kwaye iza kunceda nakumaphulo okulwa ulwaphulo-mthetho.5.6 IKomishini yezoKhuphiswano iza kusingatha iNkomfa yoNyaka yesiBhozo neMbhiyozo weMinyaka eliShumi elinesiHlanu ukusuka ngomhla we-4 ukuya kowe-5 kweyoMsintsi kowama-2014. Le nkomfa iza kuvulwa ngokusesikweni nguMphathiswa u-Ebrahim Patel amnkele abathunywa, kuquka nabo basuka kwi-arhente zezokhuphiswana kwi-Afrika iphela kunye ne-arhente enye yezokhuphiswano yengingqi, iKomishoni yezoKhuphiswano yeMimandla yoRhwebo eMinye yeMpuma namaZantsi e-Afrika.6. Izikhundla6.1 IKhabhinethi iyavumelana nokuqeshwa kukaMnu Attwell Sibusiso Makhanya njengeGosa eliyiNtloko loLawulo loMhlathuze Water.Imibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla we-17 kweyoMsintsi ngomawa-2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/xh/intetho-kwintlanganiso-yekhabhinethi-yangomhla-we-17-kweyomsintsi-ngomawa-2014,"1. Uluvo lweKhabhinethi kwimiba egqubayo1.1 ILesothoIKhabinethi iyawubulela umsebenzi kaMongameli Zuma ebambisene neCandelo loPhuhliso lwaMazwe e-Afrika eseMazantsi (i-SADC) wokuzama ukubiyisela uxolo eLesotho. IKhabhinethi iyazixhasa izigqibo zeNgqungquthela yakutsha nje eye yagunyazisa uSekela Mongameli weRiphablikhi yoMzantsi Afrika, oHloniphekileyo uCyril Ramaphosa, encediswa liQumrhu loLawulo kunye neqela leengcali eziphuma kuMazwe angaMalungu e-Troika, asebenze njengoMququzeleli we-SADC kwiLizwe laseLesotho. USekela Mongameli, iQumrhu loLawulo kunye neengcali baneMiqathango yokuSebenza ecacileyo yokuququzelela iinzame zokubuyisela uzinzo lwezopolitiko nezokhuseleko kwiLizwe laseLesotho, kwixesha elifutshane nelide.1.2 Umboniso weenkampani zoMzantsi Afrika eRussiaIKhabhinethi iqhwabela izandla iinkampani zoMzantsi Afrika eziwongwe ngokuba nowona mboniso ugqwesileyo kumboniso i-World Food Show eMoscow. Zisebenzisana neSebe lezoRhwebo noShishino, Iimveliso zoKutya zalapha eMzantsi Afriika zithandiwe ngabarhwebi boKutya baseRussia abathenga ukutya okuveliswe kumazwe angaphandle. Eli wonga lehlabathi lifika kanye emva kokuba uMongameli uZuma ebetyelele kwiRiphablikhi yaseRussia kutsha nje. Kulo nyaka bangama-3 000 abashishina ngokutya ebebonisa ngeemveliso zabo. Iinkampani zoMzantsi Afrika ezingama-21, zixhaswa ngeNgxowa-mali yokuThengisa Abashishina naMazwe angaPhandle noTyalo-mali (i-EMIA), bezibonisa ngemisebenzi yecandelo lokucolwa nokusetyenzwa kweemveliso zolimo.1.3 Ukhuphiswano lwezincoko ngoNat Nakasa nosele sikuzuzile ngeNkululeko noLawulo lweNtando yesininziIKhabhinethi ibothulela umnqwazi abaphumelele ukhuphiswano lokuqala lwezincoko ebezingobomi bukaNat Nakasa, intatheli eyaziwayo amathambo ayo abuyiselwa ekhaya eMzantsi Afrika emva kweminyaka engama-50 ngomhla we-19 kweyeThupha ngowama-2014. Eli phulo leSebe lezobuGcisa neNkcubeko likhumbuza ulutsha lwakuthi ngomzabalazo wenkululeko kwaye lilubalisela ngembali yokubhala nobuntatheli eMzantsi Afrika. Abafundi abafundela ubuntatheli, uSbongakonke Mbatha, uQiniso Mbili noNkamogeleng Lebeloane, emnye kubo, baphumelela ithuba lokufunda beqeqeshwa kunye nekhompyutha ephathwayo, i-laptop.Olunye uhlobo lokhuphiswano ibiyingxoxo-mpikiswano yabafundi apho bebexovula umgama osele uhanjiwe ngeNkululeko noLawulo lweNtando yesininzi. Iinjongo zolu khuphiswano ziquka ukufundisa ngendima yeentatheli ngethuba kusiliwa umzabalazo wenkululeko eMzantsi Afrika. Abaphumelelayo uMfundo Radebe, uDumisa Nzama, uDanielle Dallas, u-Olivia Habonimana, uFaith Marthinussen noCebisa Ncube bafumana ikhompyutha ephathwayo, i-laptop, emnye kubo.2. Izigqibo zeKhabhinethi ezinguNdoqo2.1 Ukukhutshelwa kweZabelo zeSebe lezeMpilo kwiNkampani yakwaBiovacIKhabhinethi ikwamkele ukukhutshelwa kwezabelo zeSebe lezeMpilo ezikwiziko i-Biological and Vaccines Institute (i-Biovac) yaseMazantsi e-Afrika kwiSebe lezeNzululwazi nobuChwepheshe.IBiovac isisiphumo sentsebenziswano yamashishini abucala norhulumente phakathi kukaRhulumente woMzantsi Afrika neBiovac Consortium. Izabelo zikaRhulumente woMzantsi Afrika zibandakanya i-12,5% yeSebe lezeNzululwazi nobuChwepheshe kunye nama-35% eSebe lezeMpilo. Ukukhutshelwa kwezi zabelo ibilinyathelo lokulungisa ingxakana eyayiphawulwe nguMbutho wezeMpilo weHlabathi (i-WHO) kunye neNgxowa-mali yaBantwana yeZizwe eziManyeneyo (i-Unicef) yokuba iSebe lezeMpilo ngale ndlela izinto zime ngayo ngoku linakho ukuba ngumdlali nosompempe njengoko lidlale indima yokuba ngumnikazi zabelo nomthengi. I-WHO ifuna ukuba ugunyaziwe olawulayo (apha sibhekisa kwiBhunga loLawulo lwaMayeza eliyinxalenye yeSebe lezeMpilo) kunye nendima yakhe yokuba liliso mazingabiyinxalenye yawo nawuphi na umzi-mveliso wamayeza – apha ke sibhekisa kwabakwa-Biovac. Ukukhutshelwa kwezi zabelo zeSebe lezeMpilo kwelezeNzululwazi nobuChwepheshe, kuza kunceda abakwaBiovac ukuba bathumele ngaphandle amayeza abo kumazwe axhamlayo kwiinkqubo zogonyo ze-WHO ne-Unicef.AbakwaBiovac yinkampani ethengisela urhulumente amayeza okugonya akumgangatho ophezulu, ekulungileyo ukuwasebenzisa nancedayo kwaye yinkampani ephambili iNkqubo eYandisiweyo yoGonyo (i-EPI) karhulumente efumana kuyo amayeza okugonya abantwana. Esebenzisa iSebe lezeNzululwazi nobuChwepheshe, urhulumente ngoku uza kuba nama-47,5% kwizabelo zakwaBiovac ngelithuba ezingama-52.5% ziza kube zikwaBiovac Consortium.2.2 U-ESKOMNjengokuba bekwazisiwe kule veki iphelileyo, iKhabhinethi iluvumile uluhlu lwamanyathlo okuzisa uzinzo kwezombane, uzinzo kwizimali zakwa-Eskom, nokuqinisekisa ukuba umbane weli lizwe awucimi. Konke oku kufuneka kwenziwe ngendlela engazikutyabula isizwe imali. Ngaxeshanye, urhulumente ufuna ukuqinisekisa ukuba uza kwenza kangokuba impokotho yakhe ivuma ukunceda amakhaya angathath’intweni ukuba angathwaxwa kakhulu kukunyuka kwamaxabiso ombane.Isigqibo seKhabhinethi sisekelwe kwiziphakamiso zeKomiti yaBaphathiswa (i-IMC) eyaphonononga amanyathelo amaninzi akhoyo anokuthathwa ukuqinisekisa ukuba umbane awucimi. I-IMC iyaqhubeleka ilibeke esweni icandelo lezombane.  Iinkcukacha ngala manyathelo aza kuthathwa zikhona kwiwebhusayithi kaNondyebo weSizwe.Ngokufutshane, la manyathelo aquka, phakathi kwezinye, ukuncediswa kuka-Eskom ngurhulumente ngenye imali ukumnceda ukuba imeko yezimali yakhe (u-Eskom) incumise, aze akwazi ukuya kuboleka enye imali kwamanye amaziko ezezimali. Ukuqinisekisa ukuba impokotho karhulumente ayigungxuki kakhulu, le mali iza kugalelwa kwa-Eskom iza kwenziwa ngokuba urhulumente amise ngeenkampani ezingenakwenza monakalo mkhulu kwizimali zikarhulumente ukuba zithathelwe imali.  Iinkcukacha ezithe vetshe ngoku ziza kunikwa nguMphathiswa wezeMali ngethuba esithi thaca iNtetho ngeNkqubo-sikhokelo yoHlahlo lwabiwo-mali lweSigaba esiPhakathi (i-MTBPS) ngomhla wama-22 kweyeDwarha.Amanye amasolotya ala manyathelo aquka: ukuphucula ngokumandla indlela u-Eskom asebenza ngayo nto leyo iza kuphungula iindleko; ukunyusa ngeebhiliyoni ezingama-R50 ityala lemali eza kubolekwa ngu-Eskom esebenzisa igama likarhulumente (lokuqinisekisa); inkxaso karhulumente kwisicelo esifakwe ngu-Eskom kuGunyaziwe wezaMandla weSizwe woMzantsi Afrika (i-Nersa) zokuba konyuswe amaxabiso ombane, nto leyo ihambelanayo nemithetho eqhelekileyo; ukuphucula iindlela zokulawula; ukuhlalutyisisa imigaqo-nkqubo elawula amandla; nokwandiswa kwenkqubo yomvelisi wamandla ozimeleyo. Ngokwamanyathelo aza kuthathwa ukunceda amakhaya asokolayo, urhulumente uza kubeka esweni isibonelelo sombane osisiseko wasimahla. Oku kuza kuqinisekisa ukuba ezi zibonelelo zombane zabiwa ngokufanelekileyo kuze kwakhona kukhuthaze oomasipala ukuba baphucule indlela ababunonophela ngayo ubuxhaka-xhaka babo bombane nabanikezela ngayo umbane eluntwini. La manyathelo ayimfuneko ukuze uMzantsi Afrika ukhulise izinga lokuhluma koqoqosho libe lelikulungeleyo ukudala imisebenzi emininzi, lilwe indlala nokungalingani.2.3 Ukutshintshwa kwemisebenzi yolawulo kwi-Ofisi yeJaji eyiNtlokoIKhabhinethi inikwe amagqabantshintshi ngokuqala kwesigaba sokuqala sokutshintshwa kwemisebenzi yezolawulo nabasebenzi abakwiiNkundla eziPhakamileyo basuke kwiSebe lezobuLungisa noPhuhliso loMgaqo-siseko baye kwi-Ofisi yeJaji eyiNtloko. Oku kuphumeza uMthetho-sihlomelo weShumi elinesiXhenxe woMgaqa-siseko, wowama-2012 kunye noMthetho weeNkundla eziPhakamileyo, uMthetho Nombolo 10 wowama-2013.UMthetho weeNkundla eziPhakamileyo uphucula ulawulo lobumantyi ngokubeka oomantyi kuwo onke amaCandelo eNkundla ePhakamileyo phantsi kolawulo lalo Jaji yoNgameleyo ichaphazelekayo. Lo mthetho unika amagunya nemisebenzi i-Ofisi yeJaji eyiNtloko eyayimiselwe njengeziko lesizwe elilodwa elilingana (ngamagunya namandla) nesebe ngokwesiBhengezo sikaMongameli ngowama-2010. Oku kungqina ukuzibophelela kukaRhulumente kummiselo wokuzimela kweCandelo leeNkundla njengoko kugxininiswa nguMgaqo-siseko wethu.  2.4 Ukusekwa kwe-ofisi yolawulo lweeprojekthi yePhulo likaMongameli lokuKhokela uLwakhiwo lweziSeko ezinguNdoqoIKhabhinethi ikuvumile ukusekwa kwe-Ofisi yoLawulo lweeProjekthi yeMbumba ye-Afrika yePhulo likaMongameli lokuKhokela uLwakhiwo lweziSeko ezinguNdoqo eza kukhokelwa nguMongameli uZuma. Le yinkqubo yeziseko ezingundoqo ekhokelwa ngama-Afrika enjongo yayo ikukukhokela imisebenzi yophuhliso lweziseko ezingundoqo phakathi kwamazwe ngamazwe eza kuvusa amathuba ezoqoqosho eli lizwekwazi kwaye izise amathuba ophuhliso kuluntu, izixeko nemimandla.IKhabhinethi ikuvumile ukusekwa kwe-Ofisi yoLawulo lweeProjekthi yePhulo likaMongameli lokuKhokela uLwakhiwo lweziSeko ezinguNdoqo ngenkxaso yamasebe karhulumente afanelekileyo. I-Ofisi yoLawulo lweeProjekthi iza kuncediswa kukumiselwa kweKomiti yabaPhathiswa kwiMbumba ye-Afrika yePhulo likaMongameli lokuKhokela uLwakhiwo lweziSeko ezinguNdoqo eMzantsi Afrika. USihlalo wale Komiti iza kuba nguMphathiswa kwi-Ofisi kaMongameli woCwangciso, uHlolo noVavanyo.2.5. Ukusekwa koluhlu lukaRhulumente lweengcali zezomthetho nendlela yokuphathana emsebenziniIKhabhinethi ikuvumile ukusekwa koluhlu lwangaphakathi lukaRhulumente lweengcali zezomthetho nezeendlela zokuphathana emsebenzini zizame ukulwa nomsebenzi omninzi wamatyala abasamisiweyo njengenyathelo lokuqala kwinkonzo karhulumente. La manyathelo okungenelela ajonge ekwenzeni uRhulumente ukuba asebenze ngokuhlakanipha nangokuqiqa ngokunciphisa ixesha elithathwayo ukuxoxa imibandela yezoluleko, ingakumbi apho umsebenzi ebhatalwa ngeli thuba asamisiweyo.Eli phulo lifuna nokuqinisekisa ukuxoxwa kusongwe amatyala ezoluleko ngokumisela ixesha elizinyanga ezintathu (iintsuku ezingama-90) ukuqinisekisa ukuba umbandela woluleko uyalawuleka. Olu luhlu lweengcali zezomthetho nezeendlela zokuphathana emsebenzini ziza kuquka amagosa kaRhulumente azingcaphephe kweli candelo, kuquka nabecuphi, abatshutshisi kunye namagosa ongamelayo ukuqinisekisa ukuba bonke abafunekayo kwezokuphathana emsebenzini bakhona.3. Imithetho esayilwayo3.1 IKhabhinethi ikuvumile ukuthiwa thaca ePalamente koMthetho Sihlomelo oSayilwayo woLawulo lweeNtlekele (UMthetho uNombolo 57 wowama-2002). UMthetho woLawulo lweeNtlekele uNombolo 57 wowama-2002 ucacisa phandle indlela ehlanganisiweyo nelungelelanisiweyo yokulawula iintlekele nokunciphisa imingcipheko yeentlekele kuwo onke amaqoqo karhulumente nokubandakanywa kwamahlakani afanelekileyo.4.  Izikhundla4.1 IKhabhinethi iyakuvuma ukuqeshwa kwamalungu ali-15 noSihlalo weBhodi ye-Arhente yeSizwe yezezaseMajukujukwini yoMzantsi Afrika.a) UNksz Joy-Marie Lawrence (USihlalo)b) UNjing Ramashwar Bharuthramc) UMnu Johan Prinslood) UMnu Willie van Biljone) UNksz Mbaliyethu Mfekaf) UMnu Eugene Janseng) UMnu Potlaki Maineh) UNksz Gaborekwe Khambulei) UMnu Lindelwa Simphiwe Hamiltonj) UMnu Mmuso Ribak) UMnu Ashley Desmond Naidool) UGq Nozibele Mjolim) UNksz Matsie Matooanen) UMnu Vincent Gore (uqeshiwe kwakhona)o) UMnu Marius Rezelman (uqeshiwe kwakhona)p) UMnu Omar LatiffImibuzo:Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139Issued by: Government Communications"
INtetho kwintlanganiso yeKhabhinethi yangomhla wama-22 kweyeDwarha kowama-2014,23 Oct 2014,https://www.gov.za/statement-cabinet-meeting-22-october,https://www.gov.za/xh/statement-cabinet-meeting-22-october,"1. Izigqibo zeKhabhinethi nezinguNdoqo1.1 IKhabhinethi iphumeze ukupapashwa koMgaqo-nkqubo weSizwe wokuThuthwa kwaBafundi osayilwayo kwiphephandaba lakwarhulumente iintsuku ezingama-21 ukuze uluntu luphefumle ngawo.Lo mgaqo-nkqubo uphucula ukufikelela kwimfundo esemgangathweni ngokubonelelwa kwabafundi ngezithuthi ezikhuselekileyo, ezisezingeni elamkelekileyo, ezihamba kakuhle, ezilungiselelwe iimeko ezahlukeneyo nezingazikumana zinqumama okanye ziyeke phakathi, ingakumbi kuluntu lwasemaphandleni apho imingeni kwezothutho ingumqobo ekufikeleleni kwimfundo.Lo mgaqo-nkqubo ushukuxa imingeni yobume nolwakhiwo lweendawo kunye nokuhlengahlengiswa kwemisebenzi ethi ibe nefuthe kumgangatho wezithuthi zikawonke-wonke. Ukwabonelela ngenkqubo ehlangeneyo yesicwangciso kunye nemigangatho efanayo yolawulo.Ukuphunyezwa kwalo mgaqo-nkqubo kuza kuza neemeko zokuthuthwa kwabafundi ezikhuselekileyo ngentsebenziswano kunye nokubambisana nabogcino-mthetho.1.2 IKhabhinethi iphumeze uMgaqo woPhuhliso olusiSinyanzelo, iiNtsuku zoQeqesho eziGunyazisiweyo kunye nobuNcinane beeMfuneko zokuNgena kwinqanaba leeNkonzo zoLawulo oluPhezulu njengokuba zimiselwe kwiCandelo 3(2) loMthetho weeNkonzo zaBasebenzi bakaRhulumente we-1994.Oku kukhuthaza uphuhliso lwezakhono ukuze luphumeze injongo yesiCwangciso soPhuhliso seSizwe yokwakha isizwe esikwaziyo ukusebenza nesikhulayo ukuze inzuzo yoko ibe kukuziswa kweenkonzo okuphucukileyo.Lo mgaqo yindlela yobuchule bophuhliso bexesha elide neza kuphucula umgangatho wabasebenzi obaluleke kakhulu xa kufikelela kumthamo negunya likarhulumente lokuzisa iinkonzo.Onke amasebe kaRhulumente kuza kufuneka amkele indlela efanayo yokuxhasa uphuhliso lwezakhono olufanelekileyo nolusisinyanzelo kwiiNkonzo zabaLawuli abaPhezulu.1.3 IKhabhinethi iphumeze ukuba iSebe lokuHlolwa kokuSebenza noVavanyo lithi thaca uyilo loXwebhu lweeNgxoxo ngeMithetho-siseko neNdlela yenkqubo yokuHlolwa kokuSebenza noVavanyo kwiKomiti yasePalamente yeMicimbi yeSebe lezabaSebenzi bakaRhulumente noLawulo kunye noCwangciso loHlolo noVavanyo.Olu xwebhu luphakamisa uluhlu lwemithetho-siseko engundoqo kunye nendlela yokuHlolwa kokuSebenza noVavanyo (i-M&E)  olumiselwe ukuze lube lukhokelele kukuphucuka okuqhubekayo kumsebenzi karhulumente kunye nokwandisa ukuphendula kwakhe. Eyona njongo ibalulekileyo kukusebenzela ukuba kuvunyelwane  ngeenjongo ze-M&E kunye nendlela enokuphunyezwa ngayo. Oku kunegalelo ekuphumezeni isiCwangciso soPhuhliso seSizwe (i-NDP) ngokuphathelele kukwakha isizwe esisebenzayo nesikhulayo kwakunye nokukhuthaza ukuba abantu babe ngabemi abakhutheleyo  kunye neenkokeli ezinomqolo. Ubuchule nezakhono ze-M&E ziyinxalenye yobuchule nezakhono zolawulo olungundoqo nolufunekayo kwisizwe esikwaziyo ukusebenza nesikhulayo.1.4 IKhabhinethi iwaphumezile amanqaku uMzantsi Afrika oza kuxolela phezu kwawo kwiNkomfa yaMazwe ngaMazwe engoLondolozo lweZilwanyana zaseNdle eziFudukayo eza kubanjelwa eQuinto, Ecuador, ukususela ngomhla we-4 ukuya kowe-9 kweyeNkanga wama-2014.Ukuthatha inxaxheba koMzantsi Afrika ekushukuxeni imingeni yotshintsho lwemozulu kunye nolondolozo lwendalo nezilwanyana ezinxulumene noko kusekwe kumthetho-siseko wophuhliso oluzinzileyo kunye nozinzo lokusingqongileyo, kwaye kuhambelana neemfuneko zeCandelo 24 loMqulu wamaLungelo oLuntu.1.5 IKhabhinethi iphumeze imiba uMzantsi Afrika oza kuxoxela phezu kwayo kwiseshoni yama-20 yeNkomfa yaMazwe ngaMazwe kwi-UNFCCC (i-COP 20), kunye neNkomfa yaMazwe ngaMazwe ye-10 eza kusebenza njengentlanganiso yaMazwe ngaMazwe kwi-Kyoto Protocol (i-CMP 10), ukususela kumhla woku-1 ukuya kowe-12 kweyoMnga wama-2014, eLima, ePeru.Uluvo loMzantsi Afrika luhambelana neemfuno zesizwe, kunye nokuthethwa kukubandakanyeka koMzantsi Afrika kwiingxoxo ezingotshintsho lwemozulu zamazwe ngamazwe kunjengoko kuchaziwe kwisiCwangciso soPhuhliso seSizwe.1.6 IKhabhinethi iphumeze ukufakwa kweSivumelwano saseKapa sowama-2012 sokuphunyezwa kwezibonelelo zeTorremolinos Protocol yowe-1993 esinxulumene neNgqungquthela yaMazwe ngaMazwe engoKhuseleko lweziKhephe zokuLoba, sowe-1977 ukuze sivunywe ngokusesikweni yiPalamente.INgqungquthela yaseTorremonilos neSivumelwano sowama-1993 zimisela imiqathango yokhuseleko, efana nezixhobo zokusindisa ubomi, unxibelelwano ngonomathotholo, ukhuseleko emlilweni, oomatshini kunye nokufakwa kombane, kwakunye neemfuneko zezikhephe eziloba elwandle ezibude bungangeemitha ezingama-24 nangaphezulu.Le miqathango ibophelelayo yokhuseleko yamazwe ngamazwe iza kuba negalelo ekuphuculeni imigangatho yokhuseleko ukuze inciphise inani labantu abasweleka elwandle, eliqikelelwa kuma-24 000 ngonyaka kwihlabathi liphela. Izikhephe zaseMzantsi Afrika ziza kuba phantsi kolawulo lwemiqathango yesivumelwano xa ziloba kumanzi esizwe esiyinxalenye yesivumelwano saseTorremolinos.Oku kuhambelana neenjongo ze-Operation Phakisa zokuphuhlisa inkqubo-sikhokelo yamaziko olawulo lommandla wolwandle, ukuphucula ukukhuseleka kweelwandle zaseMzantsi Afrika, ingakumbi ezingqonge iinkqubo zokusingqongileyo ezisemngciphekweni wokutshabalala, kunye nokushukuxa ukusilela kwezakhono, phakathi kwezinye.1.7 IKhabinethi iphumeze ukuba uMzantsi Afrika uvume ukuba yinxalenye yeNgqungquthela yaMazwe ngaMazwe yeMigangatho yoQeqesho, iZiqinisekiso kunye nokuba nguKhala wabaSebenzi kwiMikhumbi yokuLoba, ngowama-1995 (STCWF).  Eli lilinge lokuqala lokuseka imigangatho enyanzeliswayo yoqeqesho yamazwe ngamazwe yabasebenzi kwimikhumbi yokuloba elwandle ebude buzimitha ezingama-24 okanye ngaphezulu. Oku kuza kuphucula ukhuseleko lobomi kunye nempahla elwandle, kwakunye nokuthintela ungcoliseko lolwandle ngabezoshishino lokuloba.Kwixesha elidlulileyo, ukusebenza elwandle ixesha elide kwakubonwa njengendlela yokufumana amava nezakhono ezifanelekileyo. Le nkqubo yoqeqesho usemsebenzini ayivelisanga isiphumo esingabasebenzi abanezakhono ezisemgangathweni.Le nkqubo intsha yakhiwe ngokudibanisa uqeqesho oluncitshisiweyo ngokufumana amava kunye nemfundo ephuculwe ngaphezulu nelandela imigaqo yokwandisa ulwazi. Oku kuza kwenza ukuba abalobi bakwazi ukuqhubela phambili baze emva kwexesha bayeke ukusebenza kwimikhumbi emincinane bagqithele ekusebenzeni kwemikhumbi yokuloba emikhulu baze ekugqibeleni basebenze kwimikhumbi yorhwebo yamazwe ngamazwe. 1.8 IKhabhinethi iphumeze uyilo lwezi ngqekembe zisisikhumbuzo zilandelayo kowama-2015 ziyilwa yiNkampani yoKwenza iMali yaseMzantsi Afrika, ukuba zibe semthethweni ngokupapashwa kwiphephandaba likarhulumente. Uthotho lweengqekembe ezineSiqwane: “Ubomi beNgqanga: uN R Mandela” UThotho lweengqekembe zeNdalo “Izilwanyana ezizingela ebusuku – uDyakalashe onoMqolo oMnyama”  UThotho lweengqekembe ze-R1 zeGolide: “Izirhubuluzi zaseMzantsi Afrika – iNgwenya yoMlambo i-Nile”  UThotho lweengqekembe ze-R2 zeGolide: “iProjekthi ye-UNESCO: uMntu neNdalo” UThotho lweengqekembe zeSilivere zesiThsaba neTiki: “Oololiwe baseMzantsi Afrika”, kunye   NoThotho lweeNgqekembe zeSilivere yohlobo lwe-Sterling: “Imimandla yaseLwandle eKhuselweyo yaseMzantsi Afrika”1.9 IKhabhinethi ichazelwe ngokufutshane ngoHlengahlengiso lweZithili zooMantyi kunye nemimandla yoLawulo lwezoBulungisa kumaCandelo kunye neziHlalo zaseKhaya kwiNkundla ePhakamileyo yoMzantsi Afrika. Iprojekthi yokuhlengahlengiswa kweenkundla ibuyisela umva imbali yokungalingani kunye nokungabikho kobulungisa. Iseka iqalelo eliza kukhokela onke amasebe achaphazelekayo, ii-arhente ezinyanzelisa ukuthotyelwa komthetho kunye namaziko ezobulungisa ukuze ahambelane nendlela olusebenza ngayo ngokufanelekileyo.Uluntu olwaluhlelelekile ngaphambili oluhlala kwindawo ezazingamaphandle, amazwe ayengozimele-geqe kunye neelali ziza kuzuza kwiziphumo zale nkqubo yohlengahlengiso. Ziza kukwazi ukufikelela ezinkundleni ngeendleko ezincitshisiweyo.  Xa kubonelelwa ngokufikelela ezinkundleni, kubalulekile ukuhlengahlengiswa kwemimandla yolawulo lwazo zonke iinkundla ezazimiselwe ngurhulumente wengcinezelo, kuquka nokwakhiwa kwazo kunye nezakhiwo zazo. Inkqubo yohlengahlengiso iqinisekisa ukuba kukho ukusasazwa okulinganayo kweenkundla kulo lonke eli, ukomeleza ukufikelela ezinkundleni, okulilungelo loluntu elisisiseko neligcinwe kwiCandelo lama-34 loMqulu wamaLungelo oLuntu kuMgaqo-siseko.2. IMithetho esaYilwayo2.1 IKhabhinethi iphumeze ukwaziswa koMthetho siHlomelo weSondlo, wama-2014 ePalamente.Lo Mthetho usaYilwayo ulungisa uMthetho weSondlo, wama-1998 (uMthetho 99 wama-1998) ukuze uphucule inkqubo yesondlo kunye nokomeleza ukufikelela kwezobulungisa kwabasetyhini kunye nabantwana.Ezi zihlomelo zinciphisa imingeni, yezomthetho nolawulo, abahlangabezana nayo abo bazuza imali yesondlo, uninzi lwabo ingabasetyhini nabantwana.Oku kuqhagamshelana ngqo nokujoliswe kuko nokubalulekileyo kwesiCwangciso soPhuhliso seSizwe kwinguqu kwezoqoqosho kunye nokhuseleko kwezentlalo.Ezinye izibonelelo zalo Mthetho Sihlomelo ziquka: ukuthintela abo basilelayo ekuhlawuleni imali yesondlo ukuze bangaqhubeki bekwazi ukuthenga ngetyala lo gama benetyala lesondlo, ukubophelela iinkampani zeeselula ukuba zinikezele ngeenkcukacha zoqhagamshelwano kwinkundla zesondlo zabo kufuneka bephendule kumatyala okungondli nabo basilelayo kwisondlo ukuba inkundla yonelisiwe ukuba kwenziwe zonke iinzame ezifanelekileyo ukubafumana kwaye abafumaneki, kunye nokwenza lowo mntu uphunyelwe ngumyalelo wenkundla wesondlo, ahlawule imali asemva ngayo kwisondlo. 2.2 IKhabhinethi iphumeze ukufakwa koMthetho osaYilwayo we-Agrément yoMzantsi Afrika kunye neMemorandam ngeeNjongo zoMthetho osaYilwayo ePalamente.Ukusekwa kwe-Agrément yoMzantsi Afrika, njengokuba kucetywa kuMthetho osaYilwayo woMzantsi Afrika, wama-2014 kuza kuba negalelo lokudala icandelo lezokwakha elishukumisa ngamandla nelakha izinto ezintsha neliza kuba nefuthe elakhayo ekudaleni imisebenzi lo gama linegalelo kwizicwangciso zeziseko zophuhliso nezingundoqo zikaRhulumente.Ukongezwa kwexabiso kuza kuquka ukususela kuphando ukuya ekungenisweni kwezinto ezintsha, imisebenzi eyandileyo yokwenza iimveliso, ukudala imisebenzi kunye nokunciphisa intlupheko.2.3 IKhabhinethi iphumeze ukwaziswa koyilo loMthetho siHlomelo woMsebenzi wobuNgcali kuPhicotho-zincwadi ePalamente.Lo Mthetho Sihlomelo uceba izilungiso zoMthetho woMsebenzi wobuNgcali kuPhicotho-zincwadi, wama-2005, ukulawula abaphicothi-zincwadi abangabafundi ukuba bahlaziye abantu ekunokubuzwa kubo ngomsebenzi wabo ngokubhekiselele kuMthetho weeNkampani, we-1973 ukuze uhambelane noMthetho woMsebenzi wobuNgcali kuPhicotho-zincwadi, wama-2008 (uMthetho Nombolo 71 wama-2008).Injongo kukuzisa abaphicothi-zincwadi (abafundi abafundela ukuba ngabaphicothi-zincwadi), phambi kokuba babhalise, phantsi koMthetho woMsebenzi wobuNgcali kuPhicotho-zincwadi wama-2005 ukuze balawulwe yiBhodi yoLawulo eziMeleyo yabaPhicothi-zincwadi, ngendlela efanayo naleyo abaphicothi-zincwadi ababhalisiweyo balawulwa ngayo, kunye nokwenza izilungiso ezibalulekileyo neziyimfuneko kuMthetho weeNkampani wama-2008. Oku kuza kukhusela noluntu emsebenzini owenziwa ngabo bafundela ukuba ngabaphicothi-zincwadi.2.4 IKhabhinethi iphumeze ukwaziswa ngokuBhangiswa kweMithetho yoKhuselo kunye noMthetho Sihlomelo, wama-2014 ePalamente.Oku kujolise ekubhangiseni nasekulungiseni imithetho ethile yokhuselo ebonwa njengengasasetyenziswayo nengafunekiyo njengokuba ichongwe yiKomishoni yoHlengahlengiso loMthetho yaseMzantsi Afrika.IKomishoni yayalelwa ukuba iqhube uphicotho-zincwadi lwayo yonke imithetho yaseMzantsi Afrika ukuze icebise ngokubhangiswa kwengasasetyenziswayo, engeyomfuneko okanye enezibonelelo ezingahambelaniyo noMgaqo-siseko. Lo Mthetho osaYilwayo ujolise ekuzalisekiseni lo msebenzi kwezokhuseleko.Lo Mthetho usaYilwayo ubhangisa imithetho yokhuselo eli-16 engasasetyenziswayo kwaye uceba ukulungisa uMthetho omnye, ongalithobeliyo iCandelo le-9 loMgaqo-siseko (igatya lokulingana). Oku kuza kuzisa imithetho yokhuselo ehambelana nomoya woMgaqo-siseko ngokususa izibonelelo zocalucalulo ezikwincwadi yomthetho. 3. Ukufezekiswa kweeNkqubo ezinguNdoqo zikaRhulumente 3.1 IKhabhinethi izimanya nabemi baseMzantsi Afrika ekubhiyozeleni uSuku lweNkululeko yamaJelo eeNdaba ngomhla we-19 kweyeDwarha wama-2014 xa uMongameli uJacob Zuma ethe wabamba intlanganiso namagqala eentatheli kunye nabahleli njengenxalenye yokubhiyozela iminyaka engama-20 yenkululeko yamajelo eendaba eMzantsi Afrika. USuku lweNkululeko yamaJelo eeNdaba lubhiyozela ukuthetha ngokukhululekileyo nenkululeko yamajelo eendaba njengoko iqinisekisiwe kuMgaqo-siseko wethu.3.2 UMongameli Zuma, ekhatshwa ngamalungu eKhabhinethi, iNkulumbuso yaKwaZulu-Natal kunye naBaphathiswa bamaPhondo baqhube Imbizo kaMongameli ngempumelelo kuMasipala waseMsunduzi nowaseMgungundlovu ngomhla wama-31 kweyoMsintsi wama-2014. Njengenxalenye yonxibelelwano oluqhubekayo noluthe ngqo noluntu lwaseMzantsi Afrika, uMongameli uJacob Zuma uza kuqhuba inkqubo kaMongameli iSiyahlola eGiyani, eLimpopo, ngomhla wama-31 kweyeDwarha wama-2014. 3.3 IKhabhinethi yamkele ingxelo yenkqubela yokufezekiswa kweNkqubo-sikhokelo neSivumelwano soShishino lwezeMigodi oluZinzileyo ethiwe thaca kwiqumrhu loThethathethwano lukaZwelonke leCandelo leMigodi.Eli qumrhu libonakalisa ukuzinikela kwabo bonke abachaphazelekayo ngokumanyeneyo kwikamva lemigodi eMzantsi Afrika, kunye nokudala nokugcina ukulingana phakathi kwemiyalelo yezentlalo noqoqosho kunye neenjongo zotyalo-mali.IKhabhinethi yamkela ukuzinikela kwakhona kwabachaphazelekayo kwiSivumelwano seNkqubo-sikhokelo soShishino lweMigodi oluZinzileyo kunye nokufumana izisombululo zexesha elide kwimingeni ejongene nolu shishino.3.4 IKhabhinethi yamkele isibhengezo sikaMongameli uJacob Zuma ngenkqubela eyenziwa yinkqubo ebizwa ngokuthi yi-Operation Phakisa yokuvula amandla ezoqoqosho lweelwandle zaseMzantsi Afrika ngendlela ezinzileyo.Isicwangciso sokuziswa kweenkonzo esenziwe nguMongameli uJacob Zuma sisisondeza ekuqondeni iinzuzo zoqoqosho lwezaselwandle, olunokuba negalelo leebhiliyoni ezili-R177 kwisambuku semveliso yelizwe kwaye ludale ngaphezulu nje kwesigidi semisebenzi. Iprojekthi yesibini yenkqubo ebizwa ngokuthi yi-Operation Phakisa yaqalisa ngomhla we-13 kweyeDwarha wama-2014 kwaye iza kugxininisa kwiikliniki ezisebenza kakuhle kwinkqubo yethu yezempilo. Uluhlu lwemisebenzi luza kuphonononga eli candelo lize liphuhlise izicwangciso zokuziswa kweenkonzo eziza kubhengezwa kuluntu xa zigqityiwe.3.5 IKhabhinethi ifumene iNtetho ngoMqago-nkqubo woHlahlo-lwabiwo-mali lwesiGaba esiPhakathi (i-MTBPS), ebonelela ngesishwankathelo senkqubo-sikhokelo senkcitho ekuthi kulungiselelwe ngayo uhlahlo-lwabiwo-mali lwesizwe kunye nolwamaphondo.  IKhabhinethi yamkela amanyathelo abhengezwe ngexesha le-MTBPS okunqanda inkcitho kuRhulumente.IKhabhinethi iqinisekisa abemi baseMzantsi Afrika ukuba nangona sikwimeko yoqoqosho enzima urhulumente uza kuqhubeka efaka imali kwiinkqubo zakhe zezentlalo, kutyalo-mali lweziseko zophuhliso nezingundoqo kunye namaqithi-qithi okuxhasa amashishini abalulekileyo.4. Uluvo lweKhabhinethi kwiMiba eGqubayo4.1 IKhabhinethi yamkele amanyathelo athathwe liSebe lezaMandla okuphucula ukhuseleko lwamandla, ukusabela kwiimfuno zoqoqosho kunye nokudala imisebenzi efunekayo. Ukutyikitywa kwezivumelwano zentsebenziswano phakathi koorhulumente linyathelo elilungileyo lokukhusela iimfuno zamandla zelizwe.Ezi zivumelwano zityikityiweyo zongeza kwelo nani lababoneleli ngenukliya ilizwe elinokukhetha phakathi kwabo kwinkqubo yalo yokuthenga inukliya kwaye ziphawula isiganeko esibalulekileyo sokubekwa kokhuseleko lwamandla kwindawo ephambili kweli.Le nkqubo ithatha ilizwe ilibeke kufutshane nokuba lihlelwe njengesikhululo esigqwesileyo esikhoyo samandla enukliya ngesikhululo iKoeberg lize lifikelele kushishino ngokubanzi lwenukliya oluzibonelayo nekulindeleke ukuba lube negalelo kumandla ombane ozigigawati (i-GW) ezi-9.6 kumbane welizwe uphela.IsiCwangciso soPhuhliso seSizwe sinikela ilizwe ukuba liphonononge zonke iindlela zokuvelisa amandla ezikhoyo ukuze zikhusele ukufumana kwethu amandla kwixesha elizayo. IKhabhinethi ithemba ukuba umxube wamandla oMzantsi Afrika, oquka amalahle, ilanga, umoya, amanzi, igesi kunye namandla enukliya – uza kuqinisekisa umthombo othembekileyo wamandla ukuhlangabezana neemfuno zokukhula kwelizwe, kuvumele ukulingana phakathi kwemithombo yamandla kuze kusincede sifikelele kwesijolise kuko ekunciphiseni ikhabhoni.4.3 IKhabhinethi yamkela kwaye ivuyisana nawo onke amaqela ezopolitiko ngokuhlanganisa kwakhona nangempumelelo iPalamente yaseLesotho kwiveki ephelileyo ngokuhambelana neSibhengezo soQuquzelelo saseMaseru ngokuququzelelwa nguSekela Mongameli uCyril Ramaphosa.4.4 IKhabhinethi iyaphinda ukuthi uMzantsi Afrika uthathe amanyathelo abalulekileyo okuthintela isifo se-Ebola ekubeni sisasazeke kweli lizwe.Ukugadwa kwawo onke amazibuko okungena komeleziwe ukuze kuchongwe imikhuhlane yeentsholongwane ezophisayo, ingakumbi i-Ebola. Urhulumente useke iqela lesizwe lokusabela xa kungakho imeko yokuqhambuka kwesi sifo kwaye zizibhedlele ezili-11 ezilungiselelwe ukuba ngamaziko onyango lwe-Ebola.   IKhabhinethi ixhasa iinzame zoMbutho wezeMpilo weHlabathi ekusekeni amaziko okunyanga i-Ebola kunye nokomeleza umthamo weelebhu zokuvavanya, ukulandelela ukuba isigulane besihlangene nabani na, ukufundisa uluntu, imingcwabo ekhuselekileyo yababulewe sesi sifo kunye nokukhathalelwa kwezempilo yabo bangenaso isifo se-Ebola eNtshona Afrika.IKhabhinethi ibongoza abantu kunye nabezoshishino kwihlabathi liphela ukuba babe negalelo kwiNgxowamali yokuSabela kwisifo se-Ebola eyasekwa ukuncedisa onke amazwe aseNtshona Afrika achaphazelekayo ekulweni nesi sifo sitshabalalisayo.IKhabhinethi yamkele ukubanjwa kwabantu abathandathu abayanyaniswa nobusela beentambo zombane obuye banesiphumo sokungabikho kwamanzi kwinxalenye yephondo laseGauteng. Aba bantu bayinxalenye yeqela lemigulukudu ekukholelwa ukuba amapolisa ayaphazamise kakhulu imisebenzi yawo ngokubamba aba bophuli-mthetho. IKhabhinethi ivakalise uluvo lokuba ubusela beentambo zombane nezinye izenzo ezinxulumene noko – ukubiwa kweziciko zemingxuma abangena kuyo abasebenzi xa belungisa umonakalo, iintsimbi zokhuselo ezibhulorhweni, iintsimbi ezixhasa iingcingo zombane, iingcingo zokubiya, njalo njalo, zifana nokonakalisa ngabom inkqubo yelizwe yeziseko eziluncedo nezingundoqo. Urhulumente uza kuqinisekisa ukuba abenzi bobubi ababanjelwe ubusela ngokuthenga iintambo zombane ezibiweyo bafumana ezona zigwebo ziqatha umthetho onazo. Urhulumente uxhalabile ngulo mba kwaye akazi kuthandabuza ukuthatha amanyathelo aqatha ukuwuphelisa lo mkhwa. 4.5 Icandelo leSebe lezoRhwebo noShishino elibizwa ngokuthi luRhwebo noTyalo-mali lwaseMzantsi Afrika (i-TISA), lifumene imbasa kwiveki ephelileyo kwiNkomfa yeZizwe eziManyeneyo engoRhwebo noPhuhliso lweQumrhu loTyalo-mali lweHlabathi eGeneva ngokuxhasa utyalo-mali oluzinzileyo. Le mbasa yeyomsebenzi owenziwe yiTISA wokuxhasa ukusekwa komzimveliso we-Unilever Indonesia eThekwini, ovulwe nguMphathiswa wezoRhwebo noShishino ngexesha uMzantsi Afrika ubusindleke iNkomfa yaMazwe ngaMazwe ye-17 (i-COP 17).4.6 IKhabhinethi ifumene iinkcukacha ezintsha ngokudilika kwesakhiwo eNigeria. Enye ingxelo iza kunikwa emva kwale ntlanganiso.5. Imisitho esendleleni 5.1 UMongameli uJacob Zuma uza kuba sisithethi sembeko xa esenza intetho yakhe phantsi komxholo othi “IHlabathi njengeMarike enye esaKhasayo”, kwiNkomfa ye-innovaBRICS & Beyond eLondon ngomhla wama-27 kweyeDwarha wama-2014. Le nkomfa idibanisa iinkokeli zikarhulumente nabezoshishino abasebenza okanye abanomdla kwimarike ezisakhasayo, ukuba baphonononge kwaye baxoxe ngamathuba otyalo-mali kunye nemingeni ekhoyo kwezi marike.IKhabhinethi yamkele iNkomfa ye-iinnovaBRICS & Beyond njengethuba lokubeka uMzantsi Afrika njengelizwe lotyalo-mali eliphambili kumashishini ase-United Kingdom kunye nezinye iimarike ezisakhasayo.5.2 UMongameli uJacob Zuma uza kwamkela uMongameli uPierre Nkurunziza waseBurundi ngomhla we-4 kweyeNkanga eKapa. Olu tyelelo luza komeleza ubudlelwane obukhoyo nobusele bomelele phakathi kwala mazwe mabini luze luqhubele phambili ukurhwebelwana phakathi kwamazwe elizwekazi.5.3 ISebe lezaManzi noGutyulo lweLindle, ngentsebenziswano neBhunga laBaphathiswa base-Afrika bezaManzi (i-AMCOW), iKomishoni yoPhando ngezaManzi yoMzantsi Afrika, i-SADC kunye noMbutho wabaseTyhini weNtsebenziswano ngezaManzi, baza kusingatha iNkomfa yeSini, aManzi kunye noPhuhliso eMonti ukususela kumhla we-3 ukuya kowe-7 kweyeNkanga wama-2014 phantsi komxholo othi “ISini, aManzi noPhuhliso – ukuhlangana okungekabhaqwa”.I-ajenda yale nkomfa iza kumiselwa nguMgaqo-nkqubo kunye neNkqubo-sikhokelo yoHlengahlengiso lweSini kwiCandelo lezaManzi e-Afrika ze-AMCOW, eneenjongo ezisixhenxe ezigxininisa kumgaqo-nkqubo, imithombo, ubuchule bophando, ukwakha umthamo, intsebenziswano kunye nokovavanya nokuhlola, ukuze zifikelele kweyona njongo ibanzi ekukulingana ngesini kumgaqo-nkqubo wezamanzi. 5.4 IKhabhinethi inqwenelela bonke abafundi impumelelo njengokuba belungiselela iimviwo zokuphela konyaka. Ezi mviwo zisisixhobo esisebenzayo sokulinganisa ukungenelela kwethu kwezemfundo okufana noHlolo loNyaka likaZwelonke (i-ANA) kunye neNkcazelo yoMgaqo-nkqubo weKharityhulam nokuHlola (i-CAPS).IKhabhinethi ikwamkele ukuqinisekiswa liqumrhu Umalusi ukuba eli lizwe likulungele ukuqhuba iimviwo zeBanga le-12 phakathi kwama-27 kweyeDwarha kunye nama-28 kweyeNkanga kowama-2014.Bonke abazali, kunye noluntu bayakhuthazwa ukuba baxhase abafundi njengokuba belungiselela iimviwo zabo.IKhabhinethi isekwanqwenelela iklasi yematriki yowama-2014 impumelelo kwiimviwo zabo ezizayo. IKhabhinethi ibongoza abazali ukuba baxhase uNyulo lweQumrhu eliLawulayo eSikolweni lowama-2015 ukususela ngomhla we-6 ukuya kowama-28 kweyoKwindla ngokuthi babe ngabagqatswa okanye ngokuvota.  5.5 IKhabhinethi ihlaba ikhwelo kubo bonke abemi baseMzantsi Afrika ukuba baxhase iNyanga yeSizwe yokuQonda amaLungelo abaKhubazekileyo phakathi komhla we-3 kweyeNkanga ukuya kowe-3 kweyoMnga wama-2014 phantsi komxholo othi “Ukubhiyozela iminyaka engama-20 yamalungelo abantu abakhubazekileyo phantsi kolawulo lwethu lwentando yesininzi”.Ukususela ngowe-1994 senze imitsi ebonakalayo ekuqhubeleni phambili amalungelo nomgangatho wobomi babantu abakhubazekileyo ngokuwisa imithetho, ngemiqago-nkqubo kunye nokungenelela kwezentlalo. NgokoHlaziyo lwemiNyaka engamaShumi amaBini 1994- 2014, kwasekwa i-Ofisi yeWonga laBantu abaKhubazekileyo, kwamkelwa iNkqubo-sikhokelo eHlangeneyo yeSizwe yabaKhubazekileyo, kwabakho ukukhathalelwa kwezempilo simahla, ukuncediswa kwezentlalo kunye nemfundo equkayo ababonelelwa ngayo abantu abakhubazekileyo. IsiCwangciso soPhuhliso seSizwe sizinikele ukuba njengesizwe senze ngaphezulu ukwandisa ukufikelela kwiinkonzo, ingakumbi umgangatho wezemfundo kunye nengqesho yabantu abakhubazekileyo.5.6 Ngomoya weNyanga yezoThutho, iKhabhinethi ibongoza bonke abasebenzisa iindlela ukuba babenenkathalo ezindleleni zethu ngokugcina isantya esimiselweyo kunye nokuqinisekisa ukuba izithuthi zikwisimo esilungele ukuhamba endleleni. Urhulumente uhlaba ikhwelo kubahambi ngeenyawo ukuba basebenzise iindlela ngononophelo kwakunye nokuba bonke abasebenzisa iindlela bahloniphane omnye nomnye.   6. Izikhundla6.1 IKhabhinethi yamkele ukuqeshwa kwaba balandelayo kwiBhodi yoMbutho weSizwe woPhando: UNjing Mala Singh (uqeshiwe kwakhona);UNjing Mamokgethi Phakeng;UNjing Ari Sitas;U-Adv Louisa Zondo;UNjing Tinyiko Maluleke;UGqr Vathiswa Papu-Zamxaka;UNksz Gail CampbellUMnu Mashangu LubisiUNjing Tyobeka (uqeshiwe kwakhona);UNjing Sunil Maharaj (uqeshiwe kwakhona)UGqr Peter Clayton (uqeshiwe kwakhona);UNjing Loyiso Nongxa (Sihlalo);UNksz Joanne Yawitch; kunyeNoNjing Murray Leibbrandt (uqeshiwe kwakhona).6.2 IKhabhinethi yamkele ukuqeshwa kwaba balandelayo kwiBhodi yokuVavanya ubuNini bokuQamba UNksz Elena Mihail Zdravkova;UNjing Christiena Maria van der Bank (uqeshiwe kwakhona);UNksz Shanaaz Tiry (uqeshiwe kwakhona);UNksz Sandra Clelland (uqeshiwe kwakhona); kunyeNoMnu Paul Sibisi (uqeshiwe kwakhona).6.3 IKhabhinethi yamkele ukuqeshwa kwamaLungu eNkundla yamaTyala kwiNkundla yamaTyala eeNkampani   UNjing Kasturi Moodaliyar;U-Adv Lizelle Dominique Haskins;UMnu Mmoledi Fairhope Malokane; kunyeNoMnu Peter John Veldhuizen.6.4 IKhabhinethi yamkele ukuqeshwa kwaba balandelayo kwiBhodi kaGunyaziwe wezoPhapho lwaBantu waseMzantsi Afrika.  UMnu Smunda Mokoena (Sihlalo);UNjing Ntombizozuko Dyani-Mhango;UNjengele Nhlanhla Lucky Job Ngema;UNksz Lizeka Dlephu;U-Adv Roshan Dehal (uqeshiwe kwakhona);UNksz Doris Dondur (uqeshiwe kwakhona); kunyeNoMnu Mongezi India.6.5 IKhabhinethi yamkele ukuqeshwa kwaba balandelayo njengabaLawuli beeNgxowamali abangekho kwiSigqeba soLawulo kwiBhodi yeNgxowamali yezokuXhobisa yeSizwe.UMnu R Garach;UMnu A Raiz;UNksz Z Ntlangula;UNksz N Mosala;UNksz A Makwetla; kunyeNoNksz J Williams.6.6 IKhabhinethi yamkele ukuqeshwa kukaMnu Fundisile Mketeni njengeGosa eliyiNtloko yeSigqeba (i-CEO) leMiyezo yeSizwe yaseMzantsi Afrika (i-SANParks) phantsi kwesivumelwano nomqeshi seminyaka emihlanu.6.7 IKhabhinethi yandise ixesha lesivumelwano nomqeshi sikaNksz Thuli Radebe njengeGosa eliyiNtloko yeSigqeba leZiko lokuNgenisa izinto eziNtsha laBasebenzi bakaRhulumente (CPSI) ngeminye iminyaka emithathu.6.8 IKhabhinethi iphumeze ukuqeshwa kukaNksz Lakela Kaunda njengeGosa eliyiNtloko lemiSebenzi kwi-Ofisi kaMongameli.Imibuzo:  Mnu Donald Liphoko, Inombolo yeselula: 082 901 0766"
INtetho kwiNtlanganiso yeKhabhinethi yangomhla wesi-7 kweyeNkanga ngowama-2014,6 Nov 2014,https://www.gov.za/statement-cabinet-meeting-05-november-2014,https://www.gov.za/xh/intetho-kwintlanganiso-yekhabhinethi-yangomhla-wesi-7-kweyenkanga-ngowama-2014,"1. Izigqibo zeKhabinethi ezinguNdoqo1.1. IKhabhinethi ilivumile iPhulo leeNtsuku ezili-16 lobuTshantliziyo phantsi komxholo othi “Nam Nindibandakanye: Sisonke siqhubela uMzantsi  Afrika ongenabuNdlobongela Phambili”.Kulo nyaka (wama-2014) siphawula iminyaka eli-16 yeli phulo lijonge ukuqhubeleka lifundisa ngokukhuselwa koomama nabantwana kugxininiswa kakhulu kumba wokubandakanya amadoda kusetyenziswane nawo ancedise kwidabi lokulwa ubundlobongela olujoliswe koomama nabantwana.Eli phulo liza kuphehlelelwa ngomhla wama-25 kweyeNkanga liqhube kude kube ngumhla we-10 kweyoMnga ngowama-2014. Ukugqitha kwezi Ntsuku zili-16 zobuTshantliziyo, kukho inkqubo eza kuqhuba unyaka wonke eza kubeka phantsi kweliso ivavanye umgama ohanjiweyo ukuphucula ubomi babantu ngokufezekiswa kwemithetho neenkqubo ezijoliswe ekusiphuleni neengcambu ubundlobongela obujoliswe koomama nabantwana.1.2 IKhabhinethi inikwe amagqabantshintshi ngenkqubo engokuqulunqwa kweNdlela yokuHlola ekhokelwa ngabaHlali.Le projekthi iselilinge igxininisa ekuxhobiseni urhulumente ngezakhono ngokufuna izimvo zabahlali njengenxalenye yendlela yokuhlola. Le projekthi isalingwayo iza kusebenzisa ezi nkqubo sele zikho zifana neNkqubo yeMisebenzi yoLuntu kunye nenkqubo yabaSebenzi boPhuhliso loLuntu ukuqalisa ukusebenzisa indlela yokuhlola ekhokelwa ngabahlali ngesithuba seNkqubo-sikhokelo yobuChule yesiGaba esiPhakathi.Le projekthi isalingwayo iza kugxininisa kula masebe aphambili alandelayo: AbeNkonzo zesiPolisa boMzantsi Afrika, iSebe lezeMpilo kunye neloPhuhliso loLuntu kunye ne-Arhente yoMzantsi Afrika yeziBonelelo zikaRhulumente. Oku kuza kwandiswa kuye nakumanye amacandelo kwesi sithuba seNkqubo-sikhokelo yobuChule yesiGaba esiPhakathi.1.3 IKhabhinethi ikuvumile ukutyalwa kwamalungu ali-140 eeNkonzo zobuPolisa zoMzantsi Afrika kwilizwe lase-Lesotho ixeshana elizintsuku ezingama-90 kuqala; elinokuphindwa landiswe ukuba kukho imfuneko yoko.Kwaye kwanyanzeleka ukuba uMbutho wezoPhuhliso waMazwe aseMazantsi e-Afrika (i-SADC) ungenelele ngokukhawuleza ngethuba kukho ukujamelana ngezikhondo zamehlo okwalandelwa kukuhexa kozinzo kwezopolitiko nokhuselo ngeyeThupha kowama-2014.  Ukungenelela kwe-SADC kunenjongo zokuzisa uzinzo kwezopolitiko nezokhuselo isithuba eside.Amazwe amaThathu e-SADC ajongene nemiba yezoPolitiko, uKhuselo noKhuseleko uMzantsi Afrika onguSihlalo wawo acele urhulumente waseMzantsi Afrika ukuba uququzelele umsebenzi wokuphunyezwa kweSivumelwano seLizwe lase-Lesotho.Ukutyalwa kwamalungu e-SAPS ali-140 kwaqala ngomhla wesi-2 kweyoMsintsi ngowama-2014 kwaye kulindeleke ukuba kumiswe ngomhla wama-30 kweyeNkanga ngowama-2014, ukuba akukho mfuneko yokuba eli xesha landiswe. UMzantsi Afrika utyale amaPolisa e-Lesotho ulandela uMthetho wabeNkonzo zesiPolisa boMzantsi Afrika we-1995; (UMthetho uNombolo 68 we-1995) onika amagunya uMkomishinala weSizwe wabeNkonzo zesiPolisa boMzantsi Afrika okuba atyale amapolisa ngaphandle kwemida yeRiphablikhi, ngemvume yoMphathiswa. Njengoko la mapolisa eza kutyalwa esiya kwenza umsebenzi we-SADC akuzikubakho siVumelwano sokuQondana phakathi koMzantsi Afrika noRhulumente wase-Lesotho.1.4 IKhabhinethi iyiphumezile imiba ekuza kuxoxelwa phezu kwayo ligqiza labathunywa boMzantsi Afrika eliza kuzimasa iNkomfa yaMazwe (i-COP) eHlangeneyo eza kutshayelela iNgqungquthela yase-Vienna neNdibano yaMazwe (i-MOP) yama-26 engesiVumelwano sase-Montreal esingeGesi eziTshisa uCwambu oluKhusela uMhlaba kwiMitha yeLanga eNqashayo (i-COP10-MOP26), ukusuka ngomhla we-17 ukuya kowama-21 kweyeNkanga ngowama-2014, e-Paris, e-France.INgqungquthela yase-Vienna kunye nesiVumelwano sase-Montreal zasekwa yiNkqubo yezokusiNgqongileyo yeZizwe eziManyeneyo njeenjongo zokukhusela uCwambu olukhusela uMhlaba kwiMitha yeLanga. Ukukhuselwa kokusingqongileyo kulungiselelwa esi isizukulwana nesizayo ngumba ophambili kunye nowokukhuselwa kocwambu olukhusela umhlaba. Injongo ephambili kukusebenzela ukuba sifike kwimeko apho sisebenzisa iikhemikhali ngendlela engenabungozi kokusingqongileyo ngokuzinzileyo.1.5 IKhabhinethi ikuvumile ukusekwa koMqulu weBhunga leCandelo lezoThutho woPhuhliso oluMbaxa lwabaMyama kwezoQoqosho ukuze ube liliso uvavanye ukuphunyezwa kweenjongo ezimiselweyo zokuPhuhliswa kwabaMnyama kwezoQoqosho.2. Ukuphunyezwa kweNkqubo zikaRhulumente ezinguNdoqo2.1 IKhabhinethi ilwamkele uTyelelo oliyinxalanye yeNkqubo yokuHlola ukuHanjiswa kweeNkonzo iSiyahlola nguMongameli uJacob Zuma kwisiThili sase-Mopani, e-Giyani kwiPhondo laseLimpopo. Iinkqubo zokuhanjiswa kweenkonzo zakhokelela ekubeni kubekho amanzi kwiilali ezingama-55 kwesi sithili nokulungiswa kweZiko lokuCoca Amanzi lase-Giyani, nto leyo yenyusa umthamo wamanzi ngezinye iilitha ezizigidi ezi-6,7 ngosuku. Ukuziswa kwala manzi kuza kuphucula uhanjiso lwelindle kuze ekugqibeleni kwenze ngcono impilo nobomi babahlali.2.2. IKhabhinethi iwamkele amalinge akhokelwe nguSekela Mongameli u-Cyril Ramaphosa okudibanisa amalungu eBhunga leSizwe lokuPhuhlisa uQoqosho nezaBasebenzi (i-Nedlac) ngomhla wesi-4 kweyeNkanga ngowama-2014 ngeenjongo zokukhangela izisombululo ekuza kuvunyelwana ngazo kwiingxaki zokungavisisani emisebenzini kwi-Indaba engeMpathwano emSebenzini.Abathunywa abebezimase le Indaba bazibophelela ngolu hlobo, “ukuba amalungu ayayiqonda imingeni yentswelangqesho, indlala nokungalingani uqoqosho noluntu loMzantsi Afrika elijamelene nawo. Ingayilibalanga imingeni exine ezo ngxoxo zikhoyo ngoku, amalungu e-Nedlac athatha i-Nedlac njengequmrhu elibalulekileyo elinokuququzelela iingxoxo zamaqela ahlukeneyo, ke ngoko yiyo kuphela eza kukholela ezinye iingxoxo ezinokulandela i-Indaba engeMpathwano eMsebenzini.I-Indaba yemibutho yezabasebenzi nezoqoqosho iza kusetyenziselwa ukuphehlelela inkqubo yokuqalisa ukubonisana, kusetyenziswa amaqela eza kukhethelwa oko, aza kukhangela iindlela zokusabela kwimingeni ephambili ebixovulwe ngethuba le-Indaba. Isicwangciso esicacileyo senkqubo siza kuqulunqwa zingaphelanga iinyanga ezimbini emva kwe-Indaba, iingxoxo zona ziza kuqala kweyoMqungu ngowama-2015.IKhabhinethi iqinisekile ukuba iintlanganiso zokubonisana phakathi kukarhulumente, abezamashishini, imibutho yabasebenzi neyoluntu ziza kudlala indima kuhlumo olukhawulezayo loqoqosho.2.3. IKhabhinethi ikwamkele ukungenelela kukaSekela Mongameli u-Cyril Ramaphosa kumba obusezindabeni wokukhutshwa ngesixhanti kwabantu kwiifama eNtshona Koloni. Iintlanganiso aye wanazo namafama kunye nabasebenzi ngalo mba zibe neziphumo ezincumisayo.2.4 IKhabhinethi ilwamkele utyelelo ngomsebenzi oluqhube kakuhle kakhulu lwabaPhathiswa e-United Kingdom ebelikhokelwa nguMphathiswa okwi-Ofisi kaMongameli, uJeff Radebe, ukusuka ngomhla wama-27 ukuya kowama-28 kweyeDwarha ngowama-2014. Isicwangciso senkqubo yabo, esasiquka iNkomfa i-innovaBRICS kunye nentlanganiso nabatyali-zimali e-Catham House e-London, sanika urhulumente neenkokeli zamashishini zoMzantsi Afrika ithuba lokuthengisa uMzantsi Afrika njengelizwe elilunge kakhulu lokuqhuba ushishino.2.5 IKhabhinethi iwamkele amagqabantshintshi anikwe nguMphicothi-zincwadi Jikelele ngeziphumo zophicotho-zincwadi lwama-2013/14 zikarhulumente weSizwe nowamaphondo njengoko oku kuyinxalenye yamalinge karhulumente okuqinisekisa ukuba kukho ulawulo olulungileyo. Urhulumente uza kuthatha amanyathelo okulungisa apho bekukho ukusilela ngokwengxelo zophicotho-zincwadi.3. Uluvo lweKhabhinethi kwiMiba eGqubayo3.1. IKhabhinethi iyamkele iNgxelo yeBhanki yeHlabathi (ingxelo yesi-6 ngeZintsha ngoQoqosho loMzantsi Afrika, egxininisa kakhulu kumgaqo-nkqubo wezezimali nowokwabiwa kwakhona) eyabonisa ukuba mde umgama osele uhanjwe nguMzantsi Afrika kule minyaka ingama-20 idlulileyo. Ingxelo ngeZintsha ngoQoqosho loMzantsi Afrika, ekhutshwe ngoLwesibini, umhla we-4 kweyeNkanga kowama-2014, ifumanise ukuba imigaqo-nkqubo yezezimali yoMzantsi Afrika iyawaphungula amazinga endlala nokungalingani, nokuba irhafu nezibonelelo zezentlalo zikarhulumente ziyichaka ngokukuko ingeniso isuke kwabafumileyo iye kwabahluphekileyo. Le ngxelo ibonisa ukuba umgaqo-nkqubo wezemali ubonakalisa inkqubelo njengoko uxhamlisa abantu abahluphekileyo. Le ngxelo iveze nokuba imigaqo-nkqubo yezemali yonyule abantu abazizigidi ezi-3,6 kumakhandela endlala ngowama-2010/11.3.2. IKhabhinethi iyiqaphele imingeni ekhoyo ngombane ebangelwe zingxaki zoxhaka-xhaka neemeko zamanye amaziko ombane ethu. IKhabhinethi ihlaba ikhwelo kubo bonke abemi boMzantsi Afrika ukuba bancedise kwiphulo lokonga umba njengoko iziko lombane lesizwe liphantsi koxinzelelo. IKhabhinethi ifuna ukuqinisekisa abemi boMzantsi Afrika ukuba kwenziwa konke okusemandleni ukusombulula ezi ngxaki.3.3. IKhabhinethi iyiqaphele iNgxelo yeKota yoPhando ngezaBasebenzi ibonisa ukuba izinga lentswela-ngqesho elisesikweni kwikota yesithathu yalo nyaka lingama-25,4% lisuka kuma-24,7% ngeli xesha linye kulo nyaka uphelileyo nto leyo ibonakalisa ukuba uqoqosho lweli kufuneka lubhinqe umbhinqo omfutshane ukuze sikwazi ukulwa nala mawele mathathu ahluphayo: intswela-ngqesho, indlala kunye nokungalingani.IKhabhinethi iyabaqinisekisa abemi boMzantsi Afrika ukuba idabi lokulwa nentswela-ngqesho isenguwona mba uphambili karhulumente. Nangona iiNkqubo zeMisebenzi yoLuntu zineziphumo ezincumisayo, iKhabhinethi imemelela onke amahlakani ayo ukuba asebenzisane norhulumente ukuze kuqiniswe amaphulo okudala imisebenzi ngokukhangela amacebo angawethutyana naza kuba yinzuzo kwixesha elizayo kule ngxaki yokunqongophala kwemisebenzi.3.4. IKhabhinethi iyakwamkela ukunyuswa kwezinga leQumrhu loPhuhliso lwaMashishini (i-IDC) yi-arhente yokuhlela i-Fitch Ratings Agency.3.5. IKhabhinethi ivakalisa amazwi ayo ovelwano kurhulumente nakubantu beRiphablikhi yase-Zambia ngokusweleka kukaMongameli u-Michael Chilufya Sata.3.6. IKhabhinethi isangqukruleka sisithwakumbe sokushiywa zintandane zezemidlalo ezine kwaye ivakalisa amazwi ayo ovelwano kwiintsapho nezihlobo zembethi manqindi yodidi labahlawulwayo uPhindile Mwelase, owaphumelela imbasa yegolide kwi-Olimpiki uMbulaeni Mulaudzi, owasekuba ngumdlali wamaBhokobhoko u-Tinus Linee kunye noKapteni we-Bafana Bafana uSenzo Meyiwa. Inkxaso yoluntu ngethuba kubanjwe iinkonzo zesikhumbuzo kunye nokudandatheka kweentliziyo kuthi sonke kusenze sabambana sipholisana amanxeba sikhumbula la maqhawe.3.7. IKhabhinethi ikuqhwabela izandla ukubanjwa ngokukhawuleza komrhanelwa omnye ngabeNkonzo zesiPolisa yoMzantsi Afrika kule veki iphelileyo ngokukrokreleka kugwinto likaKapteni we-Bafana Bafana uSenzo Meyiwa kwaye ibongoza noluntu ukuba luqhubeleke lusebenzisana namaPolisa ukuze bonke abarhanelwa babanjwe.IKhabhinethi iyazamkela izigwebo zobomi ezisithoba ezinikwe uNtokozo Hadebe ngamatyala akhe amanyumnyezi awawenza kumantombazanana aselula amathathu e-Diepsloot, eRhawutini. Iyasamkela nesigwebo esinikwe uMhlonishwa Elias Mathebula seminyaka engama-315 ethothoza entolongweni ngokugqugqisa endlandlathekisa abantu KwaZulu-Natal.  Ukusuka ngowama-2008 ukuya kowama-2013, uMathebula wayegrogrisa abantu ababhinqileyo e-South Coast, ubukhulu becala e-Umzinto, eHibberdene, eDududu naseMsinsi ngokulandela echwechwela aze adlwengule amaxhoba ali-18, aneminyaka iphakathi kwe-14 nama-40 ubudala.Ezi gwebo zixelela izaphuli-mthetho ukuba ulwaphulo-mthetho alizikunyanyezelwa.3.8. IKhabhinethi iqinisekisa abemi boMzantsi Afrika ukuba urhulumente wenza konke okusemandleni ukugcina wonke umntu ekhuselekile kwaye umemelela uluntu ukuba  luncedise amapolisa ngokuxela izenzo zolwaphulo-mthetho kwiingingqi zabo.3.9. IKhabhinethi iyakubethelela kwakhona ukuba abasemagunyeni bezempilo nakumazibuko okungena kweli ahleli ebaze amehlo ukuze abone kwaye ayilawule i-Ebola xa inokubonwa. Ukuza kuthi ga ngoku malunga nama-525 abasebenzi bezempilo nabaselebhu kwizibhedlele ezili-13 (kuquka nezo zili-11 zichongiwe ukulungiselela oku) kunye namagosa alinganiselwa kuma-270 kumaziko okungena kweli angawona asengozini okudibana nesi sifo aqeqeshiwe ukuze akwazi ukumelana nayo nantoni na enokwenzeka ngokunxulumene nesi sifo.3.10. IKhabhinethi ivuyisana noMhlekazi oBekekileyo uMongameli UNjengele oyiLeftenenti u-Ian Khama Seretse Khama, inkokeli ye-Botswana Democratic Party, ngokonyulwa kwakhe kwakhona njengoMongameli weRiphablikhi yase-Botswana, emva kolonyulo oluqhutywe ngempumelelo ngomhla wama-24 kweyeDwarha ngowama-2014.3.11. IKhabhinethi iqhwabela izindla oHloniphekileyo uNksz Dilma Rousseff, weqela i-Workers Party ngokunyulwa kwakhona njengoMongameli weRiphabliki eyiFederali yase-Brazil emva kolonyulo olube yimpumelelo ebelibanjwe ngomhla wama-26 kweyeDwarha ngowama-2014.3.12. IKhabhinethi inqwenelela okuhle iRhuluneli entsha yeBhanki enguVimba yoMzantsi Afrika, u-Lesetja Kganyago njengoko eza kuthatha esi sikhundla ngomhla wesi-9 kweyeNkanga ngowama-2014. IKhabhinethi ibamba ngazibini nakuRhuluneli u-Gill Marcus oshiyayo ngokutatamisa ecenga umgaqo-nkqubo wezemali phantsi kweemeko zoqoqosho ezinzima.3.13. IKhabhinethi iqhwabela izandla u-Chad Le Clos ngokuba ngomnye wababini abaphumelele konke kwimiDlalo yeeNdadi yeNdebe yeHlabathi yoMbutho wezokuDada waMazwe eHlabathi (i-FINA) egqityezelwe e-Singapore.   4. Imisitho Ezayo4.1. UMongameli uJacob Zuma uza kuzimasa iNgqungquthela ye-G20 e-Brisbane, e-Australia ukusuka ngomhla we-15 ukuya kowe-16 kweyeNkanga ngowama-2014.  Njengelizwe ekukuphela kwalo e-Afrika elililungu le-G20, ubulungu boMzantsi Afrika kweli qonga kuwunika ithuba lokuba ube nelizwi elivakalayo kwimiba yemigaqo-nkqubo ebalulekileyo yehlabathi enokuchaphazela uqoqosho lwethu, kule ngingqi yamazantsi e-Afrika nakweli lizwekazi.4.2. Umxolelanisi we-SADC nonguSekela Mongameli u-Cyril Ramaphosa uza kutyelela e-Lesotho ukusuka ngomhla wesi-5 ukuya kowesi-6 kweyeNkanga njengenxalenye yamalinge okuzisa uxolo nokhuseleko kwilizwe lase-Lesotho. Oku kulandela ukutyikitywa kutsha nje kwesivumelwano sentsebenziswano sase-Maseru kunye nesivumelwano sokhuselo sase-Maseru ezingumkhomba-ndlela wokubuyiselwa kwemeko yesiqhelo yezopolitiko kunye nozinzo kwezokhuselo kweliya lizwe.4.3. IKhabhinethi iyakwamkela ukuphehlelelwa kweBhulorho yaseMashunka neyaseNgubo, iProjekthi yoNkcenkceshelo yaseTugela kunye nokwakhiwa kweziko lefandesi uMsinga laseMsinga, KwaZulu-Natal, ngomhla wesi-8 kweyeNkanga ngowama-2014 liSebe loPhuhliso lwamaPhandle noBuyekezo lwemiHlaba.IProjekthi yoNkcenkceshelo yaseTugela iza kunceda amafama asakhulayo ali-1 716 kunye neyadi yokuthengisa imfuyo yaseMsinga idale amathuba emisebenzi. Ibhulorho ekuMlambo iTukela iza kuhlanganisa uluntu lwaseMashunka nolwaseNgubo lutsho lufumane iinkonzo namathuba oqoqosho. La maphulo eziseko ezingundoqo kunye nophuhliso ahambelana neenjongo zikarhulumente zokwakha uluntu lwasemaphandleni oludlamkileyo, olulinganayo nolukwaziyo ukuziphilisa.   4.4. ISebe lezeNdalo, kunye neKomiti yamaQoqo kaRhulumente ngoTshintsho lweMozulu, liza kubamba inkomfa NgeQhinga leSizwe lokuSabela kuTshintsho leMozulu loMzantsi Afrika phakathi komhla we-10 nowe-13 kweyeNkanga ngowama-2014 kwiZiko leeNgqungquthela i-Gallagher, e-Midrand, phantsi komxholo othi: UMzantsi Afrika utshintshela kumazinga esisi sekhabhoni asezantsi noqoqosho noluntu olukwaziyo ukumelana notshintsho kwimo yezulu. Ngolo hlobo, iKhabhinethi iyakubethelela kwakhona ukuzinikela koMzantsi Afrika kwiphulo lokwakha uqoqosho olukhupha isisi sekhabhoni esincinci kwaye usebenzele kwiziphumo ezihle zenkomfa yaseThekwini eyayingokutshitsha kwemozulu.5. Izikhundla5.1 IKhabhinethi ikuqaphele ukuqeshwa kwaba balandelayo kwi-ofisi kaNondyebo weSizwe:UMnu. M Sachs – USekeka Mlawuli-Jikelele – I-ofisi yoHlahlo Lwabiwo-mali.UMnu. AF Julies – USekela Mlawuli-Jikelele – ULawulo lweeMpahla naMatyala.5.2 IKhabhinethi ikuqaphele ukuqeshwa kwala malungu alandelayo UMqulu weBhunga loPhuhliso oluMbaxa lwabaMyama kwezoQoqosho:UMnu. Randall Barry Howard (uSihlalo weBhunga loMqulu),UMnu. Ismail Noormahomed Essa (iCandelo likaRhulumente)UNksz. Fusi Makhasane (imiButho yaMashishini amaNcinci)UNksz. Ntokozo Jennifer Sabelo (iiNkonzo zezoThutho lwaseLwandle)UNksz. Hlamalani Baloyi (Omele uLutsha)UMnu. Colgate Nangu (ukuPosa nokuLungiselela)UNksz. Cleo Shiceka (ezooLoliwe)UNksz. Sibongile Sambo (ezoPhapho zalapha eMzantsi Afrika)UMnu. Abner Ramokgolo (iiMpahla eziThuthwa ngeziThuthi zeNdlela)UNksz. Joy Sebenzile Matsebula (Omele Abantu abaPhila nokuKhubazeka)UNksz. Verlene Manuel (iiNkonzo zeeBhasi eziThutha Abantu)UMnu. Herry Tshamunwe Masindi (imiButho yabaSebenzi)UNksz. Carol-Anne Cairns (Iinqwelo-moya ezinabanini bangaphandle)UMnu. Philip Taaibosch (Omele umbutho weeteksi, i-Santaco)UNksz. Mary Phadi (Omele imiButho yooMama)UMnu. Stephen Sangweni (Omele imiButho yabaKhweli)Imibuzo:Umnu. Donald LiphokoIselula: 082 901 0766"
Intetho kwintlanganiso yeKhabhinethi yangomhla we-19 kweyeNkanga ngowama-2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/xh/statement-cabinet-meeting-19-november-2014,"1. Ukuphunyezwa kweeNkqubo zikaRhulumente ezinguNdoqo1.1. IKhabinethi iyakwamkela ukuphehlelelwa kwe-Operation Phakisa 2: UkuKhawulezisa uMsebenzi woKwakhiwa kweeKlinikhi eziseMgangathweni neNkqubo yokuziLungisa. Oku kulandela i-Operation Phakisa 1 ebigxininisa kumsebenzi wokizingela amathuba oqoqosho anokubhaqwa kwiilwandle zoMzantsi Afrika. I-Operatin Phakisa 2 ijonge ekuphuculeni umgangatho weenkonzo zezempilo ezinikezelwa ngamaZiko eeNkonzo zezeMpilo angama-3 500, aquka iiklinikhi zikarhulumente kunye namaZiko ezeMpilo oLuntu. Iziphumo ezilindelweyo ziquka ukutshintshwa kwezi klinikhi namaZiko ezeMpilo oLuntu zibe ngamaziko angumzekelo womsebenzi omhle, aza kusetyenziswa ngabo bonke abantu boMzantsi Afrika, ngenxa yokuba umgangatho weenkonzo ezizihambisayo uza kube uphuculwe.1.2. IKhabhinethi ibaqhwabela izandla abaphumelele iiMbasa ze-Batho Pele zokuGqwesa, umsitho wazo obubanjwe ngomhla we-14 kweyoMqungu ngowama-2014. Ezi mbasa zibethelela indlela yokusebenza ephucukileyo kwaye ziwonga abo basebenze ngokugqwesa kwiinkonzo zikarhulumente.1.3 IKhabhinethi ikuqaphele ukuba uMphathiswa wezeMidlalo noLonwabo uFikile Mbalula uza kusingatha iiMbasa zezeMidlalo zoMzantsi Afrika zowama-2014 kwiZiko leeNgqungquthela laseSandton ngomhla wama-30 kweyoMnga ngowama-2014. IKhabhinethi ikhuthaza abemi boMzantsi Afrika abangabathandi bezemidlalo ukuba babe yinxalenye yeeMbasa zezeMidlalo zoMzantsi Afrika ngokuvotela iMbalasane yezeMidlalo yoNyaka. Ulwazi oluthe vetshe lukhona kwi: www.sasportsawards.com.1.4 IKhabhinethi iqhwabela izandla amaqela ezemidlalo esizwe, iBafana Bafana, Amabhokobhoko kunye nee-Protea (iqela leqakamba) ngokudlala kakuhle kakhulu ngempelaveki asenzela udumo singuMzantsi Afrika. Ukukhethwa kukaMnu. AB de Villiers njengoMdlali woNyaka oBalaseleyo kwiMidlalo yeHlabathi yoSuku oLunye (ii-ODI) yeBhunga leQakamba lezeHlabathi ngokuqokelela imitsi engama-7 000 kwii-ODI kuyancumisa.1.5. IKhabhinethi iyakwamkela ukuphehlelelwa kwenkonzo yeeBhasi eziQuqa zibuYelela (i-BRT) i-A Re Yeng eTshwane, eziqale ukusebenza ngoMvulo, umhla we-17 kweyoNkanga ngowama-2014. I-A Re Yeng ngokufanayo nezinye iinkonzo ze-BRT kweli lonke, iyinxalenye yesixokelelwano seendlela yezithuthi zikawonke-wonke ezinjongo yazo ikukuphucula ubomi babakhweli ngokuthi babenakho ukusebenzisa izithuthi ezidolophini ezikhawulezayo, ezikhuselekileyo, ezifikelelekayo nekumnandi ukuzisebenzisa. Ukwakhiwa kwesi sixokelelewano seendlela kuyinxalenye yokuqaliswa kwenkqubo yokwakhiwa kweziseko ezingundoqo ngurhulumente, eneenjongo zokwakha iziseko ezingundoqo ezikumgangatho wehlabathi eMzantsi Afrika, ibe ngaxeshanye idala amathuba emisebenzi.2. Izigqibo zeKhabhinethi ezingundoqo2.1. IKhabhinethi ikwamkelwe ukuphunyezwa kwenkqubo ezeleyo yokuqinisekisa ukuthotyelwa kwemigaqo-nkqubo nemithetho yokuphucula amathuba okuthengwa kweempahla zalapha ekhaya. Oku kuquka inkqubo yokulungelelanisa umgaqo-nkqubo ukuze kuphononongwe ukuqiniswa koMthetho wesiCwangciso-sikhokelo soMgaqo-nkqubo wokuThengwa ngokoMkhethe, isandisa iNkqubo yokuKhuthaza uKhuphiswano phakathi kwabaNikezi zinkonzo kuwo onke amaShishini kaRhulumente kwakunye nokomeleza imithetho yamasebe (ingakumbi umqulu wezemigodi) ukuze kuthengwe iimpahla neenkonzo zalapha ekhaya.Eli lelinye lamanyathelo abalulekileyo okwenza uqoqosho lweli lube lolwale mihla nto leyo iza kwenza ukuba amashishini esizwe akwazi ukumelana nokhuphiswano, ikhuthaze ukukhula kwezakhono zokushishina nobuchwepheshe, kwandise iimpahla ethunyelwa ngaphandle kubethelelwe ngakumbi uphuhliso lwabamnyama kwezoqoqosho.2.2. IKhabhinethi ixelelwe ngeNgqungquthelo kaMongameli yooRhulumente baseKhaya, yayamkela iNkqubo yoKwenza izinto ngokuFanelekileyo yooRhulumente baseKhaya, esekelwe ekwakheni urhulumente wasekhaya osabelayo, onenkathalo nophendulayo. Inkqubo yoKwenza iziNto ngokuFanelekileyo iza kugxininisa kucwangciso nemisebenzi yabo bonke oomasipala ekuhambiseni ngokukuko iinkonzo ezisisiseko zikamasipala nokunxibelelana rhoqo nabahlali. Injongo kukuba kuyekwe ukube kudidizwa kusetyenzwe qha.Imizamo yokuphucula iindlela abasebenza ngayo oomasipala iza kuphucula iimeko abaphila phantsi kwazo bonke abemi boMzantsi Afriika abaxhomekeke koomasipala abasebenza ngokungenamagingxi-gingxi ukuze baphila ubomi obuhloniphekileyo.Ukususela ngowe-1994, oorhulumente basemakhaya ngabo abasemehlweni abantu kumba wokuhanjiswa kweenkonzo.Nangona uyimbali umsebenzi wokunikezelwa kwamanzi, umbane, ukuthuthwa kwelindle nenkunkuma koomasipala, kwiindawo apho ukuhanjiswa kwenkonzo kusasilelayo kufuneka sikhokelise abantu nezinto ezibahluphayo. Oku kufuna sitshintshe kwindlela edlulelwe lixesha yangaphambili yokuhanjiswa kweenkonzo eyayikhokelwa ziziphathamandla zodwa siye kwindlela ekhokelisa abahlali, i-Batho Pele sisebenzele uluntu. Okuphambili kule ndlela intsha yinkqubo yokunika ingxelo nokuphendula ngomsebenzi owenziweyo.2.3. IKhabhinethi ikwamkele ukungeniswa kweNgxelo eNgezamva ekhutsha emva kwemiNyaka eMibini yoMzantsi Afrika ngokuPhungulwa kweSisi (iKharboni), iquka uLuhlu lokuGqibela leSizwe lweeGesi eziGcina ubuShushu eMhlabeni (i-GHG) lowama-2000-2010, kwiNgqungquthela yesiCwangciso-nkqubo seZizwe eziManyeneyo ngokuTshintsha kweMozulu (i-UNFCCC). Inika amagqabantshintshi nohlalutyo yoluhlu lwee-GHG ezikhutshwa nguMzantsi Afrika kunye namacandelo aphambili ekutshintsheni ezi gesi zikhutshwayo. Ikwabonisa noluhlu oluzeleyo lwamanyathelo otshintsho lwemozulu njengenxalenye yenguqu esisa kuhlobo loqoqosho oluvelisa isisi okanye ikharbhoni encinci.Oku kuquka ukuchaza iziphumo ezifunwayo zokuphungulwa kwesisi seegesi esikhutshwayo; ukukhuthaza ukuza neendlela ezintsha nokutyala imali kumandla ombane ahlaziyekayo; ukukhuthazwa ukusebenzisa amandla ombane ngononophelo; ukwenza inkqubo yesizwe yokuqokelela iinkcukacha-lwazi ngeegesi ezigcina ubushushu emhlabeni; kunye nezinye iinkqubo ezifana neRhafu yeKharboni. Oku kuyinxalenye yengxelo uMzantsi Afrika okufuneka uyinike kwihlabathi ngokwemiqathango ye-UNFCC.2.4. IKhabhinethi ikuvumile ukusungulwa kweqela lamasebe ahlukeneyo phantsi kweNtlanganisela yeNtsebenziswano yaMazwe ngamazwe, uRhwebo noKhuseleko eliza kujongana nokuphunyezwa kwesiVumelwano sokuQuquzelelwa koRhwebo soMbutho woRhwebo weHlabathi (i-WTO).Uluvo loMzantsi Afrika kukuba usebenzisane namanye amazwe ase-Afrika ukuqinisekisa ukuba ukwamkelwa nokuphunyezwa kwesiVumelwano sokuQuquzelelwa koRhwebo akunyanzelisi amazwe ase-Afrika ukuba azibophelele kwizibhambathiso angazi kukwazi ukuzizalisekisa nto leyo inokuwenza ukuba azibone sele egangxeleke ezingxakini zomthetho.Nangona uMzantsi Afrika usazibophelele kuthethathwano namazwe ehlabathi phantsi kweziVumelwano zaseDoha, uluvo lwethu kukuba sifuna iziphumo ezingazikuchaphazela eyethu imibono yokufuna imigaqo-nkqubo exhasa uphuhliso lwamashishini nokudala imisebenzi into ezo ziyeyona miba iphambili kwiziphumo ezimiselwe kwiSicwangciso soPhuhliso seSizwe (i-NDP).UMzantsi Afrika uyakubethelela ukubaluleka kweendlela zokusebenzisana namanye amazwe nezibandakanya bonke xa kuxoxwa ngemiba ye-WTO njengeyona ndlela ifanelekileyo yokufumana iziphumo ezilulutho kubo bonke eziza konelisa onke Amazwe angamalungu.2.5. IKhabhinethi yazisiwe ngezamva nje ngesiVumelwano seMibutho emiThathu engaHlawulisani Rhafu yoRhwebelwano (i-TFTA) soMmandla woRhwebelwano waMazwe aseMpuma naseMazantsi e-Afrika – Amazwe aseMpuma ye-Afrika – uMbutho woPhuhliso wamaZwe aseMazantsi e-Afrika – (i-COMESA-EAC-SADC) yaze yalamkela uluvo loMzantsi Afrika kwi-TFTA. Eli linge lale Mimandla mithathu yiprojekthi ephambili ekhokelwa ngamazwe e-Afrika enjongo zayo ikukukhuthaza ukuba kuxhatshazwe icham lokuthenga ngomndilili, incede ukukhuphisana okwakhanayo, ukukhuthaza ukusebenzisa iintlobo ezahlukeneyo zeenkonzo, ikhuthaza ukusebenzisana ngezinto ezinexabiso kwiingingqi, urhwebelwano nokutyalelana imali kwemimandla kunye neziseko ezingundoqo ezinqumla imida.UMzantsi Afrika ungena ezingxoxweni njengenxalenye yoMbutho woRhwebelwano waMazantsi e-Afrika oma ezingxoxweni njengombutho omnye. Amazwe akule mimandla mithathu anesambuku semveliso iyonke esiyitriliyoni eyi-1.2 yeedola zaseMelika nabantu abazizigidi ezingama-626 xa bedibene bonke, manani lawo angaphezulu nje kwisiqingatha soqoqosho nenani labemi base-Afrika xa bebonke. Intsebenziswano phakathi kwemimandla ukuze kudaleke abathengi nabasebenzisi-zinkonzo abaninzi ngeenjongo zokukhulisa uqoqosho lwase-Afrika ngokukhawulezayo nangokuzinzileyo linyathelo elingqingqwa lokuphelisa nya iintshiyekela zeenkqubo zobukholoniyali ezazikhuthaza amazwe ase-Afrika ayesahlula-hlulwa ezizicukwana ezingasebenzisaniyo.2.6. IKhabhinethi inikwe amagqabantshintshi ngeziphakamiso zeNgqungquthela ye-G20 eBrisbane ezingendlela engqingqwa, ebandakanyayo nesebenzayo yokulawula icandelo lezezimali. Oku kudlala indima kuzinzo oluqhubekayo kwezezimali nokunyamezela kwecandelo lezezimali lwehlabathi nolwalapha ekhaya. Kulandela uMbhodamo wowama-2008 kuQoqosho lweHlabathi, iiNkokheli ze-G20 zizibophelele kwingungqu ezibonakalayo kwicandelo lezezimali lehlabathi. Injongo yazo ibikukutywina la mathanda abangela lo mbhodamo kwakunye nokwakha imithombo yezimali ekhuselekileyo neyomeleleyo ukuze incedise kwimfuno zoqoqosho lokwenyani.Kule minyaka mihlanu idlulileyo, i-G20 ibijongene nomngeni wokutywina ezi ntanda zazibangele lo mbhodamo, ngokomeleza imigangatho yehlabathi ukuze kwakhiwe amaziko ezimali anyamezelayo norhwebo olungekho ethe-ethe. INgqungquthela yaseBrisbane iziqukumbele iinguqu zezimali zesigaba sokuqala, ngoku iBhodi yoZinzo kwezeziMali iza kuhlenga-hlengisa ijolise kumba wokungenelela ihlangabezana neengxaki nemingeni emitsha netshintsha rhoqo. UMzantsi Afrika uza kuqhubeleka uthatha inxaxheba kwiBhodi yoZinzo kwezeziMali kwakunye nakumanye amaqonda anamagunya afanayo neyawo asebenzela ukuza nenkqubo esekelezelwe kukuthembana nokusebenzisana zinto ezo zibalulekileyo ukuze kube kho into yezezimali yehlabathi engenamagushe nakufihlelana enokuphumeza amaphupha e-G20 ohlumo oluzingileyo, oluzinzileyo nolungqingqwa. 2.7. IKhabhinethi iziqaphele yazamkela izigqibo zentlanganiso yeBhunga lokuQuquzelela likaMongameli ebibanjwe ngomhla we-18 kweyoKwindla ngowama-2014, ngeenjongo zokuphumeza. Izigqibo ezingundoqo ziquka:(a) ukulungelelaniswa nokufezekiswa kwesiCwangciso soPhuhliso seSizwe (i-NDP) ukubonakalisa inkqubela eyenziwe ngoorhulumente basemakhaya ukufezekisa i-NDP. Amasebe karhulumente kazwelonke, iKomishini yoCwangciso yeSizwe kunye namaphondo aqinisekisa ukuba izicwangciso zoomasipala ziyalungelelana neze-NDP nezinye izicwangciso zesizwe;(b) ukulungisa iingxaki yokunqongophala kwezakhono kumaqoqo amathathu karhulumente ukuxhasa oomasipala ukuze bafezekise izibambathiso zabo;(c) ukuleqa ukufumana oorhulumente basemakhaya ababonisa iinguqu nokususa imiqobo echaphazela iphupha lokufikelela kulawulo loomasipala olungacaluliyo nolululo, ilungise umonakalo weendlela zexesha localu-calulo ezazakhiwe ngayo iidolophu nezixeko.2.8. IKhabhinethi inikwe amagqabantshintshi ngamalungiselelo oNyulo looMasipala lowama-2016 yaze yakwamkela ukusekwa kweQela laBaphathiswa kunye neQela looChwephesha aza kujongana noNyulo looMasipala. IKhabhinethi ikwamkele ukungeniswa kwesilungiso kuMthetho wezoMasipala: Oorhulumente baseMakhaya, we-1998 (uMthetho Nombolo 117 we-1998) ePalamente, ukuze unike amagunya uMongameli (ngaphambili yayinguMphathiswa) ukuba amise umhla wonyulo lwamabhunga oomasipala. Unyulo loomasipala lowama-2016 luza kuba lunyulo loomasipala lwesine ukusukela oko salawulwa ngentando yesininzi ke ngoko amalungiselelo asele esemaphethelweni aza kuqinisekisa nakwesi isihlandlo ukuba akukho magingxi-gingxi njengakwezi zingaphambili.  3. Imithetho esaYilwayo3.1. IKhabhinethi ikuvumile ukungeniswa koMthetho-sihlomelo osaYilwayo woMthetho wezoLwaphulo-mthetho (amaTyala ezeSondo neMiba eNxulumene nawo) wowama-2014 ePalamente. Lo Mthetho usaYilwayo uphendula izigwebo ezibini ezahlukeneyo zeNkundla yoMgaqo-siseko, ngokulungisa amacandelo ahlukeneyo kuMthetho-sihlomelo woMthetho wezoLwaphulo-mthetho (amaTyala ezeSondo neMiba eNxulumene nawo) wowama-2007, ukulungisa iingxaki ezikhoyo ngokomgaqo-siseko. Injongo ephambili yecandelo le-15 nele-16 yalo Mthetho, ekukukhusela abantwana abanokuba ngamaxhoba alula okuxhatshazwa ngokwesondo ngabantu abadala, yona ayizikuchatshazelwa zezi zilungiso zicetywayo.Ezi zilungiso zicetywayo zecandelo lama-50 nelama-51 alo Mthetho zineenjongo zokubethelela uluvo lokuba izinto ezichaphazela abantwana nezibalulekileyo kubo kufuneka zisoloko zikhokeliswa phambili. 3.2. IKhabhinethi ikuvumile ukungeniswa koMthetho-sihlomelo weMiba yezobuLungisa wowama-2014 ePalamente. Lo Mthetho usaYilwayo ulungisa imiThetho emininzi, eyayiphantsi kweSebe lezobuLungisa noPhuhliso loMgaqo-siseko, ukuze ulungise iingxaki ezibambekayo nezingobucukubhede bomthetho, ngeenjongo zokuphucula indlela iSebe elisebenza liphendule ngayo.3.3. IKhabhinethi ikuvumile ukungeniswa koMthetho-sihlomelo weeBhanki osaYilwayo, wowama-2014 ePalamente. Isilungiso esenziwe kuMthetho weeBhanki, we-1990 (uMthetho Nombolo 94 we-1990) siphucula amagunya omgcini-mafa weebhanki ngeenjongo yokwenza icandelo lezimali likhuseleke nokukhusela abo bagcine imali ebhankini. Ukuze kuqiniswe imigaqo elawula icandelo lezeebhanki kubalulekile ukuba imithetho nolawulo lweebhanki lusekelwe kwimigaqo yehlabathi neendlela ezilungileyo zokulawula.Lo Mthetho usaYilwayo ufuna ukuphucula amagunya omgcini-mafa olawula ibhanki ngoku ibhanki ibhangiswayo:(a) ngokuza namanye amaqhinga okusindisa ibhanki kusetyenziswa amanye amacandelo ebhanki leyo,(b) ukuququzelela ukukhutshelwa kwawo onke amacandelo ebhanki kwelo qumrhu litsha liza kuyithathela kuyo kulandelwa imigaqo yokukhutshelwa yecandelo lama-54 loMthetho weeBhanki; kunye(c) nokuququzelela ukuphunyezwa kwala manyathelo angasentla ngumgcini-mafa.4. Uluvo lweKhabhinethi kwiMiba eGqubayo4.1. IKhabhinethi iyakuncoma ukusebenzisana phakathi kukarhulumente, uluntu nezifundiswa zamaziko emfundo ephezulu ngokukhuthaza imfundo nokuxhotyiswa ngezakhono kolutsha, okuthe kwakhokelela kuphehlelelo leThusanani Foundation nguMongameli uJacob Zuma. Lo mbutho ungangenisi mali ukhokelwa lulutsha uza kunciphisa umahluko ngokomgangatho wolwazi lwemfundo phakathi kwabafundi abakumabanga aphakamileyo basemaphandleni nabo basezidolophini nto leyo iza kuphucula indlela abaqhuba ngayo kwizifundo zabo. Kuza kusekwa iingxowa-mali zokufunda ezimbini, iNgxowa-mali yokuFunda iPixley ka Isaka Seme kunye neNgxowa-mali yokuFunda yeHlabathi iJohnstone Mfanafuthi Makhathini.4.2. IKhabhinethi ichukumisekile kukufika kwemizimba yabantu boMzantsi Afrika abasweleka ngethuba kudilika isakhiwo e-Lagos, e-Nigeria ngomhla we-12 kweyoMsintsi ngowama-2014.IKhabhinethi ibamba ngazibini kubo bonke abo bandakanyekayo kumsebenzi onzima wokubuyiswa kwemizimba kwaye ibulela ngokungazenzisiyo ngentsebenziswano eyifumene kwiziphathamandla zaseNigeria ukuze lo msebenzi ube uqhutywe ngokukhawuleza phezu kokuba ubufuna ubunono nobunye ubucukubhede obuninzi.Urhulumente uza kuqhubeka ezixhasa iintsapho ezichaphazelekayo kwaye uyathemba ukuba oku kuza kuzenza nazo zixole. Sisa kuqhubuleka singalali sizama ukuba le mizimba yabantu boMzantsi Afrika abali-11 ekusafuneka iqinisekisiwe eNigeria, iyabuyiswa nayo ngokukhawuleza. IKhabhinethi ibulela kubo bonke abemi boMzantsi Afrika ngokubambisana babumbane ngethuba siphantsi kwelifu elimnyama.IKhabhinethi ithumela amazwi ovelwano kusapho longasekhoyo uDennis Furhri osweleke ngethuba esebenza negqiza elalincedisa kumsebenzi wokubuyiswa kwemizimba yabemi boMzantsi Afrika abasweleka ngethuba isakhiwo secawe sidilika eNigeria ngomhla we-12 kweyoMsintsi wowama-2014. UMzantsi Afrika ulahlekelwe liqhawe ebelizinikele kumsebenzi walo.4.3. IKhabhinethi iyakwamkela ukuchongwa kwesigqeba esizimeleyo ukuphanda izityholo zolwaphulo-mthetho ngamagosa angaphambili nakhoyo ngoku kwiZiko leeNkonzo zeMali zeRhafu zoMzantsi Afrika (i-SARS) kwaye icela uluntu ukuba lusinike ixesha esi sigqeba sigqibezele uphando lwaso.Oku akufuneki kubonwe njengesiphako kumsebenzi omhle we-SARS njengeziko eliphantsi korhulumente elingumzekelo eliqinisekisa ukuba isizwe sinezimali zokuncedisa kwimingeni eyahlukeneyo yezoqoqosho nezentlalo.4.4. IKhabhinethi iyayamkela intlanganiso phakathi kwebhodi yeNkampani yezoPhapho yoMzantsi Afrika (i-SAA), uMphathiswa wezamaShishini kaRhulumente uLynne Brown kunye noMphathiswa wezeMali uNhlanhla Nene yokugwadla iqhinga lokonyula i-SAA ezingxakini zemali kwaye ilindele ukuba la manyathelo okungenelela aza kuza neziphumo ezibambekayo eziza kuyenza ibuyele kwimo yozinzo yenze imali iphucule nolawulo.4.5. IKhabhinethi iyalixhasa ilizwi lempendulo likaNondyebo weSizwe kwisigqibo seMoody sokwehlisa umgangatho wezotyalo-mali woMzantsi Afrika libe ngu-“Baa2 / P-2” lisuka ku-“Baa1 / P-2” iphinde ihlise indlela eli lizwe elibonwa ngayo ngababolekisi-zimali lisuka kwindawo encumisayo liye kwexhalabisayo, ukuba esi sigqibo sifike ngexesha lokudodobala kohlumo loqoqosho.IKhabhinethi iyakubethelela ukuba isiCwangciso-sikhokelo sobuChule sesiGaba esiPhakathi sesikhokelise phambili amaphulo akhuthaza uhlumo afana nemisebenzi yolwakhiwo lweziporo zikaloliwe, amaziko ezombane kunye namazibuko nto leyo iza kukhuthaza utyalo-mali. Kwisithuba esiphakathi kuza kugxininiswa ekukhawuleziseni imisebenzi yolwakhiwo eqhubekayo sithetha nje neza kuba nefuthe kuhlumo loqoqosho.4.6. IKhabhinethi isakhwanqisiwe kwaye idanile kukungaziphathi kakuhle kutsha nje kwamalungu eNdlu yoWiso-mthetho yeSizwe. Le ndlela yokuziphatha inebatha inxamnye nomoya nemigaqo yedabi lethu lenkululeko kwaye iyasiphambukisa kule ndlela sesiyihambile yemiNyaka engama-20 yeNkululeko.Igama nesidima sePalamente njengeziko lentando yesininzi kufuneka zikhuselwe kwaye imelwe ngawo onke amalungu ayo. Indlela yokuziphatha engabonakalisi sidima nasithozelo ayidibananga nokulindelwe kumalungu ePalamente ngabantu baseMzantsi Afrika kwaye iyayiphazamisa iPalamente kwisibhambathiso sayo sokugcina nokuhlonipha imigaqo nemimiso yoMgaqo-siseko.5. Imisitho ezayo5.1. UMongameli uJacob Zuma uza kuzimasa iNgqungquthela yaMazwe amaBini i-Botswana noMzantsi Afrika (i-BNC) e-Gaborone, e-Botswana ngomhla wama-20 kweyeNkanga ngowama-2014. I-BNC iseliqonga elibalulekileyo lokuqinisa ubudlelwane nentsebenziswano phakathi kwala mazwe mabini.5.2. UMongameli Zuma uzakwamkela uMongameli wasePalesitina uMahmoud Abbas ePitoli ukusuka ngomhla wama-26 ukuya kowama-27 kweyeNkanga ngowama-2014. Oku kuza kuqinisa nangakumbi ubudlelwane obushushu nobemvano phakathi koMzantsi Afrika nePalestina, obakhiwa ngexesha lomzabalazo wenkululeko. Le ngqungquthela iza kugxila kubudlelwane phakathi koMzantsi Afrika nePalestina, isiVumelwano soXolo soMbindi-Mpuma nokuba uMzantsi Afrika uza kuqhubeleka uncedisa kumzabalazo wamaPalestina wenkululeko nozimele-geqe.5.3. USekela-Mongameli uCyril Ramaphosa uza kuzimasa iNgqungquthela yesi-2 eququzelelwa yiTurkey eza kubanjelwa eMalabo, e-Equatorial Guinea ngomhla wama-21 kweyeNkanga ngowama-2014. Injongo yale Ngqungquthela kukujonga umgama osele uhanjiwe ‘ngeSicwangciso sokuPhumeza ekuBanjiswene ngaso seNtsebenziswano phakathi kwe-Afrika ne-Turkey sowama-2010-2014”.  Le Ntsebenziswano idlala indima kuphuhliso lwe-Afrika ngokwezibhambathiso zoMbono weMbumba ye-Afrika wowama-2063.USekela Mongameli u-Cyril Ramaphosa, njengosihlalo weBhunga leSizwe loMzantsi Afrika likaGawulayo (i-SANAC), uza kuphawula uSuku lukaGawulayo lweHlabathi ngomhla woku-1 kweyoMnga ngowama-2014 e-Virginia, e-Lejweleputswa, eFreyistata phantsi komxholo othi: “Phantsi ngokuBekwa amabala nokuCalulwa kwabanoGawulayo”. Mde umgama osele uhanjiwe kumsebenzi wokuphumeza iinjongo zesiCwangciso sobuChule seSizwe seNtsholongwane kaGawulayo (i-HIV) noGawulayo (i-AIDS), isifo sephepha (i-TB) kunye neziFo ezoSolula ngokwaBelana ngeSondo (ii-STI) sowama-2012-2016. Ngelishwa ukubekwa amabala nokucalulwa kuseyingxaki kwimizamo yokuphumeza esi sicwangciso ngempumelelo kwaye oku kwehlise inani labo basebenzisa izixhobo zokuthintela ukosulelwa yi-HIV.  IKhabhinethi ihlaba ikhwelo kuye wonke umntu ukuba axhase, anakekele kwaye amkele abole baphila ne-HIV ne-AIDS. Bonke abemi boMzantsi Afrika bayacelwa ukuba basebenzise izikhuseli xa besabelana ngesondo; baye kuvavanya i-HIV kanye ngonyaka ubuncinane ukuze bazi ngokuqinisekileyo ukuba mabazisebenzise njani izikhuseli, basebebenzise awaphi amayeza, bazikhathalele njani okanye bafuna uncedo olunjani; abantu abangamadoda (angalukiyo) namakhwenkwe asebenzise eli thuba aye kwaluswa esibhedlele.5.4. ISebe lezeNdalo liza kuthatha inxaxheba kwiseshoni yama-20 yeNkomfa yaMazwe (i-COP 20) kunye neseshoni ye-10 yeNkomfa yaMazwe eziza kusebenza njengeNtlanganiso yaMazwe ngesiVumelwano saseKyoto (i-CPM10) eza kubanjelwa eLima, ePeru eza kubanjwa ngomhla woku-1 ukuya kowama-12 kweyoMnga ngowama-2014. Le Nkomfa ingoTshintsho lweMozulu yaseLima ibaluleke kakhulu kwingxaki yokuqosheliswa kweengxoxo zothetha-thethwano zesivumelwano sowama-2015. Imiba evunyiweyo uMzantsi Afrika oza kuxoxela phezu kwayo kwezi ngxoxo zothetha-thethwano ilungelelaniswe nezinto ezibalulekileyo zesizwe kunye nesiCwangciso soPhuhliso seSizwe.5.5. ISebe lezobuGcisa neNkcubeko kunye neSebe lezeMidlalo noLonwabo aza kusingatha uhlelo lesibini loSuku lweMidlalo neNkcubeko likaMandela kwiZakhiwo zoMdibaniso, ePitoli, ngomhla wama-22 kweyeNkanga ngowama-2014 phantsi komxholo othi: MANYANANI: Indonda Enye, Isizwe Esinye, Umbhiyozo Omnye.IKhabhinethi ikhuthaza bonke abemi boMzantsi Afrika ukuba bathathe inxaxheba kwimidlalo nemisitho yezenkcubeko njengoko zombini zinako ukumanyana bonke abemi boMzantsi Afrika. Lo msitho ukwalithuba lokuba siphile sabelane ngemisebenzi yowasakuba nguMongameli uNelson Mandela size sicinge sithethe ngezinto esinokuzenza ukuqinisekisa ukuba igama lakhe alicimi.5.6. IKhabhinethi isiqaphele isikhumbuzo seeNtsuku ezili-16 zobuTshantliziyo esiphawula unyaka we-16 weli phulo, liqala ngomhla wama-25 kweyeNkanga liye kowe-10 kweyoMnga. Umxholo walo nyaka uthi: “Nam Nindibandakanye: Sisonke siqhubela uMzantsi Afrika ongenabuNdlobongela Phambili”. Ngalo mxholo, iphulo lowama-2014 lijolise ekuqhubekeni lifundisa ngokukhuselwa kwabasetyhini nabantwana. Lo mxholo ugxininisa nasekubandakanyeni amadoda njengamaqabane kweli phulo awukhabhe lo mkhuba.6. IzikhundlaIKhabhinethi ikuvumile ukuqeshwa kwaba balandelayo:6.1.  UMnu Thobile Maxin Lamati njengoMlawuli-Jikele kwiSebe lezabaSebenzi.6.2. UNksz Nthabiseng Bernadette Makhatha njengeSekela loMlawuli-Jikelele: Indlela yokuSebenza nemiGangatho kwezeeNkcukacha-manani zoMzantsi Afrika.6.3. Amalungu angekho kwisiGgeba soLawulo kwiBhodi ye-Arhente yaboPhula imiThetho yezeNdlela.a)    UNksz Nomini Elizabeth Rapoo (uqeshiwe kwakhona kwaye unguSihlalo),b)    UNksz Nomusa Zethu Qunta;c)    UNjing Tebogo Job Mokgoro;d)    UMnu Bryan Shuan Chaplog;e)    UMnu Benedict Matinise; kunyef)     no-Adv Xolisile Khanyile.6.4. UMnu Lefadi Lucas Makibinyane njengeGosa eliPhezulu lesiGqeba le-Amatola Water. 6.5. IBhodi yabaLawuli ye-South African Special Risk Insurance Association (SASRIA) Limited.a)    UMnu Mohamed Adam Samie (uqeshiwe kwakhona kwaye unguSihlalo);b)    UMnu Ranti Mothapo (uSekela Sihlalo); kunyec)    Mnu Stephanus Hermanus Schoeman.Imibuzo:UMnu Donald LiphokoIselula: 082 901 0766"
INtetho kwintlanganiso yeKhabhinethi yangomhla we-10 kweyoMnga ngowama-2014,11 Dec 2014,https://www.gov.za/statement-cabinet-meeting-10-december-2014,https://www.gov.za/xh/statement-cabinet-meeting-10-december-2014,"Ukuqala nje, iKhabhinethi ifuna ukucacisa la marhe abubuvuvu okuba uMongameli Jacob Zuma uyala ukuya kuphendula imibuzo ePalamente. IKhabhinethi iyawabulela namalinge kaSekela Mongameli uCyril Ramaphosa okuzama ukudibanisa iintloko namaqela ezopolitiko akwiNdlu yoWiso-Mthetho yeSizwe emva kombono ombi wokuxhwithana kutsha nje.UMgaqo-siseko weRiphablikhi yoMzantsi Afrika ukucacisa elubala ukuba uMongameli kufuneka aphendula anike nengxelo  ePalamente. UMongameli uyaqhubekeka esenza umsebenzi wakhe wokuphendula enika nengxelo ePalamente. UMongameli uyayiphendula imibuzo ebhaliweyo nebuzwa ngomlomo kuzo zombini iNdlu yoWiso-mthetho yeSiwe neBhunga lamaPhondo leSizwe (i-NCOP).UMongameli waya kuphendula imibuzo ngomlomo kwiNdlu yoWiso-mthetho yeSiwe ngomhla wama-21 kweyeThupha ngowama-2014. Ngelishwa amaLungu aHloniphekileyo amphazamisa ngethuba ephendula umbuzo wesithathu kwemithandathu eyayibuzwe kuye. NgamaLungu aHloniphekileyo ngokwawo, ngokuziphatha ngendlela engabonakalisi ntlonipho aphazamisa uMongameli ngethuba ephendula imibuzo. Abo bathintela uMongameli ukuba aphendule imibuzo ngomlono kwiNdlu yoWiso-mthetho yeSizwe abanakujika ngoku bathi nguMongameli ongafuni kuphendula ngomlomo imibuzo yamaLungu aHloniphekileyo. INdlu yoWiso-mthetho yeSizwe iwakhalimele yawohlwaya la maLungu aHloniphekileyo aphazamisa uMongameli.Ngaphezu koko, iKhabhinethi ayazi ngaPhepha loLuhlu lweMicimbi kwiNdlu yoWiso-mthetho yeSizwe elihlele ukuba uMongameli aye kuphendula imibuzo ngomlomo emva kokuphazanyiswa ngethuba ephendula ngomlomo. Ke ngoko akukho bunyani kwiintetha ezithi uMongameli akafuni ukuya kuphendula imibuzo kwiNdlu yoWiso-mthetho.IKhabinethi isaxhalabile yinkxamleko eza nokucima kombane kubemi boMzantsi Afrika kunye nendlela oku okuwachaphazela ngayo amakhaya namashishini kwimbombo zone zeli. IKhabhinethi yamkele isicwangciso esintlantlu-ntlanu sokusombulula le ngxaki yokucima kombane ithwaxa ilizwe. Ukungabikho kweziseko ezoneleyo ezinokumelana nezinga umbane osetyenziswa ngalo kuseyingxaki kwaye senza konke okusemandleni ukuqinisekisa ukuba siyayilwa le ngxaki yokunqongophala kombane. Ukuze kuqinisekiswe ukuba umthamo wombane oza kufuneka kwilixa elizayo wonele urhulumente uza neqhinga lokusebenzisa imithombo neentlobo ezahlukeneyo zombane eziquka umbane ophehlwa ngamalahle, owesola, otsalwa ngomoya, ngamanzi, igesi kunye nowenyukliya. Kwilixa elizayo umbane we-biomass, oza ngamaphiko omoya, otsalwa ngamanzi aza kugalela i-11.4 leeGigawathi zombane ohlaziyekayo kwiziko lombane lesizwe. Ukusukeka ngowe-1994, amakhaya azezinye izigidi ezihlanu afakelwa umbane otsalwe kulo weziko lesizwe. Ngowama-2014, eli nani lenyuka laya kumakhaya azizigidi ezili-12. Oku kwenzeka kungakhange kwakhiwa amanye amaziko ombane amatsha. La makhaya matsha atsalelwa umbane kweli ziko lombane  lesizwe lalihleli likhona.Namhlanje u-Eskom utyikitye isiVumelwano sokuQondana (i-MoU) nabeNgxowa-mali yamaFutha aBalulekileyo kunye noGunyaziwe wezamaZibuko u-Transnet ukuze kuqinisekiswe ukuba akukho kunqongophala kwedizili kweli lizwe. Kuza kugxininiswa kumba wemisetyenzana yokulungisa nokusebenza ngokungemagingxi-gingxi ukuze kuqinisekiswe ukuba indlela yokusebenza iyaphuculwa isuka kuma-72% ekuwo ngoku iye kuma-80% amiselweyo. U-Eskom uza kuza nesicwangciso sezimali esicacileyo ngendlela aza kuziphatha ngayo izimali zakhe kule minyaka izayo emva kowama-2015. Esi sicwangciso siza kunikwa iKomithi yaBaphathiswa (i-IMC) ingekapheli eyoMnga yowama-2014. Urhulumente ngaxeshanye uza kuxhasa ngemali esi sicwangciso.Amacebo okuvelisa umbane kusetyenziswana nabamacandelo eswekile, amaphepha nawokunqunqa amaphepha ukuze kuzanywe iindlela zokukha amandla ombane aveliswa ngezinto ezilahliweyo onokuba ziimegawathi ezili-1 000. Amathuba aza kuvela kwabo bafuna ukuthenga ugesi kumazwe angaphandle bawuthengise. Inkqubo yokuvelisa amandla ombane angaxhomekekanga kumalahle iza kuphehlelelwa ekupheleni kweyoMqungu ngowama-2015 kwaye izakuba nakho ukuvelisa umbane oziimegawathi ezingama-2 500. Ke ngoko siyabacela sibabongoza abantu ukuba bangasebenzisi umbane ngokugqithisileyo into leyo ethetha ukuba mabawucime xa bengawusebenzisi. Siza kufumana isiqatyana ngomhla we-15 kweyeNkanga ngowama-2014 xa imizi-mveliso namashishini amakhulu amaninzi eza kube evala kuba iziholide zokuphela konyaka. Iqela leengcaphephe eziza kukhokela umsebenzi wokuzalisekisa esi sicwangciso sintlantlu-ntlanu sele liqalile ukusebenza sithetha nje.Esi sicwangciso sintlantlu-ntlanu sisabela kanye kwezi ngxaki amaziko okuhambisa ombane ajongene nazo. Esi sicwangciso sinyathela le miba:(I) amanyathelo okungenelela u-Eskom aza kuwathatha kwesi sithuba seentsuku ezingama-30 zizayo,(II) ukusebenzisa la mathuba okuvelisa umbane ngokwandisa izivumelwano zokusebenzisana namashishini abucala;(III) ukukhawulezisa inkqubo yokutshintsha idizili ngegesi ukuze amaziko ombane asebenza ngedizili asebenze ngesantya esiphezulu;(IV) ukuphehlelela inkqubo yokuvelisa umbane engaxhomekekanga kumalahle; kunye(V) nokubeka phantsi kweliso elibukhali isantya esisetyenziswa ngawo umbane ngokumane kungenelelwa kwiindawo ezihlala abantu, kwizakhiwo zikawonke-wonke nezamashishini kunye noomasipala ngokufakela amaqhoshana nezixhotyana zobuchwephesha obonga umbane.IKhabhinethi ixhalabile yindlela eziqhuba ngayo ezinye iinkampani eziphantsi koRhulumente (ii-SoC), ingakumba iNkampani yezoPhapho yoMzantsi Afrika (i-SAA), iPosi yoMzantsi Afrika (i-SAPO) kunye no-Eskom. Ezi ii-SoC zidlala indima ebalulekileyo yophuhliso kuqoqosho loMzantsi Afrika. UMongameli ucele uSekela Mongameli Ramaphosa ukuba abe liliso lakhe kumsebenzi wokuphucula iimeko zezimali ye-SAA, i-SAPO kunye no-Eskom. Kusetyenziswana namaSebe afanelekileyo, i-SAA iza kususwa phantsi kweSebe lezaMashishini kaRhulumente isiwe phantsi koNondyebo weSizwe. I-Ofisi kaMongameli iza kuwubeka phantsi kweliso elibukhali umsebenzi wokuphucula iimeko zezimali zezi SOC ezi zinkampani ezibalulekileyo kwiphulo lokuphuhlisa uqoqosho lweli.1. Ukuphunyezwa kweeNkqubo ezinguNdoqo zikaRhulumente1.1. IKhabhinethi iyazamkela iziphumo ezincumisayo zoTyelelo oluseSikweni lukaMongamelo oluseSikweni e-People’s Republic of China ukusuka ngomhla we-4 ukuye kowe-5 kweyoMnga ngowama-2014, olubonisa ngokuyinene ubudlelwane obufudumeleyo, intsebenziswano kurhwebo notyalo-mali phakathi koMzantsi Afrika ne-China.Amashishini oMzantsi Afrika ayacetyiswa ukuba makaxhamle la mathuba matsha oqoqosho avulelekileyo ngenxa yobu budlelwane bethu ne-China. Ukwamkelwa kwesiCwangciso-sikhokelo seNtsebenziswano semiNyaka emi-5 ukuya kweli-10 phakathi koMzantsi Afrika ne-China kule veki iphelileyo kuqinisa ngakumbi ukusetyenziswa kwezivumelwano ezatyikitywayo emva kokuqukunjelwa kwesiBhengezo sase-Beijing ngowama-2010 kwaye kongezelela kwizigqibo zeNtsebenziswano ekwiZinga eliPhezulu.1.2. IKhabhinethi iqhwabela izandla iSebe leMfundo esiSiseko, amasebe ezemfundo amaphondo, iinqununu, ootitshala kunye nabafundi ngokunyamezela bezinikele njengoko siqukumbela omnye unyaka wesikolo wokufunda ubunzima.UMphathiswa weMfundo esiSiseko u-Angie Motshekga uza kubhengeza iziphumo zemviwo zeBanga le-12 ngomhla we-5 kweyoMqungu ngowama-2015 zize iinkcukacha zeziphumo zendlela abaqhube ngayo abo bebechophele ezi mviwo bazinikwe ngomhla we-6 kweyoMqungu ngowama-2015.IKhabhinethi iyabakhuthaza abo baphumelele ngokufanelekileyo ukuba bangamkelwa kumaziko emfundo ephakamileyo ukuba bajonge onke amathuba. Abo bafundi bangekamkelwa kumaziko emfundo ephakamileyo ngethuba kukhutshwa iziphumo zeBanga le-12 kufuneka basebenzisa inkonzo yeziko i-Central Applications Clearing House (i-CACH) ngeyoMqungu neyeMdumba yowama-2015. Nge-CACH kwenziwa uluhlu lwamagama abo bonke abaphumelele ngokufanelekileyo ukuba bangamkelwa kumaziko oQeqesho neMfundo ePhakamileyo (i-PSET) aseMzantsi Afrika luze luthunyelwe kuwo onke la maziko. Nge-CACH abafundi bakwacetyiswa nangoluhlu lwamakhondo kwakunye nangalawo banokuwalandela. Le nkonzo ingafunyanwa ngokutsalela kwiziko lomnxeba kule nombolo: 0800 356 635 okanye ngokuthi kuthunyelwe i-SMS enegama nenombolo yesazisi yakho kule nombolo: 49200.1.3. IKhabhinethi iyakwamkela ukukhutshwa kweziphumo zoHlolo loNyaka lweSizwe (i-ANA) lowama-2014 kule veki iphelileyo ezincumisayo ngenene kuwo onke amabanga ngaphandle kweBanga le-9.I-ANA isesesona sixhobo sibalulekileyo sokujonga nokuhlola umgangatho wemfundo yeli ibonise nalapho kukho ukuqhwalela ke ngoko kufuneka kungenelelwe njengoko kwenzekile kubafundi bezibalo beBanga le-9.1.4. IKhabhinethi ibamba ngazibini kubo bonke abemi boMzantsi Afrika, imibutho yoluntu kunye namajelo eendaba ngokuthatha inxaxheba kwiphulo leeNtsuku ezili-16 zobuTshantliziyo phantsi komxholo othi: ‘Nam nindibandakanye: Sisonke siqhubela uMzantsi Afrika ongenabundlobongela phambili’.Ikhwelo elibhekiswe kubo bonke abemi boMzantsi Afrika lokuba nabo ‘Babandakanywe’ lijonge ukuqinisekisa ukuba izigqibo zentsebenziswano ezikhoyo azipheleli moyeni zihlala ixesha elide ngokuthi kuguqulwe amaphulo ezintsukwana obutshantliziyo ibe ngamaphulo emihla ngemihla unyaka wonke ukuze siwusiphule neengcambu umkhwa wobundlobongela obujoliswe kubantwana nakwabasetyhini.1.5. UMzantsi Afrika uza kuphawula uSuku leSizwe loXolelwaniso ngomhla we-16 kweyoMnga ngowama-2014 phantsi komxholo othi: Intsebenziswano ekuHlaleni, uXolelewaniso kunye noBumbano kwimiNyaka engama-20 yoLawulo lwentando yesininzi kwiMyuziyam yaseNcome kwiSithili sikaMasipala wase-uMzinyathi, KwaZulu-Natal.1.6. IKhabhinethi ivakalisa umbulelo ongazenzisiyo kubo bonke abemi boMzantsi Afrika kunye noluntu lwehlabathi liphela ngokuthatha inxaxheba kwisikhumbuzo sonyaka wokuqala wokusweleka kowayenguMongameli wokuqala owakhethwa ngentando yesininzi uMongameli uNelson Mandela ngomhla we-5 kweyoMnga ngowama-2015.Kufuneka silandele ekhondweni likaMandela ngokuqhubeleka sizinikela ngokungagungqiyo kulawulo lwentando yesininzi, ukucingela abanye, uxolelwaniso, ukusebenzela uluntu nokuzibandakanya kwidabi lokulelwa ubomi obungcono kuye wonke. Kungezi zithethe kunye nokuzinikela ekuncedeni abanye okungamakhubalo esinokuxhathisa ngazo ukuze sihlale sisizwe esibumbeneyo nesinenkqubela.2. Izigqibo zeKhabhinethi ezingundoqo2.1 IKhabhinethi ivumile ukuba ingxelo yendlela eqhube ngayo inkqubo yezaPhulelo zeRhafu yoPhando noPhuhliso (R&D) ithiwe thaca ePalamente.URhulumente unika izaphulelo zerhafu ze-R&D ngokweCandelo 11D loMthetho weRhafu yeNgeniso we-1962 ngeenjongo zokukhuthaza imisebenzi ye-R&D yamashishini abucala. UMzantsi Afrika uphungula nge-150% inkcitho ephunyeziweyo yemisebenzi yemihla ngemihla eyenzeka ngenxa yemisebenzi ye-R&D kwaye waziwa njengelinye lamazwe anezaphulelo ezihle kakhulu zerhafu kwimisebenzi ye-R&D.Iinkampani ezingama-810, ngokwengxelo yokugqibela yeyoMdumba wowama-2014,  zixhamle kwesi saphulelo saqala ukubakho ngeyeNkanga ngowama-2006.Ukusuka ngowama-2005/06 ukuya kowama-2012/13 iinkampani zanika iingxelo zenkcitho kwi-R&D eqikelelwa kwiibhiliyoni zeerandi ezingama-44.1, yena uNondyebo weSizwe uqikelela ukuba imali engaphezulwana kweebhiliyoni zeerandi ezi-3.2 kwafakwa izicelo ku-SARS ukuba mayibuyiswe njengerhafu etsalelwe imisebenzi ye-R&D. Ngowama-2013/14 ama-44.2% amaShishini amaNcinci naPhakathi (Amashishini anengeniso yonyaka engaphantsi kwezigidi ezingama-40 zeerandi) nawo athatha inxaxheba kwisaphulelo serhafu se-R&D.2.2. IKhabhinethi inikwe ingxelo ngendlela eqhuba ngayo i-projekthi ye-MeerKAT, okuzuzwe luluntu olukulo mmandla noMzantsi Afrika uphela kunye nengxoxo eziqhubayo ngoku eziphathelene nokwakhiwa kule ndawo kweprojekthi yesiza esiyiKhilomitha ubuDe nobuBanzi (i-SKA).Umsebenzi wokwakhiwa kweteleskopu ye-MeerKAT – isiqalelo esizakukhokelela kwi-SKA – uqhuba kakuhle, kwaye uvulele amathuba nabakwicandelo elifana neli apha eMzantsi Afrika. Imisebenzi emininzi yobuchwephesha obukwizinga eliphezulu ikhokelwa nguMzantsi Afrika, ingakumbi ubuxhakaxhaka bekhompyutha obukumgangatho wehlabathi. Uluntu lwaseMntla Koloni nalo luxhamle kumaphulo entsebenziswano amaninzi asekuhlaleni otyalo-mali.Kwezehlabathi, isivumelwano sokusingatha, indlela eza kuxhaswa ngayo ngemali i-SKA kunye nomgaqo-nkqubo wokuthenga zisaxoxwa kwaye ziza kuqukunjelwa. Iindibano zeengxoxo nazo ziyaqhuba ngokumiselwa kombutho wesivumelwano soorhulumente abahlukeneyo.IKhabhinethi ilivumile iqela eliza kusebenza lamasebe amabini phakathi koMphathiswa wezobuNzululwazi nobuChwepheshe noMphathiswa weMfundo ePhakamileyo noQeqesho ukuba lifune abasebenzi abafunekayo nokuba liqinisekise ukuba amaziko emfundo namanye ezophando ayasebenzisana kuphuhliso nokunye okufunwa yi-MeerKAT, i-SKA kunye nezinye iiprojekthi ezifana nazo.     IKhabhinethi ikwakuvumile ukusebenzisana phakathi koMphathiswa wezobuNzululwazi nobuChwepheshe kunye noMphathiswa woPhuhliso lwamaShishini amaNcinci ukuba kungathi kuvele amathuba okuxhobisa amaShishini amaNcinci naPhakathi ingakumbi ngoku kukho ithemba lamathuba ezoqoqosho anokuvela.2.3. IKhabhinethi ivumile ukuba iziko leeNkcukacha-manani zoMzantsi Afrika lifakane indlebe nabachaphazelekayo ukulungiselela izilungiso kuMthetho weeNkcukacha-manani, uMthetho uNombolo 6 we-1999.Iintlanganiso zokubonisana phakathi kwamaqoqo karhulumente kunye namanye amacandelo afanelekileyo ziyimfuneko ukuze kuququzelelwe ukuqulunqwa kweendlela zokuqokelela iinkcukacha-lwazi kulungiselelwa isiCwangciso soPhuhliso seSizwe.2.4. IKhabhinethi inikwe amagqabantshintshi ngomba wamaLungu eNkonzo yabaLawuli abaPhezulu (i-SMS) okuthobela isiCwangciso-sikhokelo sokuDandalazisa iiNkcukacha zeziMali, mba lowo uphantsi kweliso lePalamente.Kwabangama-5 425 abangamalungu e-SMS kumasebe esizwe ekufuneka bengenise iifomu zabo zokudandalazisa iinkcukacha zezimali ngonyaka-mali wowama-2012/13, iKomishini yeNkonzo kaRhulumente ifumene iifomu ezingama-4 413 (ama-81%) ngomhla owawubekiweyo wama-31 kuCanzibe ngowama-2013.IKhabhinethi iyakubethelela ukuba abantu bazifundise ukungakunyamezeli konke konke ukungathotyelwa kwale migaqo kwaye kwenziwe njalo nakwimisebenzi yemihla ngemihla yoMbuso.2.5. IKhabhinethi inikwe amagqabantshintshi ngeziphumo zophicotho-zincwadi zowama-2013/14 zoMthetho woLawulo lweeMali zikaRhulumente (i-PFMA) ngokuthotyelwa kwalo mthetho ngamaziko kwakunye nenqanaba ezikuwo iingxelo zonyaka nezezimali zala maziko.Kubonakala inkqubela encumisayo kumba wokungeniswa ngexesha kweengxelo zonyaka nezezimali zowama-2013/14 ngamaziko. Kulo nyaka sikuwo amaziko ekufuneka alandela i-PFMA angama-417 bekufuneka ukuba athi thaca iingxelo zawo zonyaka nezezimali ngomhla wama-30 kweyoMsintsi kowama-2014, amaziko angama-379 (ama-91%) akwazile ukuzingenisa ngalo mhla ububekiwe nani elo linyuke nge-7% xa lithelekiswa nelingama-353 lalo nyaka udlulileyo.IKhabhinethi ikuvumile ukuba amaGosa aPhendulayo kunye nabasemaGunyeni abaPhendulayo angenise amanyathelo okulungisa amaGosa esiGqeba anamaGunya aza kuwathatha ukulungisa ezi ziphene bezikhonjiwe kwingxelo zabo zophicotho-zincwadi.IKhabhinethi iyaluxhasa uluvo lokuba amaGosa esiGqeba anamaGunya kufuneka ayibeke phantsi kweliso elibukhali inkqubela eyenziwayo ukulungisa iziphene ebezikhonjiwe kwiiNgxelo zoPhicotho-zincwadi nayo imane inikwa ingxelo ngenkqubo.2.6. IKhabhinethi iwavumile amanyathelo amaninzi okuzisa iinguqu kwinkqubo yokuLawula kokuThengwa kweeNkonzo (i-SCM). La manyathelo aquka: (a) iinqobo zokugweba ze-SCM ziza kuqukwa kwizivumelwano zokusebenza zamaGosa aPhendulayo ukusuka ngomhla woku-1 kuTshazimpunzi ngowama-2014; (b) amaGosa aPhendulayo aza kuphanda ngezakhono zabasebenzi kwicandelo le-SCM aze athathe amanyathelo okulungisa ukuba kukho ukuqhwalela; (c) amaGosa aPhendulayo anike amaGosa esiGqeba anamaGunya amagqabantshintshi ngendlela eliqhuba ngayo icandelo le-SCM kumasebe awo, koomasipala okanye namaqumrhu angamacandelo karhulumente.IKhabhinethi ikwakuvumile ukuba i-Ofisi yeGosa lezeNtengo eliPhezulu izikhawulezise iinguqu ezenzayo kwi-SCM ngokulijika eli candelo kumasebe karhulumente ukuba libe lelale mihla. I-Ofisi yeGosa lezeNtengo eliPhezulu iphezu kwephulo lokuyenza lula, ifane kuwo onke amasebe kwaye isebenzise ubuxhakaxhaka bekhompyutha inkqubo yokuthenga.UNondyebo weSizwe uza kubamba iintlanganiso zokubonisana neSikolo seSizwe sikaRhulumente ngeenjongo zokubhala uluhlu lokuza kufundwa kuqeqesho nokwenza iziqinisekisa zezifundo ezifundelwayo zifane.2.7. IKhabhinethi ikuvumile ukungeniswa kweNgxelo yesiThuba esiBekiweyo (sowama-2002 - 2013) engesiVumelwano saMazwe ngamazwe seZizwe eziManyeneyo (i-UN) esichasene nokuNgcungcuthekisa kunye neziNye iiNdlela zokuPhatha okanye ukoHlwaya eziKhohlakeleyo, ezingenaBuntu neziThoba isidima kwiBhunga lamaLungelo oLuntu le-UN.Ukubhalwa nokungeniswa kwale ngxelo kubonakalisa ukuba urhulumente uzibophelele kwinzame zehlabathi zokukhusela nokuhambisa ivangeli yamalungelo oluntu. UMzantsi Afrika uyithobela yonke imiqathango yesi siVumelwano kuba ukungcungcuthekisa akukho mthethweni kweli kwaye ngokomthetho obhaliweyo hayi ongabhalwanga iiNkundla zeli zingabatshutshisa abo bangabangcungcuthekisi.Le Ngxelo inika uMzantsi Afrika ithuba lokuba uzibhence ukuba uyayithobela na imiqathango nemithetho yehlabathi. Idabi lokulwa nokungcungcuthekisa lihambelana kanye nomba obalulekileyo ophambili woMzantsi Afrika wokuqinisekisa ukuba iindawo zoluntu zikhuselekile nto leyo ihambelana ncakasana ne-NDP.2.8. IKhabhinethi iliqaphele iphepha leNgcaciso yoMgaqo-nkqubo wesiPolisa osayilwayo. Iphepha leNgcaciso yoMgaqo-nkqubo wesiPolisa lowama-2014 lisukela kuphononongo lwePhepha leNgcaciso yoMgaqo-nkqubo woKhuselo noKhuseleko lowe-1998. Lo msebenzi wophononongo uza kuqwalasela kwakhona indlela etshintshe ngayo indlela ekuqondwa nekuliwa ngayo ulwaphulo-mthetho eMzantsi Afrika emva kowe-1994.Eli Phepha lisabela kanye kuMbono wowama-2030 we-NDP ngokugxininisa kanye kumba wesicwangciso-sikhokelo nemfuneko yenkonzo yamapolisa eqeqeshiweyo enamapolisa anobuchule, aphendulayo nakhokelisa iimfuno zoluntu phambili. Ukongeza, inkonzo yamapolisa kufuneke isebenze ngendlela ebonakalisa ukuthungelana kwiNkqubo yeeNkudla nobuLungisa xa isenza umsebenzi wayo ngokomgaqo-siseko.2.9. IKhabhinethi ivumile ukuba uMgaqo-nkqubo wezoLutsha osayilwayo wama-2014-2019 usiwe kuluntu ukuze lihlomle kuwo. Lo mgaqo-nkqubo usayilwayo usukela kuMgaqo-nkqubo wezoLutsha wowama-2009-2014 wokuqala. Ukuphuhliswa kolutsha ngumba ophambili kwizicwangciso zoMzantsi Afrika zophuhliso; i-NDP ineenkqubo ezijonge iimfuno nezidingo zolutsha ngeenjongo zokunasa olu lutsha lukhoyo luneemfuno namaphupha angafaniyo nawalolu lungaphambi kwalo.Umgaqo-nkqubo wowama-2014-2019 uqinisekisa ukuba zonke izakhono zolu lutsha lukhoyo ziyasetyenziswa. Ukufezekiswa kwalo mgaqo-nkqubo kuza kuqinisekisa ngabom ukuba izakhono zolutsha ziyasetyenziswa ukuza neenguqu kuqoqosho nakwintlalo ngokusabela kwiimfuno zabo ngokugcweleyo, ingakumbi abo bangeyonxalenye yeenkqubo zomndilili zezentlalo, ezoqoqosho nezopolitiko.2.10. IKhabhinethi ikwakuvumile ukupapashwa koMgaqo-nkqubo weSizwe wamaLungelo abaKhubazekileyo kwiPhephandaba loMbuso ukuze uluntu luhlomle kuwo. Oku kuza kunceda: ukuhlaziya iPhepha leNgcaciso lesiCwangciso-qhinga esiHlanganisiweyo seSizwe ngokuKhubhazeka, ukuhlanganisa izibhambathiso zokuzibophelela kwisiVumelwano seZizwe eziManyeneyo ngamaLungelo aBantu abaKhubazekileyo kunye nezibonelelo zesiCwangciso sokuSebenza semiNyaka eliShumi ye-Afrika yaBantu abaKhubazekileyo nemithetho nezicwangciso-zikhokelo zomgaqo-nkqubo zoMzantsi Afrika kwakunye noMbono wowama-2030 we-NDP.2.11. IKhabhinethi iwuvumile umbono osaphakanyiswayo we-Arhente yoLawulo lweMida yoMzantsi Afrika njengenyathelo ekunokuthathelwa kulo xa oku kusisiziswa ngaphambili ngokusesikweni kugwadlwa nemithetho enokuhambelana nako.IKhabhinethi ivumile ukuba kukhangelwe indawo ekuza kulingwa kuyo oku nokuba imithetho efanelekileyo nayo ibe khona.Kuza kulandelwa indlela enamanqanaba amabini ukuseka le Arhente:Inqanaba lokuSungula (eyoMqungu ngowama-2015 – kweyoMnga ngowama-2016) – liza kusetyenziselwa ukuqalisa ukuyila umthetho kunye nokuba usetyenziswe ukuze amaphulo karhulumente ngakwimida abonakale. Oku akuzikunxaxha kula malinge sele ekho kuMazibuko okuNgena azizivumelwano ezisesikweni zamaqela ngamaqela ukuqinisa amagunya olawulo eKomiti eQuquzelela imiSebenzi yokuLawula iMida.   Inqanaba lokuSebenza kwe-Arhente (eyoMqungu ngowama-2017 nasemva kwakhe) – eli liquka ukusetyenziswa kwemithetho ukwenza i-Arhente isebenze njengeCandelo likaRhulumente elikuMazibuko okuNgena kuze kwandiswe amagunya nemisebenzi yayo iquke nokujonga imida emoyeni, emhlabeni (ukuGada iMida) naselunxwemeni (ukuGada uNxweme).Okuboniweyo kwafundwa kwinqanaba lokusungula (kuquka nelokulinga) kuza kunceda xa kulungiselelwa iziphakamiso zeengxelo yokugqibela.2.12. IKhabhinethi ivumile ukuba indima ephambili ye-arhente yeKomiti eQuquzelela imiSebenzi yokuLawula iMida isuswe kwabeNkonzo zeRhafu zoMzantsi Afrika iye kwiSebe leMicimbi yezeKhaya.2.13. IKhabhinethi inikwe amagqabantshintshi eziphumo zophando obelililinge lokujonga isantya seenguqu kumaQumrhu esiZwe ezeMidlalo akhethiweyo. Oku kubonise umgama osele uhanjiwe yimibutho yezemidlalo eMzantsi Afrika ukuza neengunqu kule minyaka ingama-20 idlulileyo emva kokubekwa komgama omawuhanjwe kumba wokuza neenguqu kwezemidlalo. Ezi ziphumo ziza kusetyenziswa liSebe lezeMidlalo noLonwabo ukuze lincedise loo maqumrhu ezemidlalo afuna inkxaso ngolawulo lwemisebenzi.Iinjongo zolu phando kukuqulunqa isicwangciso-sikhokelo esiyilwayo sokuvavanya umba weenguqu kumabakala ahlukeneyo omqulu weenguqu; amazinga ekuqhutywe ngawo, iinkcukacha ngabathathi-nxaxheba, ukufikeleka, izakhono nobuchule, ulawulo, ulungelelwaniso kwezengqesho kunye nokuthenga ngendlela enedolo.Ngokufundwe kuphando lokulinga lokuqala, isigaba sesibini sophando saqala ngeyoKwindla ngowama-2014. Olu phando lusikelwe umhlaba emaliwuhambe oquka zonke iintlobo zemidlalo ezikhokeliswe phambili.2.14. IKhabhinethi ibhengeze ukuba uLwesihlanu wokuqala weyeDwarha luSuku loLonwabo leSizwe oluza kuqatshelwa minyaka le. Oku kuza kunika ithuba bonke abemi boMzantsi Afrika ukuba bazibandakanye kumaphulo okuzonwabisa nto leyo iza kuphucula impilo yabo nabo.Ukuba nabemi abasempilweni nabemi ngeenyawo ngumba ophambili kwi-NDP.Ukuze iinzuzo zolonwabo zenze umahluko, uSuku loLonwabo leSizwe lufuna kubekho imvano emandla, imidlalo eyenziwa ngokubambisana kunye namaphulo aqhutywa ngamacandelo ahlukeneyo. Ukuphumeza oku iKhabhinethi iye yavuma ukuba kusekwe iKomiti yeSizwe ezakuKhokela oku.3. ImiThetho esaYilwayo3.1. IKhabhinethi ikuvumile ukupapashwa koMthetho osaYilwayo wemiGaqo yeCandelo lezeziMali oluqulunqo lwesibini kunye nokungeniswa kwayo ePalamente kunye nokukhutshwa kwesiCwangciso-sikhokelo soMgaqo-nkqubo esisaQulunqwayo seNdlela yokuziPhatha kweeMarike ukuze uluntu luhlomle kuso. Esi sicwangciso-sikhokelo sisaqulunqwayo siza kunceda uluntu ukuba babenolwazi olwaneleyo xa behlomla kulo Mthetho usaYilwayo.3.1.1. Lo Mthetho usaYilwayo wemiGaqo yeCandelo lezeziMali oluqulunqo lwesibini, wowama-2014 ulandela izimvo zoluntu ebezifunyenwe kulo ubuluqulunqo lokuqala owawuphunyezwe yiKhabhinethi ngeyoMnga kowama-2013. Injongo yalo Mthetho usaYilwayo kukwenza icandelo lezezimali likhuseleke ngokuqalisa ukusebenzisa inkqubo yemigaqo entsika-mbini, eyinkqubo egcweleyo negqibeleleyo yokulawula icandelo lezezimali, ixabisa abasebenzisi zinkonzo zeli candelo nokuqinisekisa ukuba izimali zabo zigcinwe kakuhle.Le ndlela intsika-mbini yokulawula icandelo lezezimali incedisa inkqubo egcweleyo yokulawula icandelo lezezimali, kwaye ineenjongo ezimbini: (a) ukuzisa uzinzo kumaziko ezezimali ngokumisela ‘uGunyaziwe wokuLumkisa’ (ngaphakathi kwiBhanki enguVimba yoMzantsi Afrika) kunye (b) nokukhusela abo bagcina izimali zabo ezibhankini kwanokuqinisekisa ukuba baphathwa ngendlela eyiyo ngamaziko ezimali ngokumisela uGunyaziwe weNdlela yokuziPhatha kwiCandelo lezeziMali, elikwaliliso kwindlela icandelo lezezimali elishishina ngayo.Lo Mthetho usaYilwayo uza kunika uGunyaziwe weNdlela yokuziPhatha kwiCandelo lezeziMali noGunyaziwe wokuLumkisa amagunya okulawula onke amaziko ezimali uze uwaxhobise nangendlela zokuphatha ukuze enze imisebenzi yawo.Oku akupheleli nje kula macandelo mabini anamagunya njengoko kumisela nenkqubo elungelelanisiweyo yokukhupha iilayisenisi, ukuphatha, ukubethelela umthetho, izikhalazo zabasebenzisi beenkonzo zebhanki (kuquka nonozikhalazo), iindlela zokubhena (inkundla) kunye neengcebiso nokufundiswa kwabasebenzisi beenkonzo zebhanki.3.1.2. IsiCwangciso-sikhokelo soMgaqo-nkqubo esisaQulunqwayo seNdlela yokuziPhatha kweeMarike silwela ukuphathwa ngokukulo kwabasebenzisi-zinkonzo kwicandelo lezimali, oko okuyenye yezinto eziphambili uMzantsi Afrika owazifundayo ngethuba kukho uMbhodamo kuQoqosho lweHlabathi ngowama-2008.Nangona icandelo lezezimali loMzantsi Afrika libonakalise ukukwazi ukumelana neenkqwithela, urhulumente uyakuqonda ukuba eli candelo lingenza ngcono ukuze abasebenzisi balo noqoqosho baxhamle.Zininzi iziganeko ezaziwayo apho icandelo lezeziMali eMzantsi Afrika likhe laziphatha ngendlela engeyiyo, apho urhulumente athe naye waye wangenelela ukulungisa oku. Noko kunjalo, ukuzinga kwemikhuba neziganeko ezondeleyo zokuziphatha ngendlela engeyiyo kwicandelo lezezimali kubonisa ngokuphandle ukuba kufuneka indlela egcweleyo ezakugubhulula zonke izibi nemikhwa engeyiyo kulo lonke eli candelo.3.2. IKhabhinethi ikuvumile ukungeniswa koMthetho-sihlomelo osaYilwayo wamaLungelo eeNgcali zeziTyalo ePalamente. Lo Mthetho usaYilwayo ulungisa uMthetho wamaLungelo eeNgcali zeziTyalo, uNombolo 15 wowe-1976. Lo Mthetho usaYilwayo ufuna ukuqinisa amalinge okukhusela amalungelo ezinto eziphekwe engqondweni ngokunxulumene neentlobo ezintsha zezityalo. La malinge okukhusela anegalelo elihle kuhlumo loqoqosho njengoko inceda kwisakhono sokukwazi ukumelana nokhuphiswano kwecandelo lezolimo loMzantsi Afrika.Ezinye iziphakamiso zezilungiso eziphambili ziquka: ukukhuselwa kwazo zonke iintlobo zezityalo; ukulungisa iingxaki yezenzo zokubhuqiswa kwamalungelo eengcali zezityalo ngokubeka izohlwayo nokuchaza apho amalungelo aphela khona kunye nabo banokuxhamla kwinyhweba enikwa abalimi; kunye nokunika uMphathiswa amagunya okuseka iKomiti yeNgcebiso ngamaLungelo eeNgcali zeziTyalo eza kucebisa uMgcini-zincwadi ngemiba emayelana nokukhuselwa kweentlobo ezahlukeneyo zezityalo.3.3. IKhabhinethi ukuvumile ukungeniswa ePalamente koMthetho-sihlomelo osaYilwayo wokuPhucula iziTyalo.Umba wokuphuculwa kwezityalo eMzantsi Afrika ulawulwa nguMthetho wokuPhuculwa kweziTyalo, wowe-1976 (uMthetho uNombolo 53 wowe-1976) osele ulungiswe izihlandlo eziliqela, izilungiso zokugqibela zezi zazenziwe ngowe-1996). Ezi zilungiso zilungelelanisa umhlaba onyathelwa ngulo Mthetho kunye nezibonelelo zawo noMgaqo-siseko kunye neminye imithetho efana nawo kwicandelo lezolimo.Lo Mthetho usaYilwayo uza kuphucula indlela yokuvelisa izilimo ngendlela ezingileyo eMzantsi Afrika ngokumisela imigaqo emayilandelwe ngomgangatho wezityalo nembewu.Indima nokubaluleka komthetho wokuphucula izityalo ilele ekuqondeni ukubaluleka kokusebenzisa iimbewu neencindi zokutshintsha izityalo ezisemgangathweni ukuze kuncediswe kwindlela yokutyala nokuvelisa izityalo ezinzileyo kwakunye nokuthatha inxaxheba kushishino lwehlabathi ngezityalo ngokumisela imigangatho efanelekileyo yezityalo nembewu kunye nohlobo lwamashishini arhweba ngezityalo nembewu.3.4. IKhabhinethi ikuvumile ukungeniswa ePalamente koMthetho-sihlomelo osaYilwayo wokuKhuselwa kweziLwanyana ezisetyenziswa kwimiBoniso.UMthetho osaYilwayo ulungisa icandelo lesi-2 nelesi-3 loMthetho wokuKhuselwa kweziLwanyana ezisetyenziswa kwimiBoniso wowe-1935, (uMthetho uNombolo 24 wowe-1935) achazwa ngokuba awahambelani nomgaqo-siseko ngokweeMantyi ezizo ezigqiba nezinikeza ilayisenisi kubantu abafuna ukuqeqesha izilwanyana nokuzisebenzisa kwimiboniso kunye nabantu abasebenzisa izinja ukuzikhusela.Lo Mthetho usaYilwayo ufuna ukulungisa iziphene ezabonwa yiNkundla yoMgaqo-siseko ngokususa imisebenzi namagunya okunikeza iilayisenisi zezilwanyana ezisetyenziswa kwimiboniso kwiCandelo lezobuLungisa iye kwiKhabhinethi.Oku kuhambelana noMthetho wokuKhuselwa kweziLwanyana, wowe-1962 (uMthetho uNombolo 71 wowe-1962) odibanisa imithetho enxulumene nokunqandwa kwenkohlakalo eyenziwa kwizilwanyana.4.  ULuvo lweKhabhinethi kwiMiba eGqubayo4.1. IKhabhinethi imemelela bonke abame boMzantsi Afrika ukuba bancedise kwidabi lokulwa ne-Ebola ngokuthatha inxaxheba kwiphulo le-SMS leMbumba ye-Afrika (i-AU) lokuqokelela izixhobo zokuncedisa. Ukuza kuthi ga ngoku, iKomishini ye-AU seyiqokelele imali ezidola ezizigidi ezingama-20 engamalizo ngokusebenzisa iphulo, i-hashtag “#AfricaAgainstEbola”, noko kunjalo kusekuninzi ekufuneka kwenziwe.  Ngokuthumela i-SMS ku-40797 ethi ‘Stop Ebola’ abemi boMzantsi Afrika bangabe babinza nje nge-R10 kuphela kodwa ngolo hlobo bayakube benika ithemba lokuba i-Ebola ingathintelwa kwaye ingaliwa iphele.4.2. IKhabhinethi inqwenelela bonke abemi boMzantsi Afrika iiholide zokuphela konyaka ezinenzolo noxolo kwaye iyababongoza ukuba babonakalise ubuntu ngokunceda abo bangathathi ntweni nokubonisa imfesane novelwano njengoko sisisizwe esinabantu abakhathalelanayo nabahloniphanayo. Bonke abazali bayacelwa ukuba bababeke phantsi kweliso abantwana babo ngeli xesha. Amaxhoba empatho-mbi nawo mawathethe, azixele izenzo zokuxhatshazwa okanye ukuphathwa kakubi ngokutsalela iziko loncedo elivula imini nobusuku kule nombolo: 0800 428 428.IKhabhinethi imemelela bonke abemi boMzantsi Afrika banonophele kangangoko ngeli xesha leeholide zokuphela konyaka, bangasebenzisi ubutywala neziyobisi ngendlela egqithiselyo, balonwabele eli xesha leeholide ngendlela ekhuselekileyo nenenkathalo. Bonke abemi beli kufuneka bancedise kwiinzame zokulwa ulwaphulo-mthetho, iingozi ezindleleni nokuxhatshazwa kwabantu ezo ezizinto ezithanda ukuxhaphaka ngeli xesha lonyaka.IKhabhinethi iyakubethelela kwakhona ukuba amagosa ezendlela awazikuba nalusini kwabo baphula imithetho yendlela ngeli xesha leeholide zokuphela konyaka. Siyabacela bonke abasebenzisi beendlela ukuba baqhube ngesantya esivumelekileyo; baqinisekise ukuba iimoto zabo azinamahlaba kwaye zikulungele ukuba sendleleni; abaqhubi bephantsi kweempembelelo kwaye banxiba amabhanti. Abahambi ngeenyawo nabo bayacelwa ukuba xa besebenzisa iindlela abazibeki esichengeni sokonzakala okanye esokonzakalisa abaqhubi.Urhulumente naye uza kudlala eyakhe indima ngokukhokela amaphulo afana neNdlela yokuPhila eseMpilweni kunye nephulo i-‘Fika uPhila’ ngeenjongo zokubambisana noluntu ukukhuthaza iindlela ezibonakalisa inkathalo nezikhuselekileyo zokuziphatha.4.3. IKhabhinethi inxubile kukubulawa kwetitshala yaseMzantsi Afrika u-Pierre Korkie obekwilizwe lase-Yemen kwakunye nokubulawa kuka-Werner Groenewald nabantwana bakhe ababini, u-Rode no-Jean-Pierre bona ababhubha ngenxa yohlaselo e-Afghanistan. IKhabhinethi ivakalisa amazwi ayo ovelwano kwiintsapho nezihlobo zaba.  4.4. Umsebenzi wokukhangela imizimba eli-11 yabemi boMzantsi Afrika ababhubha kabuhlungu kwisakhiwo esadilikayo e-Nigeria uyaqhuba kwaye urhulumente wenza konke okusemandleni ukuqinisekisa ukuba le mizimba ibuyiselwa ekhaya ngokukhawuleza.4.5. IKhabhinethi ivakalisa amazwi ovelwano kusapho lakwaGigaba ngokushiywa ngutata walo, uMfundisi uJabulani Gigaba. Ebengutata woMphathiswa weMicimbi yezeKhaya, uMnu Malusi Gigaba. IKhabhinethi kwakhona ivakalisa amazwi ovelwano kusapho nezihlobo zikaSisi Mabe, ebesakuba nguSomlomo weNdlu yoWiso-mthetho yaseFreyistatha.4.6. IKhabhinethi iqhwabela izandla iqela lebhola ekhatywayo lesizwe, iBafana Bafana kunye nomqeqeshi walo u-Ephraim “Shakes” Mashaba ngokufumana indawo yokudlala kwiMidlalo yeNdebe yaMazwe ase-Afrika yowama-2015 eza kubanjelwa e-Equitorial Guinea, ukusuka ngomhla we-17 kweyoMqungu ngowama-2015, kwaye imemelela bonke abemi boMzantsi Afrika ukuba baxhase eli qela lesizwe njengoko lisiya edabini egameni leli lizwe.4.7. IKhabhinethi ikuqaphele ukusekwa kweButho loLutsha loHlaliso loLuntu ngomhla woku-1 ukuya kowe-2 liSebe lezokuHlaliswa koLuntu, elezoPhuhliso lwamaShishini amaNcinci kunye ne-Arhente yeSizwe yoPhuhliso loLutsha (i-NYDA) kwiNgqungquthela yoLutsha yeSizwe yokuHlaliswa koLuntu.Le ngqungquthela ibuxulusha iinkqubo zophuhliso zala masebe ezijolise ikakhulu kulutsha nokuba ulutsha lungadlala yiphi indima kumba wokwakhiwa nokunikezelwa kwezindlu. Ekupheleni kwale ngqungquthelo bonke abachaphazelekayo baya batyikitya isiVumelwano soLutsha seSizwe soHlaliso loLuntu esiza kusebenza njengesibhambathiso esiza kukhokelela ekubeni kuziwe nendlela ezeleyo nehlanganisiweyo yokuhlalisa abantu ngokukhuthaza ulutsha ukuba nalo lume ngeenyawo, uphuhliso nokuthatha inxaxheba kumaphulo afana namaButho oLutsha eSizwe oHlaliso loLuntu. Iinjongo zoku kukuhlaba ikhwelo kulutsha ukuba luncedise kwiphupha lokwakha izindlu ezisisigidi esi-1.5 kwaye nokufuna abanye baze baqeqeshwe abangama-10 000 babe yinxalenye yala maButho oluTsha kule minyaka mihlanu izayo.5. Imisitho ezayo5.1. Ngomhla we-12 kweyoMnga wowama-2014, uMongameli wase-South Sudan, oHloniphekileyo uSalva Kiir Mayardit uza kutyelela uMzantsi Afrika apho aza kuba lindwendwe liMongameli uJacob Zuma eKapa.6. IzikhundlaIKhabhinethi ikuvumile ukuqeshwa kwaba balandelayo kodwa kuza kuxhomekeka ekuqinisekiseni iinkcukacha zezifundo zabo nobunye ubucukubhede obufuna ukuqondisiswa:6.1. KwiBhodi yeBhunga loPhando lwezeNzululwazi neMizi-mveliso:a)    UNjing Thokozani Majozi (USihlalo);b)    UGq Ramatsemela Masango;c)    UNjing Mamokgethi Phakeng;d)    UGq Philip Hugh Goyns;e)    UGq Ayanda Noah;f)    UGq Antonio Llobell;g)    UNksz Phindile Baleni;h)    U-Adv Ghandi Badela;i)    UNksz Mokgadi Maseko; kunyej)    NoMnu Joel Netshitenzhe.6.2. KwiBhunga lokuKhupha iiLayisenisi zeeNkonzo zoPhapho:a)    UGq Malindi Neluheni (USihlalo);b)    UNksz Kenosi Selane (USekela-Sihlalo);c)    U-Adv Frans Johannes van der Westhuizen;d)    UMnu Bheki Innocent Dladla; kunyee)    NoNksz Sibongile Rejoyce Sambo.6.3. KwiBhunga lamaZwe ngamazwe leeNkonzo zoPhapho:a)    UAdv Phetole Patrick Sekhule (USihlalo);b)    UGq Xolani David Gwala (USekela-Sihlalo);c)    UNksz Deshnee Govender;d)    U-Adv. Lufuno Tokyo Nevondwe; kunyee)    NoNksz Fulufhelo Velda Mphuti6.4. KwiBhodi yeBhanki yezeMihlaba kunye neBhanki yoPhuhliso lwezoLimo.a)    UNjing Abdus Salam Mohammad Karaan (uqeshiwe kwakhona);b)    UNksz Susan Ann Lund (uqeshiwe kwakhona);c)    UMnu Mabotha  Arthur Moloto (USihlalo);d)    UNksz Njabulo Zwane; kunyee)    Nksz Dudu Hlatshwayo.6.5. KwiBhodi ye-Transnet SOC Ltd (Abalawuli abangekho kwisiGqeba soLawulo):a)    UNksz Linda Carol Mabaso (USihlalo);b)    UMnu Stanley David Shane;c)    UMnu Mogokare Richard Seleke;d)    UGq Gideon Mahlalela;e)    UNksz Potso Elizabeth Bridgette Mathekga;f)    UNksz Zainul Abedeen Nagdee;g)    UMnu Vusi Matthew Nkonyane;h)    UMnu Peter George Williams;i)    UMnu Brett Gerard Stagman;j)    UNksz Yasmin Forbes (uqeshiwe kwakhona); kunyek)    NoNksz Nazmeera Moola (uqeshiwe kwakhona).6.6. KwiBhodi ka-Eskom SOC Ltd (Abalawuli abangekho kwisiGqeba soLawulo):a)    UMnu Zola Andile Tsotsi (uqeshiwe kwakhona kwaye unguSihlalo);b)    UNksz Chwayita Mabude (uqeshiwe kwakhona);c)    UMnu Norman Tinyiko Baloyi;d)    UGq Pathmanathan Naidoo;e)    UNksz Venete Jarlene Klein;f)    UNksz Nazia Carrim;g)    UMnu Romeo Kumalo;h)    UMnu Mark Vivian Pamensky;i)    UMnu Zethembe Wilfred Khoza;j)    UGq Baldwin Sipho Ngubane; kunyek)    NoNksz Devapushpum Viroshini Naidoo.6.7. UGeoff Qhena uqeshwe njeGosa lesiGqeba eliPhezulu kwi-Industrial Development Corporation (i-IDC). Amagama amanye amaLungu eBhodi ye-IDC aza kubhengezwa nguMpthathiswa uPatel kungentsuku zatywala.6.8. IiNkonzo zikaRhulumente/ Nezinye izikhundla:a) Ukuqeshwa kweGosa lesiGqeba eliPhezulu leBhanki yezeMihlaba, uMnu TP Nchocho oza kuqala emsebenzini ngomhla woku-1 kweyoMqungu ngowama-2015 kwisivumelwano seminyaka emihlanu esiza kuphela ngomhla wama-31 kweyoMnga ngowama-2019.b) Ukuqeshwa kweGosa lesiGqeba eliPhezulu le-Public Investment Corporation (i-PIC), uGq Daniel Mmushi Matjila osele eqalile sithetha nje, unesivumelwano sesithuba seminyaka emihlanu esiza kuqhuba kude kube ngumhla wama-30 kweyeNkanga ngowama-2019.c) Ukuqeshwa kwakhona kukaMnu Murray Michell, onguMlawuli weZiko leeNkcukacha lezeziMali (i-FIC) esinye isithuba seminyaka emibini, esiqala ngomhla woku-1 kweyoMqungu ngowama-2015 siphele ngomhla wama-31 kweyoMnga ngowama-2016.d)   Ukongezwa kwesivumelwano sengqesho soMlawuli-Jikelele weSebe leMicimbi yezeKhaya, uMnu Mkuseli Apleni, ngeminye iminyaka emihlanu, eqala ngomhla woku-1 kuTshazimpuzi ngowe-2015 siphele ngomhla wama-31 kweyoKwindla ngowama-2020.e) Ukuqeshwa kweGosa eliPhezulu eiLawula imiSebenzi kwiSebe loPhuhliso lwamaPhandle noBuyekezo lwemiHlaba, uMnu Mr Marks Charles Thibela.f)   Ukuqeshwa kweGosa eliPhezulu eiLawula imiSebenzi kwiSebe loPhuhliso lwamaPhandle noBuyekezo lwemiHlaba, uNksz Rendani Sadiki.IsiqukumbeloIKhabhinethi inqwenela wonke umntu iiholide ezimyoli nokuba sibuye ngowama-2015 sidlamkile sihlaziyekile size sonke sibambisene siqinisekise ukuba sisebenzela ukuphumeza imigomo nemisebenzi enikwe urhulumente. Sisonke siqhubela uMzantsi Afrika phambili.Ikhutshwe liSebe lezoNxibelelwano (i-DoC)Imibuzo: UMnu Donald LiphokoIselula: 082 901 0766"
INtetho kwiNtlanganiso yeKhabhinethi yangomhla we-18 kweyoMdumba 2015,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/xh/speeches/statement-cabinet-meeting-held-18-february-2015-19-feb-2015-0000,"1. Ukuphunyezwa kweeNkqubo zikaRhulumente ezinguNdoqo 1.1. IKhabhinethi yamkele iNtetho engoBume beSizwe (i-SoNA) kaMongameli uJacob Zuma, enike abemi baseMzantsi Afrika ithuba lokuva ngeNkqubo yokuSebenza kukarhulumente. URhulumente uhlaba ikhwelo kubo bonke abachaphazelekayo kulo lonke ilizwe ukuba baSebenzisane kwisiCwangciso esinamanqaku alithoba abalulekileyo ukuze badale ukuhluma kunye nemisebenzi. Ukuqinisekisa ukuba abemi baseMzantsi Afrika bayiqonda ngcono iNkqubo yokuSebenza kukarhulumente, amalinge onxibelelwano asemva kwe-SoNA asekiwe ukunikela ngeenkcukacha eziphathelele nezibhengezo ezenziwe nguMongameli. La malinye aquka iintlanganiso nooNondaba ebezibanjwe ziNtlanganisela zabaPhathiswa ukususela ngomhla we-15 ukuya kowama-24 kweyoMdumba kowama-2015.Ukongeza koku, iNtetho yoHlahlo lwabiwo-mali yowama-2015/16 eza kwenziwe ngomhla wama-25 kweyoMdumba wama-2015 iza kuqaqambisa ukwabiwa kwezimali zisabelwa iinkqubo ezohlukileyo zikarhulumente njengoko uMongameli egxininisile.IKhabhinethi iyakugxeka ukuziphatha ngokungalawulekiyo okungayifanelanga iPalamente kwaMalungu ePalamente athile ngexesha lokuVulwa kwePalamente.Kuyadanisa ukuba la malungu anyulwe luluntu njengabameli babo akhetha ukungakuhloniphi ukuzinikela nokuzabalaza okwenziweyo ukuze kufezekiswe intando yesininzi esetyenzelwe nzima.1.2 IKhabhinethi inikwe amagqabantshintshi ngenkqubela esele yenziwe nge-Operation Phakisa kuqoqosho lwaselwandle . I-Lab” okanye inqanaba lokucwangcisa iintlanganiso zalo ezaziqhutyelwa eDurban kweyeKhala neyeThupha kowama-2014 saze isiphumo soko saba kukuveliswa kwesicwangciso esineenkcukacha eziziqendwana eziphathekayo zokuhlumisa uqoqosho lwaselwandle. I-Operation Phakisa (yoqoqosho lwaselwandle) ngoku ikwinqanaba lokuqaliswa ukusetyenziswa; eliquka ukubeka inkqubela phantsi kweliso nolawulo lweprojekthi ephunyezwayo. Amacandelo okuqinisekisa ukuba kukho inkqubela asekiwe kwaye iindlela neenkqubo zokongamela nokukhawulezisa  sezikho.Kwenziwe amagqabantshintshi nge-Operation Phakisa yesibini nekhokelwa liSebe lezeMpilo, egxininisa ekuFezekiseni eYona Kliniki iNqwenelwayo kunye nokuyiGcina iseMgangathweni esele iqhuba neyasungulwa nguMongameli ngomhla we-18 kweyeNkanga kowama-2014.1.3 IKhabhinethi ivume uBuchule beNkqubo-sikhokelo yeSizwe yamaLungelo ezeSondo nezeMpilo ephathelele kwiNzala yabaFikisayo. Le Nkqubo yoBuchule igxininisa ekuqhubeleni phambili kunye nokuxhasa iziphumo zezempilo apho ezesondo nezempilo ephathelele kwinzala yabantu abatsha ingundoqo. Le nkqubo yobuchule iza kuqinisekisa ngakumbi ulungelelwaniso oluphuculiweyo, intsebenziswano kunye nohlengahlengiso nenkqubo karhulumente, uluntu kunye namaqabane kwezophuhliso asele esebenza kwimiba ephathelele kwezempilo yesondo nenzala yabafikisayo. IKomiti yabaPhathiswa yoMgaqo-nkqubo weNani laBantu iza kubeka esweni ukuphunyezwa, ukongamela kunye nokuhlolwa kwale Nkqubo yoBuchule.1.4 IKhabhinethi ivume ukupapashwa koyilo loMgaqo-nkqubo woPhuhliso lwaBantwana abasaKhulayo kwiphephandaba lakwarhulumente. Oku kuyinxalenye yeNkqubo yokuSebenza eHlangeneyo yaseMzantsi Afrika kuPhuhliso lwaBantwana abasaKhulayo–Siqhubela phambili yowama-2013-2016, neyavunywa yiKhabhinethi ngomhla we-18 kweyoMsintsi wama-2013. Lo Mgaqo-nkqubo inika inkqubo-sikhokelo yokuphendula kukarhulumente ekuboneleleni ngeenkonzo ngokubanzi zoPhuhliso lwaBantwana abasaKhulayo olusemgangathweni eziza kufumaneka kulo lonke ngokwaneleyo nakwiindawo ezifikeleleka lula ukuze bonke abantwana bonwabele amathuba alinganayo okufikelela kuzo.Lo Mgaqo-nkqubo usekwazisa iinkonzo ezintsha eziliqela ukuvala izikhewu ezibonwe kuthotho lweenkonzo ezifumanekayo ngoku ingakumbi kwiintsuku ezili-1 000 zokuqala ebomini bomntwana.IKhabhinethi isekwavume ukusekwa kweKomiti yaBaphathiswa (i-IMC) eza kuqinisekisa indlela ecacileyo nelungeleleneyo. Le komiti iza kukhokelwa nguMphathiswa woPhuhliso loLuntu.1.5 IKhabhinethi ivume ukukhutshwa koyilo lokuqala lwengxelo yexeshana yeNkomfa yeZizwe eziManyeneyo ngamaLungelo aBantu abaKhubazekileyo, ukuze uluntu luphefumle kulo isithuba seentsuku ezingama-20. Le ngxelo iquka ixesha elisusela kuTshazimpunzi wama-2012 ukuya kweyoKwindla wama-2013.1.6 IKhabhinethi ivume ukuba uMzantsi Afrika uthathe inxaxheba kuNyaka weHlabathi weMephu ngowama-2015 nowama-2016 ngokuququzelela imisitho kwilizwe lonke ngenjongo yokufundisa ngeemephu kunye nezakhono zokufunda nokubhala eMzantsi Afrika. Iimephu zinceda ukuqonda iingxaki kunye namathuba, okufana nokwakhelwa kwabantu izindlu, ukugcinwa kobutyebi bendalo, ulawulo lweengozi nokukhokela amaphulo okwakha iziseko ezibanzi zezothutho. Ukuqonda ulwazi lweendawo nobume bomhlaba kuyanceda ekucwangciseni nasekuthatheni izigqibo ngophuhliso loMzantsi Afrika.2. Izigqibo zeKhabhinethi ezinguNdoqo 2.1 IKhabhinethi ivume uMyalelo wokufezekiswa kokuhlolwa okusekelezelwe kulwazi lomsebenzi lwamalungu eeNkonzo zaBaphathi abaPhezulu (i-SMS), okhutshwe ngokwemiqathango yeSahluko se-4 iCandelo II (d) kunye neSahluko se-4, iCandelo VI yeMimiselo yeNkonzo zaBasebenzi bakaRhulumente, yonyaka wama-2001.Lo Myalelo uhlonyelweyo uxhasa ukuchongwa ngokuzimeleyo kwezikhewu kuphuhliso lwaMalungu eeNkonzo zaBaphathi abaPhezulu, wazisa ukusetyenziswa kwemisebenzi yobugcisa kwaye unika nesikhokelo ngendlela amasebe angazisebenzisa ngayo iziphumo zokuhlola ulwazi lomsebenzi kudibene nezinye zonke iinkqubo zokuqeshwa nokukhethelwa ukusebenza kwisikhundla esithile.2.2 IKhabhinethi ikuvumile ukubanjwa kweVeki yeSizwe yeeMbizo ukususela kumhla we-7 ukuya kowe-12 kuTshazimpunzi wama-2015 phantsi komxholo othi: “Sisonke siqhubela uMzantsi Afrika phambili”.Le Veki iza kuphawulwa ngokutyelelwa kwikhaya nekhaya kuqokelelwa iinkcukacha ngamakhaya lawo, ukuhamba-hamba okanye ukutyelela iiprojekthi, iingxoxo nabachaphazelekayo, iingxoxo noluntu; kunye neengxoxo namajelo eendaba oluntu nawezoshishino. Ezi ngxoxo zinika abaphathi iqonga lokubonisana nokubonana ngqo nabemi boMzantsi Afrika, beve imiba yoluntu ivela kuluntu ngokwalo kunye nokuhlola inkqubela yeenkqubo zikarhulumente.3 IMithetho esaYilwayo3.1 IKhabhinethi ikuvumile ukupapashwa koyilo loMthetho osaYilwayo woKhuseleko, ukuXhaswa, uPhuhliso kunye noLawulo lweeNkqubo zoLwazi lweMveli kwiPhephandaba likaRhulumente kwakunye nenkqubo yokungqubanisa iintloko noluntu. Eyona njongo isisiseko yalo Mthetho usaYilwayo kukuququzelela ukukhuselwa koLwazi lweMveli kunye nokuvuselelwa nokwamkelwa koLwazi lweMveli lwabantu boMzantsi Afrika bomgquba. Ukhokela iphulo lokubuyisela amalungelo nobutyebi abantu bothuthu beli abalahlekana nawo.3.2    IKhabhinethi ikuvumile ukupapashwa koMthetho Sihlomelo woLawulo lweMipu, wama-2015 kwiPhephandaba liRhulumente ukuze uluntu luphefumle kuwo. Lo Mthetho osaYilwayo uhlomela uMthetho woLawulo lweMipu wonyaka wama-2000 kwaye uphendula kuMbono weSicwangciso seSizwe soPhuhliso ngokuzama ukuphucula isikhokelo-nkqubo solawulo nemithetho eza kulawula imipu. Ulawulo lwemipu ngumba obalulekileyo lwendlela urhulumente alulwa ngayo ulwaphulo-mthetho.4 ULuvo lweKhabhinethi kwiMiba eGqubayo4.1 IKhabhinethi icela uluntu kunye nemibutho ukuba basebenze norhulumente, ephantsi kweSebe loLawulo lweNtsebenziswano neMicimbi yeMveli, ukuqinisekisa ukuba imingeni engqonge iMalamulele eLimpopo iyasonjululwa. IKhabhinethi iyakugxeka ukuphazanyiswa kokufunda ezikolweni ngamaqela athile njengendlela yokuvakalisa izikhalazo zawo. Oku kunyhasha ilungelo labantwana lokufunda kwaye lohlutha abanye ilungelo lokubhalisela iimviwo zokuxabangela zeBanga le-12. Ukusekwa kukamasipala eMalamulele kufuneka kwenziwe ngokusemthethweni nangokwemimiselo yeBhodi yokuCandwa kweMida.4.2 IKhabhinethi iyakugxeka ukuhlaselwa kwabemi abavela kumazwe angaphandle yaye oku ikubona njengesenzo solwaphulo-mthetho kwaye igxininisa ukuba ii-arhente zogcino-mthetho aziyi kuthandabuza ukwenza umsebenzi wazo zibambe naye nabani na ofunyenwe ephembelela udushe. Akukho ntsokolonakunganeliseki okunokusetyenziswa njengesizathu szenzo zolwaphulo-mthetho obe lujoliswe kwaba bemi bamazwe angaphandle. UMzantsi Afrika lelinye lamazwe atyikitya isiVumelwano saseGeneva seeMbacu kwaye uzinikele ekukhuseleni bonke abemi bamazwe angaphandle abakweli lizwe. Njengelinye lamazwe atyikitya esi siVumelwano, nanjengelizwe elixabise amalungelo oluntu, siza kuwakhusela amalungelo asisiseko omntu ngamnye ongaphakathi kwemida yeli, kuquka nabemi abavela kumazwe angaphandle.4.3 IKhabhinethi ikuvumile ukuthiwa thaca, ngenjongo zokuba iPalamente inike imvume, kwesiVumelwano sokuSekwa kwesiCwangciso se-BRICS sikaVimba wokuLalelisela kunye nesiVumelwano seBhanki eNtsha yoPhuhliso. Esi siVumelwano sikaVimba wokuLalelisela siqulunqelwe ukuze sincedise kwiingxaki zokubhatala amatyala exesha elifutshane. Ukongeza koko, aza kusebenza njengenyathelo elisisilumkiso sokunceda amazwe amahlanu e-BRICS akwazi ukuthintela uxinzelelo lokungabi nazimali lwexesha elifutshane, kubonelele nangenkxaso evela macala kunye nokomeleza ngaphezulu umnatha wokhuseleko lwezimali zehlabathi.4.4 IKhabhinethi ikuqaphele ukunikezela iintambo kukaSihlalo wecandelo loMzantsi Afrika leBhunga loShishino le-BRICS uMnu Patrice Motsepe kuMnu Brian Molefe. UMnu Motsepe wayengusihlalo wokuqala wawo omabini amacandelo, icandelo laseMzantsi Afrika kunye neBhunga loShishino le-BRICS liphelele. Ngexesha lolawulo lwakhe, uMnu Motsepe waphumelela ekusekeni eli bhunga libalulekileyo njengecandelo elifunekayo le-BRICS kwaye njengosihlalo usebenze ngokugqwesileyo. IKhabhinethi iyambulela uMnu Motsepe ngomsebenzi wakhe kwaye inqwenelela uMnu Molefe okuhle kodwa njengokuba ethatha intambo kwesi sikhundla  sibaluleke kangaka.4.5 IKhabhinethi incoma iqela leQakamba leSizwe ngendlela elidlale ngayo kwiNdebe yeHlabathi yeQakamba kwaye ibanqwenelela impumelelo njengoko ilizwe liphela libaxhasa kwitumente edlalelwa e-Australia nase-New Zealand.4.6 IKhabhinethi ivuyisana nomdlali wefleyiti uWouter Kellerman ophumelele iMbasa yeGrammy yelona cwecwe litsha lalemihla. UMnu Kellerman washicilela ingoma yakhe ethi Winds of Samsara kunye nomqambi wase-India uRicky Kej, nabathe ngentsebenziswano yabo kule ngoma baphumelela le mbasa.4.7 IKhabhinethi ivakalisa umbulelo wayo kubo bonke abasebenzisa amandla ombane ngokusabela ikhwelo lokunciphisa ukusetyenziswa kombane. Inkqubo yokushukuxa imingeni yezamandla ombane ifumana eyona nqwalasela ibaluleke kakhulu. IQela lokuGwadla iQhinga elamiselwa yiKhabhinethi ngeyoMnga wama-2014 likhokelwa nguSekela Mongameli uCyril Ramaphosa liyasebenza ukukhawulezisa ukuphunyezwa kwesicwangciso esinamanqaku amahlanu okusombulula le ngxaki.4.8 IKhabhinethi igxwala emswaneni kunye noMongameli Zuma ekudluliseni umyalezo wovelwano kusapho nezihlobo zenkunkqele yombhali weencwadi zesiAfrikaans uNjingalwazi André P Brink. Uza kukhunjulwa njengomnye wababhali ababalulekileyo besi-Afrikaans abasebenzisa usiba ukugxeka urhulumente wengcinezelo.5 Imisitho ezayo5.1 IKhabhinethi iyaliphinda ikhwelo elihlatywe nguMongameli uJacob Zuma kuwo onke amaqela aseLesotho lokwenza izinto ngendlela edala umoya okhokelela kunyulo olunoxolo, oluselubala, olukholelekayo, olukhululekileyo nolungenamkhethe, olubonisa intando yabantu.IKhabhinethi isekwavakalisa ukuwuthemba umsebenzi wokungenelela weGqiza laBakhi-mkhanyo be-SADC eLesotho elikhokelwa nguSekela Mongameli uRamaphosa.Njengenxalenye yezigqibo zeeNtloko zoMbuso kunye nooRhulumente be-SADC eziNtathu, uMzantsi Afrika uza kudlala indima yawo ngokukhokela kunye nokuba yinxalenye yeGqiza le-SADC laBakhi-mkhanyo boloNyulo kwilizwe laseLesotho, kunyulo olulungiselelwe umhla wama-28 kowama-2015.5.2 INkumanda eyiNtloko yoMkhosi woKhuselo weSizwe waseMzantsi Afrika (i-SANDF), uMongameli uJacob Zuma uza kuba lelona gosa lisebenzayo kuSuku loMbhiyozo loMkhosi phantsi komxholo othi “Umkhosi wokhuselo weengcali nonesiphiwo okusebenzela abantu baseMzantsi Afrika” ngomhla wama-21 kweyoMdumba wama-2015, ePotchefstroom, eMntla Ntshona. USuku loMkhosi lubhiyozelwa rhoqo ngonyaka ukuhlonela amadoda nabasetyhini abasemkhosini nabazinikele ngokupheleleyo ekukhonzeni isizwe ekhaya nakumazwe aphesheya.5.3 IKhabhinethi ikhuthaza bonke abaqeshi abathe bathobela uMthetho wobuLungisa kwezeNgqesho (i-EE) ukuba bangenele ukufumana iMbasa yobuLungisa kwezeNgqesho yowama-2015 phambi komhla wokuvala we-13 kweyoKwindla kowama-2015.Lo mbhiyozo uza kusingathwa yiKomishoni yobuLungisa kwezeNgqesho, uwonga abaqeshi abazifezekisileyo iindlela zobuchule eziqinisekisa ubuLungisa kwezeNgqesho kunye nokwahlukahlukana, lo gama bephelisa umkhethe nezenzo zokujongelwa phantsi.5.4 UMphathiswa wezoKhenketho uDerek Hanekom uza kwenza intetho yokuvula kwindibano yeeNtlanganiso zase-Afrika eza kubanjelwa kwiZiko leeNkomfa laseSandton ukususela kumhla wama-23 ukuya kowama-25 kweyoMdumba kowama-2015 phantsi komxholo othi “Sisonke siqhubela i-Afrika Phambili”. Lo ngowona mboniso wezoshishino norhwebo weBhunga leNkomfa yeSizwe saseMzantsi Afrika, kwaye udibanisa ababonisi base-Afrika bebonke kunye nabantu abasenokuba ngabathengi bamazwe bamazwe.5.5 IKhabhinethi ikuvumile ukuba uMzantsi Afrika usingathe iNgqungquthela yezoQoqosho yeHlabathi– ye-Afrika (i-WEF-Africa), kwiZiko laMazwe ngamazwe leeNkomfa  laseKapa ukususela ngomhla we-3 ukuya kowe-5 kweyeSilimela kowama-2015. Umxholo uza kuthi “Ngoko Nangoku: Ukucinga nokutsha ikamva le-Afrika”. I-WEF-Africa yingqungquthela  egxininisa kuqoqosho lengingqi yase-Afrika nelinika amathuba kumashishini alapha eMzantsi Afrika nawengingqi ye-SADC kunye nabatyalimali abanomdla kule ngingqi ukuba babelane ngezimvo kwaye babambe iingxoxo ezinokukhokelela kukuba basebenzisane noorhulumente.Intlanganiso ye-WEF-Africa iza kunika uMzantsi Afrika ithuba lokuxoxa nokutsala umdla kwiinkokeli zase-Afrika, amashishini amazwe angaphandle nawengingqi kunye nongenelelo olunokwenzeka ukuhlanganisa ingingqi kunye nohlumo olukhulayo eMzantsi Afrika nakwingingqi.6 IzikhundlaIKhabhinethi ikuvumile ukuqeshwa kwaba balandelayo kodwa okuza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisiswa:6.1 Ukwandiswa kwesivumelwano sengqesho sikaGqr Mphathi Philemon Mjwara ngeminyaka emithathu njengoMlawuli Jikelele: iSebe lezeNzululwazi nobuChwepheshe6.2 UMnu. Pule Godfrey Selepe njengoMlawuli Jikelele weSebe lezoThutho6.3 UNozakuzaku uNonceba Nancy Losi-Tutu njengoSekela Mlawuli Jikelele weMithetho yokuziPhatha - DIRCO6.4 IBhunga leMigangatho yeeNgxelo zeziMali:a) UMnu Suresh Kana (uSihlalo, uqeshiwe kwakhona);b) UNksz Christine Ramon (uqeshiwe kwakhona);c) UMnu Johan Brink (uqeshiwe kwakhona);d) UMnu Garth Coppin (uqeshiwe kwakhona);e) UMnu Bruce Mackenzie (uqeshiwe kwakhona);f) UMnu Khaya Dludla (uqeshiwe kwakhona);g) UMnu Dumisani Manana (uqeshiwe kwakhona);h) UNksz Dawn Earp (uqeshiwe kwakhona);i) UNksz Naidene Ford-Hoon (uqeshiwe kwakhona);j) UNksz Kim Bromfield (uqeshiwe kwakhona);k) U-Adv Rory Wayne Voller;l) UNksz Matshepo Faith More;m) UNksz Anuradha Sing; kunyen) noNksz Tania Wimberley.6.5 UMnu Coceko Bambihlelo Johan Pakade njengeGosa eliyiNtloko yeSigqeba yeNgxowa-mali yoPhuhliso eziMeleyo.Imibuzo: ISithethi seKhabhinethi esiliBambela uPhumla Williams, kule nombolo 083 501 0139"
INtetho kwintlanganiso yeKhabhinethi yangomhla we-4 kweyoKwindla ngowama-2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/xh/speeches/intetho-kwintlanganiso-yekhabhinethi-yangomhla-we-4-kweyokwindla-ngowama-2015-5-mar-2015,"1. Ukuphunyezwa kweeNkqubo ezinguNdoqo zikaRhulumente1.1. IKhabhinethi ilwamkele uHlahlo lwabiwo-mali leSizwe lowama-2015 oluza kunceda xa kufezekiswa isicwangciso esinamanqaku alithoba ebesithiwe thaca nguMongameli ngethuba esenza iNtetho yakhe engoBume beSizwe (i-SoNA). Olu hlahlo lwabiwo-mali lunika ithemba, uzinzo kunye nolawulo lwezezimali olubonakalisa ubulumko nokuhlakanipha olufunekayo ukuze luthantamise uqoqosho loMzantsi Afrika luphumele kwezi meko zigqubayo zinzima zoqoqosho.IKhabhinethi iyakubethelela kwakhona ukuba amanyathelo ochatha kwirhafu aziswe kuHlahlo lwabiwo-mali leSizwe lowama-2015 ayafuneka ukuncedisa kwizimali zeli kulo nyaka siya kuwo. Abemi boMzantsi Afrika bayakhuthazwa ukuba basebenzisane norhulumente ukulwa ezi meko zikhoyo zezoqoqosho ukuze bancedise ukukhuthaza uhlumo kuqoqosho.1.2 IKhabhinethi iyawubulela umsebenzi omhle owenziwe nguSekela Mongameli uCyril Ramaphosa ngokuququzelela olunyulo olukhululekileyo nolungenamakhwiniba eLesotho kwindima yakhe njengoMxolelanisi woMbutho wezoPhuhliso lwaMazwe aseMazantsi e-Afrika (i-SADC). IKhabhinethi iliqhwabela izandla iBhunga labaCebisi bezoloNyulo (i-EAC) be-SADC, iKomishini yoloNyulo yaseLesotho, imiKhosi yezoKhuselo kunye nabantu baseLesotho ngokubamba ulonyulo olunoxolo, olukhululekileyo nolungenamakhwiniba. UMzantsi Afrika uza kusebenzisana norhulumente osandula ukwanyulwa waseLesotho baphuhlise uqoqosho lwala mazwe mabini, eloMmandla waMazantsi e-Afrika kunye noweli  Lizwekazi lonke. 1.3 IKhabhinethi iyazi kwaye iyakwamkela ukuthatha inxaxheba koMzantsi Afrika ekuphawuleni uSuku lweziLwanyana zaseNdle ngomhla wesi-3 kweyoKwindla ngowama-2015. UMzantsi Afrika, ukhokelwa nguMphathiswa uMolewa, uyaqhubeleka usiza neenkqubo ezikhusela okusingqongileyo sisisizwe kunye nedabi lokulwa nokuzingelwa ngaphandle kwemvume. Iphulo eliphambili kweli dabi kukubekwa koonogada, beGreen Scorpions, kwisiKhululo seeNqwelo-moya saMazwe ngamazwe i-OR Tambo.  Sikwenza oku kuba sifuna ukuqinisekisa ukuba siyayithobela imiMiselo yeziDalwa eziseMgciphekweni okanye eziKhuselweyo, imiMiselo ye-CITES, ukukhangelwa kwezinto zendalo, imiMiselo yokuFikelela nokwaBelana ngeNzuzo kunye nemiMiselo yeziDalwa eziyiMiduka nezingezozaMveli kulo ndawo. UMzantsi Afrika ukwadlale indima ebalulekileyo ngokusebenzisana ne-Interpol, ingakumbi kwiBhodi yabaCebisi beKomiti yokuThobela ezokusiNgqongileyo nokuNyanzelisa ukuthotyelwa komthetho, kwakunye nakumaqela amathathu asebenza ngolwaphulo-mthetho e-Interpol angala: iQela eliSebenza ngoLwaphulo-mthetho kwiziLwanyana zasendle, iQela eliSebenza ngoLwaphulo-mthetho kwezokuLoba kunye neQela eliSebenza ngoLwaphulo-mthetho kwezoNgcoliseko.1.4 IKhabhinethi ikuqaphele ukuba i-Durban iliphakamisile igama layo ukuba ifuna ukusingatha imiDlalo yamaZwe aye saya kuba ngamaThanga yowama-2022, oku ikwenze ngokusesikweni eLondon ngomhla wesi-2 kweyoKwindla kowama-2015. Ukusingatha le midlalo kungadala imisebenzi emalunga nama-11 650 kuxume uqoqosho ngemali eqikelelwa kwibhiliyoni zeerandi ezingama-20. Okunye okuza kuzuzwa ngokusingatha le miDlalo kukuphucuka kweendlela nezithuthi zikawonke-wonke eDurban, ezicwangciso sazo esele zivunyiwe.2. Izigqibo zeKhabinethi ezingundoqo2.1 IKhabhinethi iwuvumile uMgaqo-nkqubo oHlonyelweyo wokuTshintshela kuHlobo lokuSasaza lweDijithali ngokuqukwa kweeBhokisana ezineziTishi zikaMabonakude (ii-STB), eziza kucaciswa kakuhle xa lo mgaqo-nkqubo upapashwa. URhulumente uzakunika amakhaya anomabonakude angaphezulu kwezigidi ezihlanu angathathi ntweni ii-STB simahla. Amakhaya ekuza kuqalwa ngawo ngalawo akwimimandla emelene nemida yeli. UMphathiswa wezoNxibelelwano uza kwazisa kungekudala umhla wokuqalisa ukusebenza kohlobo losasazo lwedijithali kunye nowokucinywa kohlobo losasazo lwe-analogue.2.2 IKhabhinethi iyivumile iNkqubo-sikhokelo eQiqisiweyo yezoLimo, ezamaHlathi nezokuLoba yeminyaka emihlanu kunye nesiCwangciso sokuSebenza soMgaqo-nkqubo wezoLimo. Le Nkqubo-sikhokelo icacisa iingxaki ezine la macandelo mathathu ajamelene nazo kwaye iphakamisa namanyathelo okungenelela kwimimandla emine, eyile: uLingwano, iinguqu, uhlumo olulinganayo kunye nokukwazi ukumelana nokhuphiswano, uzinzo kokusingqongileyo kunye nolawulo.  Le nkqubo-sikhokelo kunye nesicwangciso sokusebenza ziza kuhlaziywa rhoqo ngonyaka. Ukwabiwa komhlaba yenye yeenkqubo zikarhulumente ekhuthaza ulingwano, kodwa uza kuthi ga ngoku ayiqhubi kakuhle kumbandela wokuzisa iinguqu. Nangona inkqubo yophuhliso nokwakhiwa ngokutsha yathi injongo yokubuyekezwa komhlaba yayikukutshintsha indlela icandelo lezoLimo loMzantsi Afrika elime ngayo, ikwafuna nokuxhasa amacandelo ukuze akhulise uqoqosho adale nemisebenzi.2.3 IKhabhinethi ikuvumile ukuba iNkongolo yama-40 yeziBhedlele zeHlabathi yoMfelandawonye weziBhedlele zeHlabathi isingathelwe eDurban ekupheleni kowama-2016. UMfelandawonye weziBhedlele zeHlabathi ngumbutho wehlabathi oquka imibutho yoonompilo neyezibhedlela, ozimeleyo, ongenzi nzuzo nongekho phantsi kukarhulumente. Le nkongolo ibanjwa rhoqo minyaka le inika abo basebenze kwicandelo lezempilo ithuba lokuba babelane ngeendlela ezikumgangatho ophezulu zokusebenza ukuphucula iziphumo zezeenkonzo zempilo.2.4 IKhabhinethi imemelela abazali ukuba bathathe inxaxheba  kulo nyulo lowama-2015 lweQumrhu eliLawula isiKolo (i-SGB) oluza kuqhutywa kuzo zonke izikolo zikarhulumente ukusuka ngomhla wesi-6 ukuya kowesi-8 kweyoKwindla ngowama-2015. Ii-SGB zinceda ukuba abantu ekuhlaleni bazive ukuba isikolo nabo sesabo. Indlela eziqhuba ngayo izikolo ingakumbi ezifundweni iyathanda ukubonakalisa ukuphucuka xa abazali bethatha inxaxheba kangangoko kwaye bezikhathaze ngemiba yesikolo. Amalungu e-SGB angaphezulu kwama-250 000 akhethwa rhoqo emva kweminyaka emithathu ukuze asebenzele izikolo zikarhulumente edityaniswa yinto enye, ukwenza imfundo ibe ngumba wokuhlala ngokwenene.3. ImiThetho esaYilwayo3.1 IKhabhinethi ikuvumile ukungeniswa kwemiThetho esaYilwayo emibini ePalamente, yomibini ilungisa uMthetho wezaBantwana, wama-2005 (uMthetho uNombolo 38 wama-2005) njengoko ulungiswe nguMthetho wama-41 wama-2007. Ezi zilungiso zisusela kwizigwebo zenkundla, ezigwebe ukuba amacandelo athile alo Mthetho awahambelani nomgaqo-siseko.UMthetho-sihlomelo oYilwayo wezaBantwana, wama-2015, (uMthetho osaYilwayo wecandelo lama-75) -  Ezi zilungiso zicacisa inkcaza “yamatyala ezesondo” kwaye ziyilungelelanisa noMthetho-sihlomelo  uNombolo 32 wowama-2007 woMthetho wezoLwaphulo-mthetho (amatyala ezesondo kunye neminye imiba ehambelana nawo). Ezi zilungiso zikwacacisa nomba wokuvumela abo benze imikhuba yolwaphulo-mthetho olujoliswe ebantwaneni ukuba ukuba baze kuzingxengxezela phambi kokuba amagama wabo afakwe kuLuhlu Lwabo Baxhaphaze Abantwana. Ezi zilungiso ziphakanyisiweyo zikwacacisa nezinto ezifunekayo ukuze umntwana asiwe kwiziko logcino-bantwana kwaye zongeze nezinye iindidi zabantwana abanokuthathwa bakhuliswe ngabanye abazali abangebabo.UMthetho-sihlomelo oYilwayo weSibini, wama-2015 (uMthetho osaYilwayo wecandelo lama-76) – ufuna ukuqinisekisa ukuba bonke abantwana bayazixhamla iinkonzo namanye amaqithi-qithi alungiselelwe ukubenza ukuba bakwazi ukufumana iinkonzo zezentlalo-ntle nokuba bakhuseleke kunye nokudala inkqubo yezentlalo-ntle esebenzayo. Iinjongo zayo ikwakukubonelela ngeendawo ekhuselekileyo yokugcinwa kwabantwana abangenabani abafuna ukukhathelelwa nokukhuselwa.4. Uluvo lweKhabhinethi kwiMiba eGqubayo4.1. IKhabhinethi ikugxeka kabukhali ukukhutshwa ngokungekho mthethweni kwamaxwebhu anokubeka ukhuseleko leli lizwe emngciphekweni. Nangona nje inguqhelekileyo kwihlabathi ukuba amazwe abelana ngolwazi lobuntlola, kwimiba ewachapahzela ngokufana  ingakumbi enxulumene namathuba ezoqoqosho nokhuseleko, phakathi kweminye, kodwa oku kukhutshwa kwamaxwebhu aneenkcukacha ngemisebenzi ye-Arhente yoKhuseleko lweLizwe ngaphandle kokugunyaziswa akukho mthethweni.IKhabhinethi iyalwamkela uphando olugcweleyo oluqhutywa yi-Arhente yoKhuseleko lweLizwe ngalo mba kwaye iyabaqinisekisa abemi beli ukuba i-Arhente yoKhuseleko lweLizwe iza kuqhubeka nomsebenzi wayo wokukhusela igama, abemi kunye nezisiseko zophuhliso zeli lizwe.IKhabhinethi iyawuphinda umyalezo woMphathiswa woKhuseleko lweLizwe, uDavid Mahlobo, othi oku kuphazamisana nomsebenzi wokukhusela eli lizwe kunye nemida yalo.4.2 IKhabhinethi iyasamkela isibhengezo esenziwe ngu-Eskom sokuba uYunithi 6 weZiko lokuPhehla uMbane, iMedupi, livelise umbane okokuqala kule veki, into eyenze ukuba ibe yiyunithi yokuqala ukusebenza kweli Ziko. Oku kuthetha ukuba ngoku idityanisiwe kuthungelwano lombane lesizwe. Nangona siqhubeka sisebenzela ukunyusa umthamo wombane esinawo sisisizwe, iKhabhinethi iyalucela uluntu ukuba luqhubeleke lusebenzisa umbane ngobunono. Uluntu luyakhuthazwa ukuba lungasebenzisi umbane kakhulu ngoku sisaqhuba sizama ukuqalisa eminye imithombo yamandla.4.3 IKhabhinethi ibamba ngazibini ‘kumaqobo namaqobokazana’ asebenze nzima ngokuzilahlela nokuzinikela esindisa abantu, ethintela umonakalo empahleni, kwimfuyo nakwindalo ecwengileyo ibihlaselwe ngumlilo wamadlelo eKapa.IKhabhinethi ibulela ngokungazenzisiyo kuluntu ngokubonakalisa ubuntu, besebenzisana norhulumente ukuvula amaziko amakhulu okugcina abo baphulukene namakhaya abo kungoku nje bangcucalazayo ngenxa yalo mlilo. Umoya omhle wokufuna ukuncedisa nokufaka isandla ngokuzithandela oboniswe ngabantu abebenceda amaxhoba alo mlilo ukhuthaza ngenene.4.4 IKhabhinethi isaxhalabile ngeziganeko zokuhlaselwa kwabemi bamazwe angaphandle kwaye ithembisa ukuba ii-arhente zogcino-mthetho ziza kuqhubeka ngokuyibeka phantsi kweliso le mimandla ichaphazelekileyo, kwaye ityityimbisela umnwe abo baphula umthetho ibalumkisa ukuba baza kujongana nengalo yomthetho. Iingxaki yobundlobongela obujoliswe kubemi bamazwe angaphandle inikwa ingqwalasela ngamacandelo kaRhulumente afanelekileyo.4.5 IKhabhinethi iliqhwabela izandla iqela lebhola loMzantsi Afrika labaneminyaka engaphantsi kwe-17, Amajimbos, ngokuza nodumo kweli lizwe ngokuthi liphumelela ukuya kudlala kumdlalo wamagqibela kankqoyi kwiMidlalo ye-Afrika yowama-2015 yabaneminyaka engaphantsi kwe-17 eNiamey, eNiger. Indlela abadlale ngayo kwiMidlalo ye-Afrika yoLutsha ibenze bafumana indawo yokuya kudlala kwimidlalo yeNdebe yeHlabathi i-FIFA U17 eChile emaphelweni alo nyaka.4.6 IKhabhinethi inxubile kukusweleka kwenye yeengqanga zomculo zoMzantsi Afrika uZayn Adam, imvumi ephambili eyaziwayo yeqela elalidumile kwisithuba seminyaka yowe-1970, i-Pacific Express. U-Adam lo ebeyimvumi isithuba seminyaka engaphezulu kwengama-50. Imbali yezomculo yommandla waseKapa ayinakuphelela igama lakhe lingakhankanywanga.4.7 IKhabhinethi ichulumance kakhulu, njengorhulumente onenkathalo novelwano, kukuba isigaba sokugqibela sokubuyiswa kwemizimba yabemi boMzantsi Afrika abaphulukana nobomi babo kwindlu yeendwendwe eSynagogue Church of All Nations (i-SCOAN) eLagos siqukunjelwe. Iintliziyo zethu zilila nezo ntsapho zihlakelwe ngabantu bazo kwakunye nabo bathi bonzakela kule ntlekele.5. Imisitho ezayo5.1 UMongameli Jacob Zuma uza kwenza intetho yokuvulwa kweNdlu yeSizwe yeeNkokeli zoMthonyama ePalamente, eKapa ngomhla wesi-5 kweyoKwindla ngowama-2015. Ubudlelwano phakathi kukarhulumente neenkokeli zomthonyama bubalulekile ukuqinisekisa ukuba sakha amaphandle alinganayo, angalelanga nazinzileyo.5.2 IKhabhinethi iyakwamkela ukubuyiselwa kwamathambo amaqhawe omzabalazo u-JB Marks noMoses Kotane eMzantsi Afrika esuka eRussia apho ayengcwatywelwe khona kwiminyaka engama-42 eyadlulayo. Ezi nkokeli zazizinikele, zithathwa njengeenkokeli zokuqala zomzabalazo wenkululeko weli kwaye zaziwa njengezo zaqeqesha zakhulisa amagqala afana noNelson Mandela, u-Oliver Tambo noWalter Sisulu. La maqhawe aza kukhatshwa ngemingcwabo ekhethekileyo karhulumente. UMongameli Jacob Zuma ucele ukuba iflegi yesizwe ithotywe ukusuka ngomhla wesi-9 kweyoKwindla ukuya ngorhatya lwangomhla wama-22 kweyoKwindla kowama-2015. Amathambo kaMoses Kotane aza kungcwatywa kwakhona engcwatyelwa ePella, eMntla Ntshona ngomhla we-14 kweyoKwindla aka-JB Marks wona aza kubekwa eVentersdorp, eMntla Ntshona ngomhla wama-22 kweyoKwindla ngowama-2015. Ukubuyiswa kwamathambo abo kuyinxalenye yesibhambathiso sikarhulumente sokubuyisa amathambo awo onke amaqhawe awela kumazwe angaphandle. Kulo nyaka uphelileyo amathambo entatheli eyaziwayo eyayichasene nocalu-calulo uNat Nakasa abuyiswa ngempumelelo esuka eNew York aza kungcwatywa kwakhona eHeroes Acre eChesterville, eDurban.5.3 IKhabhinethi iyalamkela iphulo elikhulu lokuvavanya nokuhlola isifo sephepha (i-TB) eliza kuphehlelelwa nguSekela Mongamemi uCyril Ramaphosa ngomhla wama-24 kweyoKwindla ngowama-2015, oliSuku lwe-TB lweHlabathi, kwisiThili sase-Dr Kenneth Kaunda kwiPhondo laseMntla-Ntshona – phantsi komxholo othi “Ukuphelisa uBhubhane we-TB eMzantsi Afrika: Ukukhawulezisa indlela esisabela ngayo kuBantu abaseMngciphekweni oMkhulu wokuSuleleka”. Eli phulo liza kuqhuba ubomi bonke likhuthaza bonke abemi boMzantsi Afrika ingakumbi abo bahlala kwimimandla ekufutshane nemigodi, amabanjwa kumaziko oluleko kunye nabo bakwizikolo-mpeleso baza kuhlolwa bavavanywe i-TB. Kule minyaka mihlanu idlulileyo mde umgama ohanjiweyo ukuqinisa amacebo karhulumente okulawula i-TB ngokunyusa amaphulo okuvavanya nokuhlola ingakumbi iphulo lokuCebisa nokuVavanyela iNtsholongwane kaGawulayo (i-HIV). Ukuhlola nokuVavanya kukhuthazwa kakhulu ngokuqaliswa kokuhlolela i-TB okukhawulezayo ne-TB ewalayo amayeza.5.4 IKhabhinethi ibaqhwabela izandla ootitshala beli abasebenza ngokuzinikela nokuzimisela, nesingenakukwazi ukuzifezekisa iinjongo zesizwe ngaphandle koncedo lwabo. Ukukhethwa kwamagama abo baza kuba sethubeni lokufumana iiMbasa zeSizwe zokuFundisa kuhlonipha umsebenzi ogqwesileyo owenziwa ngootitshala kuphuhliso lweli lizwe; umsitho wezi Mbasa uza kubanjwa ngomhla wesi-7 kweyoKwindla ngowama-2015 ubanjelwa eGallagher Estate, eMidrand. ISebe leMfundo esiSiseko lilo elisingatha lo msitho waminyaka le wokuhlonipha ootitshala abasebenza nzima ngokuzinikela, ngokuzimisela nangobuchule.5.5 UMphathiswa wezaManzi noGutyulo uNomvula Mokonyane uza kuphehlelela iVeki yeSizwe yaManzi kummandla othwaxwa yimbalela waKwaDukuza KwaZulu-Natal ngomhla we-16 kweyoKwindla ngowama-2015 phantsi komxholo othi: “Akukho Nto Inokuthatha Indawo Yamanzi”. Le veki ibekelwe bucala sisizwe iza kuqukunjelwa ngoSuku lwaManzi lweHlabathi ngomhla wama-22 kweyoKwindla ngowama-2015. Eli phulo liza kufundisa abemi boMzantsi Afrika ngokubaluleka kwamanzi nokuba kufuneka asetyenziswe ngobunono nobulumko kuba anqongophele. IKhabhinethi iyabakhumbuza bonke abemi boMzantsi Afrika ukuba siphila kwilizwe elinamanzi anqongopheleyo kwaye ihlaba ikhwelo kubo bonke abantu ukuba bawonge ngokutywina imibhobho evuzayo kwakunye nokuba bawasebenzise ngobunono.5.6 ICawe, umhla wesi-8 kweyoKwindla, luSuku lwabaseTyhini lweHlabathi (i-IWD), olu lusuku olusetyenziswa minyaka le kwihlabathi liphela ukuhlalutya inkqubela eyenziweyo, ukukhuthaza utshintsho kunye nokubhiyozela izenzo zobugorha nokuzimisela ezenziwa ngoomama basekuhlaleni abadlala indima enkulu kwimbali yeendawo abahlala kuzo kunye neyamazwe abo. ISebe labaseTyhini liza kukhokela imisitho yemibhiyozo yesizwe ye-IWD eLanga High School eKapa phantsi komxholo othi: Amalungelo ooMama ngamaLungelo oLuntu: Sisonke siqhubela uMzantsi Afrika ongenabuNdlobongela Phambili. Lo mxholo uhambelana noweZizwe eziManyeneyo othi: Amalungelo oLingwana abaseTyhini yinkqubela kubo bonke! Isibhambathiso seMbumba ye-Afrika sona sonyaka wama-2015 sithi: “UNyaka wokuXhotyiswa nokuPhuhliswa kwabaseTyhini kulungisela i-Ajenda ye-Afrika yowama-2063”. Olu suku luza kusetyenziselwa ukuphehlelela inkqubo yeSizwe neyamaPhondo yeendibano eza kuqala ukusuka kule nyanga iye kuma ngeyeSilimela. Oku kuza kukhokelela kwingxelo ngeemeko yabasetyhini eza kuphehlelelwa nguMongamemi ngomhla we-9 kweyeThupha.5.7 IKhabhinethi ihlaba ikhwelo kooNondaba boMzantsi Afrika ukuba bangenise amagama abo ukulungiselela ukhuphiswano lweeMbasa zooNondaba be-SADC zowama-2015. Usuku lokuvala ngumhla wama-31 kweyoKwindla kowama-2015 yaye ulwazi oluthe vetshe luyafumaneka kwiwebhusayithi yeSebe lezoNxibelelwano i-www.doc.gov.za. Ezi mbasa zidibanisa imibutho esesikweni yoorhulumente, imibutho yoluntu, izifundiswa, imibutho yabasebenzi kunye noonondaba bommandla we-SADC. Zixhasa intsebenziswano nobumbano ngokukhuthaza oonondaba kumazwe angamalungu e-SADC babhale basasaze ngemiba echaphazela lo mmandla. Olu khuphiswano liquka iiMbasa zooNondaba bezaManzi ezihlonipha amanqaku akhuthaza uLawulo lwaManzi oluHlanganisiweyo kummandla we-SADC. 6 IzikhundlaZonke ezi zikhundla ziza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisiswa.6.1 UMnu Mayihlome Tshwete njengeSekela Mlawuli-Jikelele: iiNkonzo zezoNxibelelwano kwiSebe leMicimbi yezeKhaya.6.2 UNksz CM Mogotsi njengeSekela Mlawuli-Jikele kwiSebe lezobuGcisa neNkcubeko6.3 UMnu Vusimuzi Philemon Madonsela Ukwandiswa kwesiVumelwano seNgqesho njengoMlawuli-Jikelele kwiSebe loLawulo lweNtsebenziswano.7 AmaLungu angekho kwisiGqeba soLawulo kwiBhodi kaGunyaziwe woPhawu lweli ku-intanethi u-ZA (i-ZADNA)7.1 UNksz N Dhevcharran  (uSihlalo)7.2 UGq NYH Mzizana7.3 UMnu AM Brooks7.4 UMnu NM Msibi7.5 U-Adv MJ Ralefatane7.6 UMnu MR Khumalo7.8 UGq YKN Mohutsioa-Mathabathe7.9 UNksz MO Morata7.10 UMnu J Tshipa8. AmaLungu angekho kwisiGqeba soLawulo kwiBhodi ye-BroadBand Infraco8.1 UMnu BMC Ngcobo (uSihlalo)8.2 UNksz MM Maponya8.3 UGq A Githiari8.4 UNksz N Selamolela9. AmaLungu angekho kwisiGqeba soLawulo kwiBhodi ye-SENTECH9.1 UMnu MA Mello (uSihlalo)9.2 UMnu SM Radebe9.3 UMnu LC Mtimde10. IBhodi yeziko i-South African National Biodiversity Institute (i-SANBI)10.1 UNksz MNE Magomola (uSihlalo)10.2 UGq ST Cornelius10.3 UGq JM Matjila10.4 UNksz BD Ngidi10.5 UMnu S Gounden10.6 UNksz NN Mnqeta10.7 UNksz T Godongwana10.8 UNjing BW van Wilgen10.9 UGq YN Seleti10.10 UNksz S Mancotywa10.11 UNksz TE Abrahamse11 IBhodi yeMiyezo yesiZwe yoMzantsi Afrika (i-SANParks)11.1 UNksz J Yawitch (uSihlalo)11.2 UGq K Njobe11.3 UMnu ET Khumalo11.4 UGq CG Olver11.5 UMnu F Futwa11.6 UNksz BD Ferguson11.7 UMnu M India11.8 UMnu L Zitha11.9 UGq M Matlou11.10 UMnu MT Mokono11.11 UGq N Mzilikazi11.12 UNksz T Semane11.13 UNksz JE McCourt11.14 UMnu FG Mketeni12 AmaLungu angekho kwisiGqeba soLawulo kwiBhodi yeNkampani yee-Arhente zoMzantsi Afrika zezeeNdlela (i-SANRAL)12.1 UMnu R Morar (uSihlalo)12.2 UNksz A Lawless12.3 UNksz ZJ Kganyago12.4 UMnu M Matete12.5 UNksz D Mashile-Nkosi13. AmaLungu angekho kwisiGqeba soLawulo kwiBhodi yeNkampani yeziKhululo zeeNqwelomoya zoMzantsi Afrika (i-ACSA)13.1 UMnu SD Macozoma (uSihlalo)13.2 UGq MS Mabela13.3 UNksz S Simelane13.4 UNksz MK MatlouImibuzo:UNksz Phumla Williams (ISithethi seKhabhinethi esiliBambela)Umnxeba woqhagamshelwano: 083 501 0139"
INtetho kwintlanganiso yeKhabhinethi yomhla we-18 kweyoKwindla 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/xh/speeches/intetho-kwintlanganiso-yekhabhinethi-yomhla-we-18-kweyokwindla-2015-19-mar-2015-0000,"1. Ukusweleka koMphathiswa u-Ohm Collins Chabane1.1. IKhabhinethi ibuhlungu kakhulu ngokusweleka koMphathiswa uChabane ngesiquphe nabakhuseli bakhe, uSajini Lesiba Samuel Sekele noSajini Mareme Lawrence Letsoane, abathe basweleka kwingozi yemoto emasikizi ngeCawa, umhla we-15 kweyoKwindla yowama-2015. Urhulumente nabantu boMzantsi Afrika bayakuhlala belikhumbula igalelo lalo mkhonzi woluntu nothe wazinikela ekwakheni uMzantsi Afrika ongcono kwada kwangumhla wakhe wokugqibela. Njengelungu leKhabhinethi, ongasekhoyo uMphathiswa wezabaSebenzi bakaRhulumente noLawulo uzakuwongwa ngoMgcwabo oseSikweni woDidi loku-1. Inkonzo yomngcwabo iza kuqhutywa ngoMgqibelo umhla wama-21 kweyoKwindla yowama-2015 kwilali iXikundu eMalamulele, eLimpopo. IKhabhinethi ivakalisa ngovelwano olunzulu kwiintsapho, izihlobo nezalamane zongasekhoyo uMphathiswa nezabakhuseli bakhe ababini.2. Ukuphunyezwa kweenkqubo zikarhulumente ezingundoqo2.1. UMongameli uJacob Zuma uzakuba ekhokela imibhiyozo yesikhumbuzo seminyaka engama-50 yenjini yophando lwenyukliya yaseMzantsi Afrika i-SAFARI-1 nesetyenziswa nguMlawuli wezaMandla weSizwe waseMzantsi Afrika (i-NERSA) ePelindaba kufutshane nePitoli. Ukususela ekugunyazisweni kwayo ngomhla we-18 kweyoKwindla yowe-1965, le njini, nengowona mvelisi uyintloko wamasuntswana wamachiza (i-isotopes) ezonyango nawemizi-mveliso asetyenziswa apha ekhaya nakumazwe angaphesheya, ifumene ukunconywa okuninzi nokuqinisekiswa ngamazwe ngamazwe. Le njini ikwadlale indima ebalulekileyo kuphando lwenyukliya, uphuhliso nakwezemfundo kwaye iwubeke uMzantsi Afrika phambili kwinkqubela phambili yezenzulu-lwazi.2.2. IKhabinethi imema abemi boMzantsi Afrika ukuba baphakamise amagama  abantu abafanelekileyo abaza kukhethelwa ukusebenza kwiKhomishoni yoCwangciso yeSizwe phambi komhla wokuvalwa we-10 kuTshazimpunzi wama-2015. Le khomishoni intsha iza kugxila ekucebiseni urhulumente ukuba angasiphumeza njani ngcono isiCwangciso soPhuhliso seSizwe (i-NDP). Ukongeza apho iza kuncedisa nasekuphuhliseni isicwangciso ezineenkcukhacha kumacandelo akhethekileyo adinga ingqwalasela emandla ukuze akwazi ukuqhuba uhlumo lwezoqoqosho, inguqu emandla yezoqoqosho nophuhliso olufanelekileyo. Iinkcukhacha ezithe vetshe malunga nenkqubo yokuchonga ziyafumaneka kwa: www.thepresidency.gov.za3. Izigqibo zeKhabhinethi ezingundoqo3.1. IKhabhinethi ikuphumezile ukungeniswa kweziHlomelo zoMthetho waseRome weNkundla yamaTyala yeHlabathi (i-ICC) ePalamente ukuze zamkelwe. Ezi zihlomelo ziquka inkcazelo yolwaphulo-mthetho lokuhlasela nezinye izenzo  ezenza ulwaphulo-mthetho lwemfazwe kwiMithetho yaseRome ethe yamkelwa yiNdlu yoWiso-mthetho yamaZwe angamalungu e-ICC (eKampala, e-Uganda ngomhla we-11 kweyeSilimela yowama-2010). Ukwamkelwa kwezi zihlomelo kuMthetho waseRome nguMzantsi Afrika kubonakalisa ukuzinikela kukarhulumente ekulweni ulwaphulo-mthetho oluxhomisa amehlo olubonakalisa intswela-buntu nolwaphulo-mthetho lokuhlasela xa luthe lwenziwa ngaphakathi elizweni lethu nangaphandle kwelizwe lethu.4. Uluvo lweKhabhinethi kwimiba egqubayo4.1. IKhabhinethi iyiqaphele imiphumela yomjikelo wakutsha nje wocando-mida olusacetywayo kwaye iyavuma ukuba iingxoxo-mpikiswano ezidlamkileyo ziyinto ebaluleke kakhulu kulawulo lwethu lwentando yesininzi. Ngenxa yokuba kukho oomasipala abasokolayo ukunikezela iinkonzo kwaye bahlala bengakwazi ukuzenzela nto ngenxa yokungabi namali yaneleyo nokungabikho kolawulo olufanelekileyo, lo nto yenza ukuba imida yoomasipala isoloko iqwalaselwa ngokutsha.Iinguqu ezicetywayo ziqala ziphicothwe yiBhodi yoCando-mida yooMasipala (i-MDB), ethwaliswe uxanduva lokumisela imida yoomasipala ngokuhambelana noMthetho woCando-mida wooMasipala, we-1998 (uMthetho 27 we-1998): wooRhulumente baseKhaya noMgaqo-siseko weRhiphabliki yoMzantsi Afrika we-1996.Njengebhodi ezimeleyo, iinkqubo ze-MDB ziselubala kwaye ziyaziqwalasela iingcebiso. IKhabhinethi, iyalukhuthaza uluntu ukuba luthathe inxaxheba evakalayo kwezi nkqubo. IKhabhinethi iyakugxeka ukusetyenziswa koqhankqalazo olunobundlongondlongo njengendlela yokusombulula iimbambano zocando-mida. Umsebenzi we-MDB yinxalenye ebaluleke kakhulu karhulumente yendlela yokuBuyela kuNdalashe ukuqinisekisa ngonikezelo-nkonzo olungcono kuluntu.4.2. IKhabhinethi iyavuyisana nabantu baseLesotho ngenguqu yolawulo engenamagingxigingxi kwaye ibacelile ukuba basebenzisane ukwenzela uxolo lwexesha elide nophuhliso lwezoqoqosho. IKhabhinethi ikwavuyisana neNkulumbuso yelizwe laseLesotho entsha, oHloniphekileyo uPakalitha Mosisili ekonyulweni kwakhe nokubekwa ngokusesikweni okube yimpumelelo okuthe kwaqhubeka ngoLwesibini, umhla we-17 kweyoKwindla yowama-2015, nokuthe kwazinyaswa ngoHloniphekileyo uMongameli uJacob Zuma noSekela Mongameli uCyril Ramaphosa.IKhabhinethi imqhwabela izandla uSekela Mongameli ngendima ayidlalileyo nethe yakhokelela kunyulo olube yimpumelelo kwilizwe laseLesotho. Kwakhona iyayibulela indima edlalwe nguMbutho woPhuhliso lwamazwe asemaZantsi e-Afrika (i-SADC) ngokuququzelela umlima-ndlela woxolo nonyulo lorhulumente omtsha.IKhabhinethi iyakuqinisekisa ukuzinikela koMzantsi Afrika ekuqhubekekeni ukusebenzisana nelizwe laseLesotho ukomeleza ngakumbi ubudlelwane obukhoyo ngokugxila ekomelezeni intsebenziswano yezoqoqosho neyezentlalo neyakuthi ikhokelele ekuphuculeni ubomi babantu.5. Imisitho ezayo5.1. USekela Mongameli uRamaphosa uza kuzimasa isiKhumbuzo semiNyaka engama-25 yeNkululeko yeRhiphabliki yaseNamibia, kuquka nomsitho wokuBekwa ngokuseSikweni kukaMongameli  uHage Geingob eWindhoek ngomhla wama-2 kweyoKwindla yowama-2015. IKhabhineti ivuyisana neNamibia ngemisitho yayo yokuBhiyozela isiKhumbuzo semiNyaka engama-25 noMongameli Geingbo ngokuba ethe waba nguMongameli wesithathu wela lizwe.5.2. Ukususela ngomhla we-8 ukuya kowe-9 kuTshazimpunzi wama-2015 uMongameli uZuma uza kusindleka uMongameli uRobert Mugabe waseZimbabwe ePitoli. Olu tyelelo luza kuqukunjelwa ngokusekwa kweQonga lezoShishino loMzantsi Afrika neZimbabwe olumiselwe umhla we-9 kuTshazimpunzi wama-2015, olujoliswe ekwandiseni uthethathethwano lwezorhwebo noshishino phakathi kwala mazwe mabini.5.3. Ngomhla we-19 kweyoKwindla yowama-2015 uMongameli uZuma uza kunikezela ngeentloko zikaloliwe ezingama-95 ePitoli ezithe zakhiwa njengenxalenye yenkqubo yotyalo-mali ezibhiliyoni ezingama-300 zeerandi yakwa-Transnet yokuvuselela iziseko ezingundoqo zezothutho kweli lizwe. Ngeli xesha lale nkqubo yotyalo-mali kuza kudalwa imisebenzi emitsha emininzi kwaye amashishini walapha ekhaya asethubeni lokuxhamla ngokusetyenziswa kwemveliso yalapha ekhaya, uphuhliso lwezakhono nokwabelana ngolwazi lwezobuchwephetshe.Abaloliwe batsha baza kuhlangabezana nokusilela okukhoyo kwinkqubo yoololiwe yeli lizwe kwaye bazakunceda ukuphucula izinga lemveliso nokusebenza kakuhle kothungelwano lwemizila yethu yoololiwe. Oku kunikezelwa kukwabonakalisa ukuguquka kweCandelo lobuNjineli lakwa-Transnet ukuba libe lelipheleleyo lokuba ngumvelisi wezixhobo zoqobo kuba ama-85 woololiwe aveliswe kwiziko lakhe eliseKoedoespoort, kufutshane nePitoli.                                                                                                                                            5.4. Ukususela ngomhla wama-25 ukuya kowama-26 kweyoKwindla yowama-2015 uMongameli uZuma uza kuba evula indibano ebizwa –Indaba yooSomashishini abaMnyama kwiZiko leNgqungquthela iGallagher, eMidrand, njengenxalenye yokuzinikela kukarhulumente ekuphuhliseni oosomashishini abamnyama kweli. Le Indaba iza kukhuthaza ukubonisana nokufakana imilomo phakathi kukarhulumente namashishini abucala ukuba abaqhubele phambili oosomashishini abamnyama, kunye nokuguqula aseke ngamandla nangokutsha uqoqosho ukuze kuphumelele uhlumo oluxhanyulwa ngumntu wonke.5.5. UMongameli uZuma uza kube esenza intetho kwiNdlu yeNdibano yamaLungu eSizwe (i-NMA) yoMbutho wooMasipala baseMzantsi Afrika (i-SALGA), nezakubanjelwa kwiZiko leNgqungquthela i-Gallagher , e-Midrand ukususela ngomhla wama-24 ukuya kowama-26 kweyoKwindla yowama-2015. I-NMA iza kuqwalasela ubume boorhulumente basekhaya emva kweminyaka eli-15 ize ixoxe ngamacebo okusebenza ngokuvakalayo ngonikezelo-nkonzo, ukuxhotyiswa ngezakhono, urhwaphilizo nemiba emalunga nokucandwa kwemida yoomasipala. Le ndibano iza kubanjwa phansti komxholo othi: “ImiNyaka eli-15 yooRhulumente baseKhaya abaphantsi koLawulo lweNtando yesiNinzi – ukuHlanganisa nokuQinisa okuDlamkileyo koLawulo lweNtando yesiNinzi yaseKhaya eGxile eLuntwini nePhuhlisayo”.5.6. Abemi boMzantsi Afrika baza kubhiyozela umsitho woSuku lwamaLungelo oLuntu lwesizwe ngomhla wama-21 kweyoKwindla yowama-2015 eTinarha, eMpuma Koloni phantsi komxholo othi: “UkuBhiyozela uMqulu weNkululeko, ukuXhamla amaLungelo oLuntu aLinganayo kuMntu Wonke”. Le misitho iza kunika bonke abemi boMzantsi Afrika ithuba lokukhumbula bahloniphe ukuzenza idini okwakuhamba nomzabalazo wolawulo lwentando yesininzi nokuzinikela kwethu ukuqhubela phambili amalungelo oluntu njengoko ekhuselwe kuMgaqo-siseko.IKhabhinethi imema bonke abemi boMzantsi Afrika ukuba babhiyozele olu suku lubalulekileyo ngokukhuthaza kakhulu intsebenziswano phakathi koluntu  kunye nokwakhiwa kwesizwe. Njengenxalenye yeNyanga yamaLungelo oLuntu, kuza kubakho iintlanganiswano zeengxoxo phakathi koluntu kuwo onke amaphondo ukukhuthaza ubudlelwane phakathi kwabantu abaneemvela-phi ezahlukahlukeneyo. Oku kuza kuqukunjelwa ngeMbizo yokuHlola nokuFaka iNgxelo ngeNtsebenziswano phakathi koLuntu eza kubanjwa ngomhla wama-30 kweyoKwindla yowama-2015 eBhayi.   5.7. Ukususela ngomhla wama-24 ukuya kowama-26 kweyoKwindla yowama-2015 iSebe loPhuhliso loLuntu liza kusingatha Indaba yezeNontlalo-ntle yeSizwe  kwiZiko leNgqungquthela yeZizwe-ngezizwe yaseDurban phantsi komxholo othi: “Ukuvuselelwa komsebenzi wezentlalo-ntle eMzantsi Afrika”.Le Indaba iza kuza neziphakamiso namanyathelo okuhlangabezana nemiba enempembelelo kumsebenzi wezentlalo-ntle nokwenza ukuba isigunyaziso sezophuhliso solu bizo sixhase inguqu emandla yezentlalo noqoqosho karhulumente. Ukufezekisa oku, eli sebe lisungule inkqubo yokuxhasa ukunceda abafundi basezidyunivesithi abenza izifundo zokuba ngoonontlalo-ntle.5.8. ISebe loPhuhliso loLuntu liza kubamba  iNgqungquthela yesi-2 yokuLwa ubuQhophololo noRhwaphilizo ukususela ngomhla wama-30 ukuya kowama-31 kweyoKwindla yowama-2015 kwiHotele i-St George’s, e-Centurion phantsi komxholo othi: “Ukuqinisekisa ngamalungelo oluntu kumntu wonke ngenkqubo yesibonelelo sezentlalo esingenabuqhophololo”. Le ngqungquthela iza kuvavanya amanyathelo akhoyo ngoku okuncothula urhwaphilizo oluqhubeka kwinkqubo yezibonelelo zezentlalo.5.9. IKhabhinethi iyakwamkela ukusingathwa kwitumente yokuqala  ye-basketball yoKhuphiswano lweZizwe eZine  eqhubeka kwiBala i-Wembley, eRhawutini ukususela ngomhla we-19 ukuya kowa-22 kweyoKwindla yowama-2015. Oku kuhlanganisa amaqela abadala amadoda oMzantsi Afrika, aseNigeria, aseMozambique kunye nawaseKenya kwinto ekulindeleke ukuba iyakuba yitumente yaminyaka le.5.10. IKhabhinethi iyavuyisana neqela lethu leqakamba, ngokudlulela kwinqanaba eliphambi kwamagqibela kankqoyi neliphumelele ngoothinti abalithoba xa belidlala ne-Sri Lanka kumdlalo wawo wetumente yeNdebe yeHlabathi. Sinqwenela eli qela nomqeqeshi walo amathamsanqa njengokuba liqhubekeka kulo tumente.6. IzikhundlaKonke ukuqesha kuxhomekeke ekuqinisekisweni kwamabakala ezemfundo kunye nohlolo oluchaphazelekayo.6.1. INkundla yamaTyala ezaManzi:a. U-Adv Tintswalo Annah Nana Makhubele (uSihlalo);b. UNksz Lindelwa Mbanjwa (uSekela Sihlalo);c. UMnu Pumezo Malik Mpumelelo Jonas;d. UNksz Maleho Margaret Nkomo;e. UNjing Tumai Murombo, no-f. Mnu Ferdinand Zondagh.6.2. UGunyaziwe woLawulo lweziBonelelo zeZindlua. Ahmed Essop Vawda (uqeshiwe kwakhona kwaye unguSihlalo);b. Shadrack Kabelo Ganda;c. Itumeleng William Kotsoane;d. Kelikile Elva Kwinana;e. Maphuti Justine Lamola (uqeshiwe kwakhona);f. Nontutuzelo Nomtandazo Mbiza (uqeshiwe kwakhona);g. Mandla Mdludlu;h. Rose Sessie Molokoane;i. Manye Richard Moroka;j. Zolile Thando Ngcakani;k. Zikiswa Zandile Ntlangula, no-l. Phakamile Worrel Weekes Ximiya.6.3. IQumrhu lamaJelo eeNdaba ngeKhompyutha loMzantsi Afrika (i-NEMISA) Ukuqeshwa ngokutsha kwabaLawuli abaNgekho kwisiGqeba soLawulo kwiBhodi ye-NEMISA:a. UMnu Thami ka Plaatjieb. UGq Molatelo Maloka.6.4. IKomiti yeeNgcebiso yeNkonzo yezeRhafu yaseMzantsi Afrikaa. UJaji Frank Kroon (uSihlalo);b. U-Adv Selby Mfanelo Mbenenge (uSekela Sihlalo);c. U-Adv Roedolf Mastenbroek;d. UMnu Lazarus Docter Mokoena, no-e. Nksz Mmakgolo Meta Maponya.6.5. UGunyaziwe weCandelo lezeMfundo noQeqesho kaRhulumente.UNksz Gugu Dlamini njengeGosa lesiGqeba eliyiNtloko (i-CEO)6.6. IQumrhu lamaJelo eeNdaba ngeKhompyutha loMzantsi Afrika (i-NEMISA) UGq Ndivhoniswani Aaron Tshidzumba njengeGosa lesiGqeba eliyiNtloko (i-CEO).6.7. I-Arhente yobuChwephetshe boLwazi loMbusoUGq Setumo Mohapi njengeGosa lesiGqeba eliyiNtloko (i-CEO)6.8. ISebe lezeNzululwazi nobuChwephetsheUNksz Mohlago Flora Mokgohloa njengoSekela Mlawuli-Jikelele: uCwangciso lweZiko neNkxaso6.9. IQonga loBizo lwezoMthetho leSizwe:a) UMnu Max Boqwana;b) UMnu Krish Govender;c) UMnu Jan Maree;d) UNksz Martha Mbhele;e) UNksz Janine Myburgh;f) UMnu Richard Scott;g) UMnu Lutendo Sigogo;h) UMnu Jan Stemmett;i) U-Adv Willem van der Linde SC;j) U-Adv Ismail Jamie SC;k) U-Adv Greg Harpur SC;l) U-Adv Thami Ncongwane SC;m) U-Adv Dali Mpofu SC;n) UNjing Managay Reddi;o) U-Adv M A Hawyes;p) U-Adv Samuel Mgiba;q) U-Adv D Ntsebeza SC;r) U-Adv Kgomotso Ditsebe Morokas) UNksz Namhla Thina Siwendut) U-Adv Brian Nair, no-u) Mnu Uys Mathebula.ImibuzoPhumla Williams, ISithethi seKhabhinethi esiliBambelaIselula: 083 501 0139"
INtetho kwintlanganiso yeKhabhinethi yangomhla we-15 kuTshazimpunzi ngowe-2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/xh/speeches/statement-cabinet-meeting-15-april-2015-17-apr-2015-0000,"1. Uhlaselo lakutsha nje lwabemi bamazwe angaphandle1.1 IKhabhinethi izigxeka kabukhali izenzo zobundlobongela ezijoliswe kubemi bamazwe angaphandle. Xa kulapha, iKhabhinethi ivakalisa uvelwano  olunzulu kwiintsapho zabo baphulukene nobomi babo, yaye inqwenela ukuba abo benzakeleyo bachache msinya. Akukho kutshitshiswa okanye msindo nokuba ungakanani onokuthethelela olu hlaselo nokuphangwa kweevenkile. Noxa siyiqaphele imiba evezwe ngabahlali, ubundlobongela malunga nomnye umntu ongumwenu soze buyisombulule le miba. Endaweni yoko, buthetha kakubi ngathi njengabantu, sibe ngathi siphikisana kanye nemizekelo emihle neziseko zolawulo lwentando yesininzi esiphila phantsi kwalo. UMzantsi Afrika wabulwa ubukoloniyale nolawulo localucalulo ukunye namawethu angama-Afrika ukuze lonke uluntu kweli lizwekazi lethu luhlonelwe yaye luphathwe ngesidima.1.2 Ifuthe lolu hlaselo lubuchaphazela kakubi ubudlelwane bethu bezoqoqosho, ezentlalo kunye nebezopolitiko neli lizwekazi nehlabathi liphela. Iinkampani zaseMzantsi Afrika ezishishina ngempumelelo kweli lizwekazi nezinceda kwingeniso yethu, zizinzise noqoqosho lwethu nazo zingazibhaqa zikule meko yokuhlaselwa. Kutsha nje, abantu baseMzantsi Afrika abaphila ngokucula ababeza kutshila ngeziphiwo zabo ngaphaya kwemida yelizwe lethu, abafana noBigNuz eZimbabwe, uKelly Khumalo noCasper eLondon, iikonsathi zabo kwanyanzeleka zirhoxiswe ngenxa yolu hlaselo.. Uninzi lwabahlali kweli abaxhomekeke kwiivenkile zabemi bamazwe angaphandle ukuze batye ngoku lusengxakini.Kungoku nje, abemi boMzantsi Afrika baxhamla ilizwe elikhululekileyo, inkululeko leyo eyeza ngenxa yegalelo lamazwe amaninzi aseAfrika. Ongumzekelo omiyo wethu, ongasekhoyo uMongameli  u-Oliver Tambo wamkelwa wahlala iminyaka esondele kuma-30 eZambia kunye nabanye abemi baseMzantsi Afrika ababeselubhacweni. Amanye amazwe ase-Afrika zange anele nje ukwamkela abantu beli, anikela nangobutyebi aze amanye abetheka kabuhlungu, abemi bawo baphulukana nobomi encedisa kwidabi lokulwela ulawulo lwentando yesininzi eMzantsi Afrika. UMzantsi Afrika soze ukhukuliseke ekulandeleni umbono we-Afrika kaWonke-wonke njengoko uqulethwe yi-Ajenda yeMbumba ye-Afrika (i-AU) ka-2063, eyathi yalandelwa ziinkonde zethu uKwame Nkrumah,uNnamdi Azikiwe, Mwalimu Julius Nyerere noNelson Mandela. UMongameli uZuma uthwalise uxanduva iNtlanganiselo  yezoBulungisa, uThintelo loLwaphulo-Mthetho  kunye noKhuseleko nabaPhathiswa boPhuhliso lwamaShishini amaNcinci, uRhwebo noShishino kunye noPhuhliso loLuntu. Olo xanduva lelokuba aba baPhathiswa basebenzisane nabo bonke abachaphazelekayo, kuziwe nesisombululo. Abaphathiswa aba baphinde banikwa noxanduva lokujongana neemeko zasekuhlaleni kunye nezoqoqosho ezingathi zingunozala wolu hlaselo ukuze lo mbandela kujongwane nawo ngokungangathizi nakabanzi. UMongameli uphinde wazisa namanyathelo athatyathwe nguMkhosi woKhuselo weSizwe waseMzantsi Afrika ukuba ulawule imida yethu.IKhabhinethi imemelela bonke abahlali, imibutho nabantu ukuba babambisane kunqandwe olu hlaselo. UMzantsi Afrika asilo lizwe lithanda ubundlobongela. Ngoko ke,  abantu abambalwa abanakuvunyelwa ukuba bagrogrise ilizwe lonke. Ubundlobongela zange babasisisombululo seengxaki naphi na, yaye abusoze bube siso nalapha eMzantsi Afrika. Soze egameni lethu!2. Imifanekiso eqingqiweyo2.1IKhabhinethi isiqaphele isigqibo sabaphathi beyunivesithi sokususa umfanekiso oqiqingqiweyo kaRhodes kwiYunivesithi yaseKapa. UMzantsi Afrika kule minyaka ingamashumi amabini idluleyo wenze imitsi emikhulu ukuqinisekisa ukuba imiqondiso yembali yethu ibonakalisa iinkcukacha ezibalulekileyo zelizwe lethu nohlobo lolawulo lwentando yesininzi. IKhabhinethi phofu iyayivuma into yokuba uhambo lokususa imiqondiso namagama athukayo kwilizwe lethu alubanga lolukhawulezayo. IKhabhinethi iyiqaphele yaye iyayikhuthaza le ngxoxo-mpikiswano ikhoyo malunga nenguqu kuluntu lwethu. Iyayiqaphela into yokuba inguqu ayibanga yekhawuleza ngokwaneleyo. Siyakuqonda ukujijitheka nokunganeliseki kwabafundi. Kungoko ke sibakhuthaza ukuba balandele iinkqubo njengoko zichazwa yimithetho yethu.     2.2 IKhabhinethi imemelela abemi boMzantsi Afrika ukuba bazibandakanye neenkqubo eziqhubekayo ezikhokhelwa liSebe lezoBugcisa neNkcubeko mayelana namafa nokwakha isizwe. Abemi boMzantsi Afrika bakhunjuzwa ukuba uMthetho waMafa eSizwe we-1999 uyazicacisa  iinkqubo zothethathethwano ezimelwe kukulandelwa xa kususwa okanye naxa utshintshwa indawo okuyo umfanekiso oqingqiweyo.3. Utyelelo lweZimbabwe lasebuRhulumenteni3.1 IKhabhinethi ivuyiswa lutyelelo lweZimbabwe lasebuRhulumenteni olube yimpumelelo nobelukhokhelwa nguMongameli uRobert Gabriel Mugabe. UMzantsi Afrika neZimbabwe  banembali ende yonxibelelwano apha engingqini namaqhina enkcubeko. Abantu baseZimbabwe banendima ebalulekileyo ngokwembali ekuxhaseni umzabalazo wenkululeko eMzantsi Afrika.Olu tyelelo lunyusele kwinqanaba eliphezulu ubudlelwane phakathi kwethu ngokuthi kusekwe iKomishoni yala Mazwe mabini nokutyikitywa kwezivumelano ezithathu kunye neziVumelwano ezibini zeNtsebenziswano.ISivumelwano sokuSekwa kweKhomishoni yala Mazwe Mabini inyusela kowona mgangatho uphezulu uthethathethwano phakathi kweeNtloko zoMbuso ezimbini xa zithe zadibana ukuhlaziya inkqubela malunga nezivumelwano zentsebenziswano phakathi kwala mazwe mabini.ISivumelwano malunga neNtsebenziswano ekuLawuleni uButyebi baManzi ukusekwa nokusebenza kweKhomishoni yaManzi edibanisa la mazwe mabini kuza kuqinisa intsebenziswano ekucwangciseni ubutyebi bamanzi, uphuhliso nolawulo ngomoya wemvano noncedo. La mazwe mabini aza kudibana enze uphando lokuqonda ubutyebi bamanzi obungakho   kwimilambo yaseZimbabwe bokunika uMzantsi Afrika amanzi, adibane aseke iiprojekthi zamanzi, eziza kuba luncedo malunga nokudala imisebenzi, inguqu kwezoqoqosho uphuhliso lwezakhono nokuzidlulisela kwabanye.   ISivumelwano sokuNcedana phakathi kwamaCandelo oLawulo LweRhafu yoRhwebelwano phakathi kwamazwe - Sisiseko  sendawo enye emdeni yokuchophela imicimbi ebunje. Ngumzekelo omiselweyo kumazwe ngamazwe nokhuthazwa nguMbutho weHlabathi weeRhafu zoRhwebelwano phakathi kwamazwe. Injongo kukunceda la macandelo mabini ukuba bananiselane ngolwazi, baxhasane kwezobuchwepheshe, bacuphe, batyelele baphande kunye, basebenzisane ukuze kuqine ukusebenza ngempumelelo.  ISivumelwano seNtsebenziswano ngoThethathethwano ngezoZakuzo siza kuseka indlela yokuqhuba rhoqo iintetho ngozakuzo  malunga nemiba ye-Afrika neminye  echaphazela la mazwe mabini. Injongo engundoqo yeSivumelwano seNtsebenziswano kukuseka indlela yothethathethwano rhoqo ngozakuzo malunga nemiba yokuqinisa ubudlelwane phakathi kwala mazwe mabini, ukhuseleko nentsebenziswano e-Afrika.ISivumelwano seNtsebenziswano ngoRhwebo injongo yaso kukuseka iqonga lala mazwe mabini lokuthethathethana nokwabelana ngamava ukuze kunyuke uphuhliso loqoqosho. La mazwe mabini avuma ukusebenzisana ngokukhuthaza urhwebo,ukusombulula izithintelo zorhwebo nokwakha izakhono zobuchwepheshe kwiindawo ngeendawo eziboniweyo kwakunye nokuphuhlisa izakhono jikelele. 4. ISefako Makgatho Health Sciences University4.1 IKhabhinethi yamkela ukuvulwa ngokusesikweni kweSefako Makgatho Health Sciences University (i-SMU) nguMongameli uJacob Zuma eGa-Rankuwa, eGauteng ngomhla we-14 kuTshazimpunzi ngowama-2015. Le yunivesithi nebandakanya icandelo elalisakuba lelase-Medunsa le Yunivesithi yaseLimpopo. IYUnivesithi le iqale ukufundisa ngo-2015 ngabafundi abangama-5 000.Ukusekwa kweYunivesithi iSefako Makgatho ibonelela ngethuba elihle kakhulu lokuphuhlisa nokuqeqesha iincutshe ezintsha kwezempilo eziza kuba negalelo elihle kwimpilo nobomi boninzi labemi boMzantsi Afrika abangahoyekanga nangoku ngenxa yentlupheko nokungabi nako ukufikelela kwiinkonzo zonyango. ISefako Makgatho Health Sciences University yiyunivesiti yokuqala ezimeleyo kwezobunzululwazi  bezempilo nethe yavulwa kweli lizwe. URhulumente uya kusoloko eyixhasa imfundo nokuphuhliswa kwezakhono njengezinto ezingundoqo ekuqhubeni ukukhula nokuphuhliswa koqoqosho.5. Iveki eGxila kwiiMbizo5.1 IKhabhinethi ibulela bonke abemi boMzantsi Afrika abaphuma ngendlu ukuza kuthatha inxaxheba ekuthetheni ngqo nabameli boluntu ngexesha kubanjwe Iveki yeSizwe yokuGxila kwiiMbizo enesihloko esithi “Sisonke siqhubela uMzantsi Afrika Phambili”. Le nto ibonisa  ukuvuthwa kolawulo lwentanddo yesininzi apho abemi bathatha inxaxheba ngamandla kumalinge ajonge ekwenzeni urhulumente aziphendulele njengoko loo nto ingumbono wesiCwangciso seSizwe soPhuhliso. Iintloko zezopolitiko zanxibelelana nabahlali zachaza izinto ezathethwa nguMongameli uJacob Zuma xa wayesenza iNtetho ngoBume beSizwe yowama-2015.5.2 Iimbizo zaphinda zanika iintloko zezopolitiko ithuba lokuba zabelane ngezicwangciso zikarhulumente zokuphucula ukunikezelwa keenkonzo nokumamela izinto ezidla umzi. Ngaphaya kweembizo ezi- 70 zabakho ukususela ngomhla we-7 kuTshazimpunzi ukuya kowe-12 kuTshazimpunzi kowe-2015. Ezi mbizo ziye zaqukunjelwa ngomhla we-12 kuTshazimpunzi , apho kwabakho into entsha  ebizwa “Imbizo Lounge”, eyayisingathwe ngaxesha nye ziintloko zezopolitiko kumaphondo amathathu.6. Izigqibo ezingundoqo zeKhabhinethi6.1 IKhabhinethi iyazamkela iziphumo zophando olwenziwa ngezikhalazo nemibuzo engama-161 091  efunyenwe kwiNombolo ye-Ofisi kaMongameli oko yathi yasungulwa ukuza kuthi ga ekupheleni kweyoKwindla ngowama-2013. Uphando lwayibonisa imo yemiba abemi abatsalela ngayo umnxeba, lalatha nezihloko ezivelayo kunye nemiba engaphakathi kurhulumente ewonke.Iziphumo zolu phando ziza kunceda amasebe ayiqonde ngcono imiba edla umzi kubahlali, nolwazi olufanelekileyo olufunwa ngabahlali. Ukungenelela kuza kuphucula indlela esisebenzela ngayo abahlali.6.2 IKhabhinethi ifumene ingxelo ngezakutsha nje ngohlalutyo ngokubhatalwa kweenkampani ezizimeleyo ezisebenzela urhulumente zingaphelanga iintsuku ezingama-30 ukususela mhla kwafakwa i-invoyisi esemthethweni . IKhabhinethi iyiqaphele inkqubela eyenziweyo, kodwa yavakalisa unxunguphalo lwayo ngamasebe athile asenemingeni.Uthelekiso lohlahlelo lwamaSebe kaZwelonke phakathi kweyoMqungu wowama-2013 ukuya kweyeDwarha wowama-2014 ubonise ukuphucuka okuyi-39% kumyinge wee-invoyisi ezibhatelweyo iintsuku ezingama-30 zingadlulanga kunye nokuphucuka okuyi-32% kumyinye wee-invoyisi ezabhatalwa emva kweentsuku ezingama-30.Amasebe kazwelonke axela ii-invoyisi ezingama-155 572 ezixabisa iibhiliyoni zeerandi ezi-3,8 ezabhatalwa emva kweentsuku ezingama-30 ngaxesha nye, neeinvoyisi ezingama-62 887 ezixabisa iibhiliyoni zeerandi ezi-2,1 ezingaphaya kweentsuku ezingama-30 ezingekabhatalwa. Kwangeli xesha linye amasebe amaphondo abonisa ukuphucuka okuncinci okuyi- 5% kumyinge wee-invoyisi ezibhatelwe iintsuku ezingama-30 zingadlulanga.  Amaphondo axela ii-invoyisi ezingama-241 332 ezixabisa iibhiliyoni zeerandi ezili-13,4 ezabhatalwa emva kweentsuku ezingama-30 kunye nee-invoyisi ezingama-356 079 ezixabisa iibhiliyoni zeerandi ezingama21,8 ezingaphaya kweentsuku ezingama-30 ezingabhatalwanga.Oku kubonisa ukuphunguka okungama-52% kumyinge wee-invoyisi ezineentsuku ezingaphezulu kwezingama-30 zingahlawulwanga.Ukunceda amasebe asatsala nzima, iKhabhinethi yavuma ukusekwa kwecandelo elilodwa  kwiSebe lokuCwangcisa, ukuHlolwa kokuSebenza noVavanyo ukuze lilandelele amasebe asoloko etsala nzima.  Eli Candelo liza kusebenzisana noNondyebo weSizwe  kunye neSebe lezaBasebenzi  bakaRhulumente noLawulo (i-DPSA).Ngaphezu koko, umnxeba kazwelonke wemibuzo uza kupapashwa yaye uza kufumaneka kwiinkampani ezizimeleyo ezisebenzela urhulumente ukuze zifake imiba yokungabhatalwa msinya. Loo miba iza kubhekiswa kwelo sebe lifanelekileyo kunikwe nengxelo yeempendulo.6.3 IKhabhinethi iyiqaphele ingxelo yokuHlolwa kokuQaliswa kweNkqubo yeziBonelelo zeNgxowa-mali yokuThengisa iiMpahla kuMazwe angaphandle  (i-EMIA) yaza yaphinda yamkela isicwangciso sokuphucula seSebe lezoRhwebo noShishino. Le yaba yinxalenye yesiCwangciso sokuVavanya seSizwe  sowama-2013/2014 sokuhlola ukusebenza kwale Nkqubo ekuxhaseni abarhwebi boMzantsi Afrika abathumela iimpahla kwamanye amazwe.I-EMIA incede amashishini athumela iimpahla kwamanye amazwe angama-6 766 kuwo onke amaphondo yaza yabhatala amabango axabisa izigidi zeerandi ezingama-510  ukususela ngowama- 2009/10 ukuya kowama-2012/13. Loo mashishini axhaswayo adale imisebenzi engama-24 802. Uvavanyo lwabathathi-nxaxheba be-EMIA lubonisa ukusetyenziswa okubalulekileyo kwezikhuthazi ze-EMIA ikakhulu ngabantu abesakuhleleleka ngaphambili yalapha kunye namashishini oomama.6.4 IKhabhinethi ivumile ukuba idrafti yoXwebhu loMgaqo-nkqubo seSizwe wokuNgcakaza ipapashwe kwiphephandaba li lakwaRhulumente ukuze uluntu luhlomle kulo. Olu xwebhu lujonge ukuphucula ukusebenza kolawulo lokungcakaza ngemali, ukuphucula ukuthungelelana nentsebenziswano namaphondo yaye ibeka iBhodi yokuNgcakaza kaZwelonke kwimeko yobulawuli ukuze ijongane ngokucacileyo nokungcakaza okungekho mthethweni.6.5 IKhabhinethi ivume ukupapashwa kwedrafti yoMgaqo-nkqubo woTywala ukuze uluntu luhlomle kuyoLe drafti iza kuphucula ukusebenza kokulawula ishishini lokushishina ngotywala yaye lulwe ukushishina okungekho mthethweni. Phakathi kweminye imiba izindululo ziza kujonga ifuthe lotywala entlalweni nakuqoqosho kunye neendleko zokusebenzisa gwenxa utywala kunye nenguqu kushishino ngotywala.6.6 IKhabhinethi yanikwa amagqabantshintshi ngeziphumo zovavanyo oluphengululayo loPhuhliso lwaBantwana abaNcinane apho iimvavanyo ezinenkcukacha zenziweyo kwiBanga R kunye namanyathelo okungenelela ngokutya okunesondlo kubantwana abaneminyaka engaphantsi kwemihlanu.IKhabhinethi ikuphumezile ukuphuhliswa kwesiCwangciso seSondlo sikaZwelonke esihlanganisiweyo, esijongene nesondlo ngokupheleleyo, kubandakanya ixesha lokukhawula, iintsuku zokuqala ebomini ezili-1 000, uphuhliso lwabantwana abancinane kunye neBanga R. Inkqubo yophuculo kuvavanyo “Lwempembelelo yokuqalisa iBanga R kwiziPhumo zokuFunda” igxininisa ukuphucula uhlobo lweBanga R ukwandisa kangangoko impembelelo yeli banga kubantwana abahlelelekileyo nakumaphondo angenaziphumo zihle.Oku kuquka uqeqesho nophuhliso lweetitshala zeBanga R, nengqwalasela ekuqeshweni kwabantu abaneziqinisekiso zemfundo ephakamileyo ezizizo (isigaba 5 se-NQF) kulo msebenzi.7. Imithetho esaYilwayo7.1 IKhabhinethi ikuphumezile ukukhutshwa koMthetho oyiLwayo we-Inshorensi, wowama-2015 ukuze uluntu luhlomle kuwo.Lo Mthetho usaYilwayo uhambelana neNkqubo yoPhuhliso yeSizwe (i-NDP), uqinisekisa icandelo le-inshorensi equlunqwe ngokukuko, ze ukhuthaze uzinzo kwezezimali oluxhasa uqoqosho olukhulayo oluzinzileyo ngokunika isiphumo kumazinga aphakamileyo anobulumko aveliswe kujongwe umbhodamo kuqoqosho lwehlabathi ngowama-2008. Inika isiphumo kuqulunqo olunobulumko kwicandelo lwe-inshorensi.Uvavanyo lokuba neMali eyaneleyo nenkqubo yoLawulo, lujonge ukuvelisa indlela entsha ejonge phambili nengajongana nokungaphumeleli xa kushokoxeke izimali ngokungqamanisa iimfuno zezimali kunye nokuthatha amathuba komnini we-inshorensi. Ikwanika inkuthazo kubanini be-inshorensi bafumane izixhobo ezinqabileyo zokujonga zilawule oku kuthathwa kwamathuba. La manyathelo ajonge ukuqinisekisa ukhuseleko olungcono lwabanini be-inshorensi kunye nabancedakala ngenxa yabo aze abe negalelo kuzinzo kwezezimali. 7.2 IKhabhinethi iphumeze upapasho lwedrafti yoMthetho-sihlomelo osaYilwayo  weZiko lobuNtloli kwezezi- Mali lowama-2014 ukuze uluntu luphawule. Umthetho-sihlomelo usaYilwayo uphakamisa imibandela yofakelelo kuMthetho weZiko lobuNtloli kwezeZimali (uMthetho we-38 wowama-2001). Oku kukujongana nemiceli-mngeni kuzinzo lwendlela yethu yezimali eyenziwa kukwenza imali ngokubolekisa kunye nogrogriso ngokuqinisekisa ukuthobela amanyathelo namazinga ezizwe, ngokwendlela yemithetho yaseMzantsi Afrika.8. Uluvo lweKhabhinethi kwimiba egqubayo8.1 IKhabhinethi iqaphele ngenkxalabo ukunyuka ngamandla kokufa ezindleleni ngempela-veki yePasika, apho kwabakho iingozi ezingama-208 ezikhokhelele kukufa kwabantu abagama-287, xa uthelekisa nenani labantu abaphulukana nobomi kunyaka ophelileyo, elalikwi-193 kwiingozi ezili-148.Ukhuseleko ezindleleni luxanduva lomntu wonke waseMzantsi Afrika nempumelelo yamaphulo  okhuseleko ezindleleni ixhomekeke kubasebenzisi bendlela bonke, umntu edlala indima yakhe. Abaqhubi mabathobele imithetho yendlela, bangaseli baze baqhube, bagcine isantya esilindelekileyo baze baqinisekise ukuba izithuthi zabo zikulungele ukuba sendleleni.8.2 Egameni labantu boMzantsi Afrika, iKhabhinethi ivakalisa uvelwano olunzulu kuRhulumente  kunye nabantu beRiphabliki yaseKenya, ngakumbi iintsapho zamaxhoba asweleke kuhlaselo olunobudenge kwiKholeji yeDyunivesithi yaseGarissa ngomhla we-2 kuTshazimpunzi kowama-2015.IKhabhinethi ikunye noMongameli uJacob Zuma ekugxekeni esi senzo sobugrogriso, yaye igxininisa ukuba uMzantsi Afrika uyayixhasa iKenya kunye neenzame zamazwe angaphandle ekudaleni uxolo, uzinzo, ulawulo lwentando yesininzi kunye nokwakheka kobuzwe eSomalia.8.3 IKhabhinethi iyavuyisana nabantu baseNigeria ngokubamba unyulo olunoxolo, olungenamfihlo, oluthembekileyo, olukhululekileyo nolunobulungisa ngomhla wama-28 kweyoKwindla ngowama-2015, ngokubhengezwa yiKomishoni yoNyulo kaZwelonke ezimeleyo yaseNigeria. Egameni labantu baseMzantsi Afrika, iKhabhinethi ivuyisana noNjengele uMuhammad Buhari ngokunyulwa abe nguMongameli weRiphabliki yobuFederali yaseNigeria.8.4 IKhabhinethi  iyavuyisana noMarlene Van Niekerk  ngokuba abe ngowokuqala eMzantsi Afrika ukuba kuluhlu oluncitshisiweyo lwabaviwa beBhaso leMan Booker  International. Wavunywa ngenxa yempumelelo yakhe ebalasele ngokugqithisileyo kwiintsomi, oku kuquka iincwadi zakhe ezinjengo-Triomf no-Agaat. Kwakhona wafumana i-Order of iKhamanga ngowama-2011 ngenxa “yegalelo lakhe lengqondo elibalaseleyo kuncwadi lobugcisa nenkcubeko”.9. Imisitho ezayo9.1 IKhabhinethi yaqwalasela ukuba  uMongameli  uJacob Zuma uya kuba ephendula imibuzo ePalamente ngoLwesine, umhla we-16 kuTshazimpunzi  ngowama-2015.9.2 IKhabhinethi  iyalwamkela utyelelo lasebuRhulumenteni lukaMongameliuJacob Zuma oluya eJakarta, e-Indonesia ukusukela ngomhla we-19 ukuya ku-21 kuTshazimpunzi ngowama-2015. Olu hambo luya kuhlaziya ubume bemicimbi yonxulumano lwamacala omabini ukuqinisekisa uphumezo ‘lwesiCwangciso sokuSebenza’ seminyaka emihlanu, njengoko kuxoxiwe ngamacala amabini ePitoli ngeyeNkanga kowama- 2014.UMongameli uJacob Zuma, kwakhona uza kubakho  kwintlanganiso yeenkokeli zamazwe ase-Asia nawaseAfrika ukusukela kumhla wama-22  ukuya kuma-23 kuTshazimpunzi eJakarta. Le ntlanganiso yeenkokeli zamazwe iza kuqinisa intsebenziswano yamazwe asemazantsi e-Ikhweyitha ngokubhekisele  ekukhuleni  kwentlalo noqoqosho kula mazwekazi omabini.Utyelelo luya kuphetha ngesikhumbuzo seminyaka engama-60 seNkomfa  yaseBandug yangonyaka we-1955 kunye nesikhumbuzo seminyaka eli-10 ye-New Asian-African Strategic Partenership (i-NAASP) ngomhla wama-24 kuTshazimpunzi ngowama-2015, esiya kuqhubeka eBandug,  eWest Java. KwakuseBandug apho iinkokheli zombutho wethu ezinguMoses Kotane noMaulvi Cachalia zeza nemithetho-siseko yokungabandlululi ngokobuhlanga kunye nokuzimela kwi-ajenda yehlabathi.9.3 IKhabhinethi  imemelela bonke abemi boMzantsi Afrika ukuba bazibandakanye nemibhiyozo yeNyanga yeNkululeko, esisikhokelo nepheleka ukuqala kwendlela eya kwiminyaka engamashumi amathathu yenkululeko   ngokukhulisa isidima somntu nokulandela i-ajenda  yomntu wonke kazwelonke eya ekwakheni uMzantsi  Afrika omanyeneyo nonempumelelo.Imibhiyozo yethu kazwelonke iza kuphelela kuSuku lweNkululeko, umhla wama-27 kuTshazimpunzi ngowama-2015 phantsi kwesihloko esithi:  “Ukuvuyisana nesiQalo semiNyaka eliShumi  yesiThathu yeNkululeko yethu  ngokunyusa isantya seNguqu eGqibeleleyo yezoQoqosho”.Abemi boMzantsi Afrika kwakhona bayakhunjuzwa  ngokuzincama kaninzi kwenzalelwane  zeli lizwe kunye noomama ekulweni nenkqubo yocalucalulo olunobungonyama ukuze sikwazi ukuxhamla le nkululeko sinayo namhlanje.Ukunika imbeko kuBemi boMzantsi-Afrika  ababanegalelo ekunyusweni nakwinkqubela-phambili yolawulo lwethu lwentando yesininzi, uMongameli uJacob Zuma, ngoSuku lweNkululeko uya kunika iiMbasa zeSizwe kwinkonzo eyodwa kwiZakhiwo zoMdibaniso. IKhabhinethi  ivuyisana kangangoko nabo bonke abaza kuwongwa  kwaye yenza umbulelo ngegalelo labo.9.4 IKhabhinethi ivumile ukuba uMzantsi Afrika ubambe iSeshoni yesiQhelo yama-25 yeMbumba ye-Afrika (i-AU) kwii-ofisi zeSebe loBudlewane  baMazwe ngamazwe neNtsebenziswano kunye naseSandton International Convention Centre eRhawutini ukususela kumhla we-7 -15 kweyeSilimela ngowama-2015. UMzantsi Afrika  wavuma ukubamba   oku emva kokuba iRiphabliki yaseChad irhoxile.Eyona njongo ephambili neyokuqala yale ngqungquthela  iya kuba kukuhlaziya inkqubela-phambili eyenziweyo ekufikeleleni kwiinjongo zelizwekazi   ngokubhekiselele, ingakumbi kumxholo wonyaka wowama-2015, “Unyaka wokuXhobisa nokuPhuhlisa abaseTyhini ngokubhekisele kwi-Ajenda ye-Afrika, yowama-2063”. Eminye imiba ephambili iya kuba yimo yoxolo nokhuseleko e-Afrika,  ukulwa  isifo i-Ebola, kunye nefuthe kwezentlalo noqoqosho kwilizwekazi, eminye imithombo yokufumana imali yeMbumba ye-Afrika,  ukwamkelwa  kwesiCwangciso sokuSebenza semiNyaka yokuQala eliShumi ye-Ajenda ye-AU, yowama-2063 kunye neenguqu kwiZizwe eziManyeneyo kwiSikhumbuzo sayo semiNyaka engama-70.10. IzikhundlaUkuqeshwa kuzo zonke izikhundla kuza kuxhomekeka ekuqinisekisweni kwezifundo kunye nokuba msulwa okufaneleyo.10.1 UGqiruDianne Cecile Parker njengeSekela-Mlawuli Jikelele : Imfundo yaseYunivesithi  kwiSebe leMfundo ePhakamileyo noQeqesho.10.2 UMnu u-Abel Makalene Mawela, njengoMlawuli ongekho kwiSigqeba soLawulo kwi-Export Credit Insurance Corporation Board.10.3 UMnu uTefetso Bernard Phitsane njengeMlawuli ongekho kwiSigqeba soLawulo kwiBhodi ye- Passenger Rail Agency of South Africa10.4 IBhodi yoLawulo  ezimeleyo yabaPhicothi-ziincwadi zemali:a) Uksz Lise Keech;b) Unu  Abel Dlamini;c) UMnu Thiru Pillay;d) UMnu Zola Luxolo Fihlani;e) UNksz  Amanda Lethukuthula Mazibuko;f) UNksz Noluphumzo Leonora Noxaka;g) UNksz Rene Aloise Kenosi (uqeshiwe kwakhona);h) UMnu Alexander Van der Walt (uqeshiwe kwakhona);i) UMnu Michael Sass (uqeshiwe kwakhona).10.5 I-South African Council on International Relations (SACOIR).(a) UNjing Max Schoeman (wezeMfundo);(b) UNjing Anthoni Van Nieuwkerk(wezeMfundo)(c) UGq Siphamandla Zondi (wezeMfundo )(d) UNjing Shamil Jeppie (wezeMfundo)(e) UNjing Sekgothe Mokgoatsana(wezeMfundo)(f) UNksz  Chichi Maponya (wezoShishino)(g) UNksz Danisa Baloyi (wezoShishino)(h) UNksz Thandi Cynthia Ndlovu (wezoShishino)(i) UNksz Nonhlanhla Mjoli-Mncube (wezoShishino)(j) UMnu Billy Masetla(wezoShishino)(k) UMnu Dennis George (wezeMisebenzi)(l) UMnu Joel Mfingwana (wezeMisebenzi)(m) UMnu Somadoda Fikeni (wezoLuntu);(n) UNjengele uMoyo Mudau(wezoLuntu)(o) UMnu Aziz Pahad (wezoLuntu)(p) UMnu Tshepo Mashiane(wezoLuntu)(q) UNozakuzaku uGriffiths Mandlenkosi Memela(wezoLuntu)(r) UMnu Jimmy Gotyana  (wezoLuntu) kunye(s) noMnu Kenny  Morolong (wezoLuntu);10.6 IKhomishini yeNkonzo yezoKhuseloa) UNksz.  Sebina Hlapolosab) UNjing Malegapuru William Makgoba; kunye noc) Mnu Joseph Maselele Jongile10.7 UMnu Kevin Wakeford  njengeGosa loLawulu eliPhezulu le-Armaments Corporation of South Africa (i-Armscor).10.8 UNjing Ntomb’fikile Mazibuko njengoSihlalo weSebe leBhunga eliLawulayo lePrivate Security Industry Regualtory Authority.Imibuzo: UNksz Phumla Williams (isiThethi seKhabhinethi esiliBambela)083 501 0139"
Intetho kwintlanganiso yeKhabhinethi yangomhla wama-29 kuTshazimpunzi ngowama-2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/xh/speeches/statement-cabinet-meeting-29-april-2015-30-apr-2015-0000,"1. Uhlaselo lakutsha nje lwabemi bamazwe angaphandle1.1. IKhabhinethi iyaluvuyela uxolo nocwangco oluqalisa ukubakho kwiindawo ebezichatshazelwa luhlaselo lakutsha nje lwabemi bamazwe angaphandle. IKhabhinethi iwancomile amasebe asebenzise iNational Joint Operation Centre ukunqanda izenzo zobundlobongela ezenzeka KwaZulu-Natal naseGauteng.1.2. IKhabhinethi income iinkokheli zamaphondo nezikamasipala kwimimandla echaphazelekileyo ngendima yazo ekuncedeni nasekukhokheleni ukubuyiselwa kwabemi bamazwe angaphandle apho bebehlala khona.1.3. Kule veki iphelileyo, uMongameli uJacob Zuma ubize intlanganiso yabameli bezoshoshino, amaqela ezenkolo, abasebenzi, abahlali kunye nabemi bamazwe angaphandle. Ezi ntlanganiso zanceda ekuqhubeleni phambili lo mcimbi. Bonke abathathi-nxaxheba bavumelana ngazwi nye ekugxekeni olu hlaselo baza bazinikela ekusebenzeni norhulumente ekufumaneni isisombululo esiya kuhlala sihleli.1.4. IKomiti yabaPhathiswa yezeMfuduko esandula ukunyulwa iyasebenza ifuna isisombululo esiya kuhla sihleli semiba evezwe ngabahlali nabemi bamazwe angaphandle.2. Izigqibo ezingundoqo zeKhabhinethi2.1. IKhabhinethi yaziswa ngenkqubela malunga neRejista yoMhlaba neZakhiwo kaRhulumente weSizwe. Icandelo leeNkonzo zeRejista yoMhlaba neZakhiwo Zawo lisekiwe ukususela ngomhla woku-01 kuTshazimpunzi ngowama-2015.  Eli candelo liza kulawulwa likwi-Property Management Trading Entity yaye liza kongamela iimpahla zikaRhulumente. Liza kuba nguvimba ekukuphela kwakhe wezakhiwo nomhlaba kaRhulumente, longamele, lilawule, libeke iso kwiRejista yoMhlaba neZakhiwo zoMbuso.2.2. IKhabhinethi ikuvumile ukukhutshwa kweDrafti yoMgaqo-nkqubo weSiko loLwaluko ukuze uluntu luhlomle kuyo. Lo mgaqo-nkqubo ukhusela, ukhuthaza yaye ulawula isiko lolwaluko ngokuthi ucebise malunga nezithethe nemigangatho eyamkelekileyo, yaye ubonelele nangamaziko kwinqanaba lesizwe nelamaphondo. Uza kuqinisekisa ukuba ulwaluko lwenzeka kwimeko elawulekayo.Le yinxalenye yamanyathelo karhulumente okomeleza amasiko afanelekileyo namkelekileyo, nokuvuselela inqanaba elamkelekileyo lokuzimela elalisa kulondoloza eli siko eminyakeni emininzi. 2.3 IKhabhinethi ivume iNkqubo yoorhulumente abahlukeneyo yokuHlaliswa koLuntu kuMasipala waseNelson Mandela Bay neza kusebenzisa iZiko loPhuhliso lweZindlu njengearhente eza kuzalisekisa oku.2.4 IKhabhinethi ivume ukubanjelwa kweNkongolo yoNyaka yeHlabathi yoLwazi lwamaThala eeNcwadi yoMfelandawonye weMibutho namaZiko amaThala eeNcwadi eKapa ukususela ngomhla we-15 ukuya kowama-21 kweyeThupha ngowama-2015 phantsi kwesihloko esithi,""Amathala eeNcwadi ale Mihla: Ukufikelela, uPhuhliso neeNguqu”.2.5 IKhabhinethi ivume ukuthiwa thaca kweSivumelwano sokuPhelisa ukuShishina okungekho Mthethweni ngeeVeliso zeCuba.Oku kuhambelana nesiNkqubo-sikhokelo yeSivumelwano sokuLawulwa kweCuba soMbutho wezeMpilo weHlabathi esatyikitywa nguMzantsi Afrika ngoTshazimpunzi ngowama-2005. Esi sivumelwano siza kunceda amazwe ukuba athathe amanyathelo edibene alwe ukurhweba ngeemveliso zecuba ngokungekho mthethweni ngokukodwa ngamazwe atyikitye esi Sivumelwano.3. Uluvo lweKhabhinethi kwimiba egqubayo3.1. IKhabhinethi ivakalise amazwi ovelwano kwiintsapho zabo basweleke kutsha nje kwiingozi zezithuthi zikawonke-wonke eziquke ukutshayisana kweebhasi ezimbini eGoli kule veki iphelileyo kunye nokutshayisana koololiwe kule veki kwiSitishi saseDenver kumzantsi weGoli. IKhabhinethi iqinisekile okokuba uphando oluza kwenziwa ngamasebe afanelekileyo aza kumfumana unobangela wezi ngozi, aqinisekise okokuba iingozi ezinje aziphinde zenzeke.3.2. IKhabhinethi njengoMongameli uZuma nayo ivakalisa amazwi ovelwano kusapho, abahlobo nabathandi bebhola ekhatywayo ngokushiywa ngowayesakuba yimbalasane yebhola ekhatywayo kwiBafana Bafana, uJohn “Shoes” Moshoeu, ongcwatywe ngoMvulo umhla wama-27 kuTshazimpunzi  kowama-2015. Uya kusoloko ekhunjulwa njengoyena mdlali webhola ekhatywayo owayenesona siphiwo owadlala indima ebalulekileyo ekuphumeleleni kwethu iNdebe yeZizwe zase-Afrika ngowe-1996.3.3. IKhabhinethi njengoMongameli uZuma nayo ivakalisa amazwi ovelwano kuoRhulumente kunye nabantu belizwe laseNepal, emva kwenyikima enkulukazi ngoMgqibelo umhla wama-25 kuTshazimpunzi kowama-2015, eyasuba imiphefumlo engamawaka-waka. IKhabhinethi ithulela umnqwazi imibutho engekho phantsi kukarhulumente yaseMzantsi Afrika esele ithumele uncedo lwezentlalontle eNepal.3.4. IKhabhinethi ivakalisa amazwi ovelwano kusapho lukaBrigadier General Bita osweleke eneminyaka engama-75 eTanzania.  UBrigadier General Bita usebenze njengoNobhala weSigqeba soLawulo weKomiti yeNkululeko yombutho owawusakwaziwa njengeMbumba ye-Afrika (i-OAU).  Wafumana imbasa yeGolide ye-Order of the Companions of OR Tambo, elelona wonga liphezulu uMzantsi Afrika owonga ngalo abemi bamazwe angaphandle.4. Imisitho ezayo4.1. UMongameli uZuma uza kuya kwimibhiyozo yeminyaka yama-70 yeMpumelelo kwiMfazwe yesiBini yeHlabathi  eRed Square eMoscow ngomhla we-9 kuCanzibe ngowama-2015. Uza kuba nentllanganiso yala mazwe mabini noMongameli waseRussia uVladimir Putin.Olu tyelelo luza kongeza kubudlelwane obukhoyo nelizwe laseRussia ukuqhubela phambili intsebenziswano kumacandelo amaninzi.4.2. Xa kubhiyozelwa uSuku lwaBasebenzi ngoumhla woku-1 kuCanzibe kowama-2015, iKhabhinethi imemelela bonke abasebenzi ukuba bamanyane bakhe uqoqosho loMzantsi Afrika yaye babe nalo negalelo kwilizwekazi nakwihlabathi liphela.Ukususela kowe-1994 urhulumente uwaqhubele phambili amalungelo abasebenzi, nto leyo eyenze ukuba abasebenzi baxhamle kumaqithiqithi enkqubela okukhuselwa kwezemisebenzi nezentlalo.4.3. Amasebe esizwe aza kuthi thaca iivoti zohlahlo lwabiwo-mali zawo ePalamente phakathi komhla we-5 nowama-21 kuCanzibe kowama-2015 agqamise izinto eziphambili aza kuzenza kulo nyaka-mali sikuwo.IKhabhinethi imemelela bonke abemi boMzantsi Afrika ukuba bazilandele ezi voti zohlahlo lwabiwo-mali kumaqonga ngamaqonga amajelo eendaba ukuze baqonde ngcono xa abaPhathiswa besandlala izicwangciso zabo zeNkqubo yokuSebenza kaRhulumente (i-PoA).4.4. ISebe lezoKhenketho kunye nezoKhenketho zoMzantsi Afrika ziza kubamba INDABA 2015 ukususela ngomhla we-9 ukuya kowe-11 kowama-2015 kwiZiko leeNgqungquthela laMazwe ngamazwe i-Inkosi Albert Luthuli eDurban.Lo msitho waMazwe ase-Afrika Onke liqonga elibalulekileyo lokukhuthaza nokuthengisa iimveliso zethu zezokhenketho kumazwe ngamazwe. Ukwaxhasa nombono obalulekileyo wesiCwangciso-qhinga seSizwe seCandelo lezoKhenketho wokunyusa inani labafikayo bevela kumazwe ngamazwe lifikelele kwizigidi ezili-15 ngonyaka wama-2020, ngaloo ndlela kudaleke imisebenzi emitsha engama-225 000.4.5. IKhabhinethi yamkela iNgqungquthela yesiHlanu yezeSini yase-Afrika, eyeyokuqala ukubanjelwa kweli lizwekazi lase-Afrika. Le ngqungquthela ibibanjelwa kwiZike leeNgqungquthela laMazwe ngamazwe laseKapa Le ngqungquthela liqonga lamaqela ngamaqela nemibutho ngemibutho eliquka onke amanqanaba ophandonzulu ngezonzululwazi. Iza kujongana nemiba yesini echaphazela ngokufanayo. Intlanganiso iza kusingathwa liBhunga loPhando ngeNzululwazi yoLuntu yaye iqinisa i-ajenda ye-Afrika ukuze inzululwazi, ubuchwepheshe, amaziko akhoyo, imali, izakhono kunye novimba wolwazi zikwazi ukuxhasa ngcono uphuhliso lwelizwekazi. 4.6 . ISebe laManzi noGutyulo liza kuphawula iVeki yoGutyulo noCoceko ukususela ngomhla we-11 ukuya kowe-15 kuCanzibe ngowama-2015 phantsi kwesihloko esithi, “Ayikokungxula kuphela” .Iveki le, eyaziswa okokuqala kwi-Global WASH Forum eyayibanjelwe eDakar, eSenegal ngowama-2004, injongo yayo kukufundisa  ngokubaluleka kogutyulo yaye ikhuthaza nolona gutyulo lufanelekileyo. Ukususela ngowe-1994 urhulumente wenze imitsi ebonakalayo yokubonelela ngamanzi nogutyulo. Ukususela  kweyoMsintsi ngowama-2013, iSebe lezaManzi noGutyulo likuphelise nya ukusetyenziswa kwamabhakethe angama-14 386 elizweni liphela. Urhulumente umi ekuzinikeleni ekupheliseni nya amasalela enkqubo yamabhakethe kwiindawo ezihlala abantu bakuthi. 5. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo kunye nokuba msulwa okufaneleyo.5.1 UPrecious Matsotso – Isivumelwano sengqesho sihlaziywe eminye iminyaka emihlanu  njengoMlawuli-Jikelele (i-DG):iSebe lezeMpilo.5.2 UMnu Thabane Zulu – Isivumelwano sengqesho, esinokuhlaziywa, songezwe ngeenyanga ezili-12: UMlawuli-Jikelele: ISebe lezokuHlaliswa koLuntu.5.3 Amalungu angekho kwisigqeba solawulo kwiBhodi yezoKhenketho yoMzantsi Afrika:a) UMnu Vincent Zwelibanzi Mntambo (uqeshiwe kwakhona);b) UMnu Graham Ian Wood (uqeshiwe kwakhona);c) UGqirha Ayanda Ntsaluba (uqeshiwe kwakhona);d) UNksz Charlotte Mary Chichi Machichana Maponya;e) UMnu Oregan Percival Mark Hoskins;f) UGq Tanya Ethel Abrahamse;g) UGq Iraj Abedian;h) UNksz Monhla Wilma Hlahla;i) UNksz Michelle Julie Constant;j) UNksz Judy Valerie Nwokedi;k) UMnu Aloysius Thebeetsile Ikalafeng (uqeshiwe kwakhona);l) UMnu Colin Geoffrey Bell;m) UNksz Amor Malan;n) UNksz Mmaditonki SetwabaI-South African Council for Natural Scientific Professions:a) UGq Gerda Botha (uqeshiwe kwakhona);b) UGq Stephanus Esias Terblanche;c) UNjing K A Nephawe;d) UMnu Neale Lance Baartjes;e) UNjing George Johannes Bredenkamp;f) UNjing Robin Michael Crewe;g) UNjing Brian Kevin Reilly (uqeshiwe kwakhona);h) UGq Juanita van Heerden;i) UGq Jacqueline Suzanne Galpin;j) UGq Roelof Coetzer;k) UGq Irvy Gledhill;l) UMnu Khangwelo Desmond Musetsho;m) UGq Monde Mayekiso;n) UMnu Fhatuwani Leonard Ramagwede;o) UGq Phethiwe Matutu;p) UGq Philia Rixongile Vukea;q) UNjing Mairam Gulumian;r) UMnu Poobalan Troy Govender;s) UGq Wendy Ngoma;t) UNksz Thulisile Njapa Mashanda;u) UNksz Matuloe Pertunia Masemola.Imibuzo: UNksz Phumla Williams (isiThethi seKhabhinethi esiliBambela)Inombolo yomnxeba: 083 501 0139"
INtetho kwintlanganiso yeKhabinethi yangomhla we-13 kuCanzibe ngowama-2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/xh/speeches/statement-cabinet-meeting-13-may-2015-13-may-2015-0000,"1. Imiba edla umzi1.1. UMongameli uJacob Zuma uza kukhokela imibhiyozo yoSuku lwe-Afrika phantsi komxholo othi: “Siyi-Afrika – Ukuvula amasango okufunda nenkcubeko ukusuka eKapa ukuya kuma ngeCairo” ngomhla wama-24 kuCanzibe ngowama-2015 kwiKhampasi eseMamelodi yeDyunivesiti yasePitoli.Ngomoya woSuku lwe-Afrika, iKhabinethi ikhuthaza abemi boMzantsi Afrika, ingakumbi ulutsha, ukuba basebenzisane ukuze bathathe inxaxheba ngamandla kwimiba edla ilizwe. Inyanga ye-Afrika ilithuba lokukhuthaza ubumbano kwizizwe zase-Afrika kunye naphakathi kwethu nabantakwethu noodade abahlala apha eMzantsi Afrika. Ubumbano lweli lizwekazi lukhokelwa zinkqubo zeMbumba ye-Afrika zokufezekisa umbono ocaciswe kwi-Ajenda 2063. Eli lizwekazi, likhokelwa ngabemi balo, lisebenzela i-Afrika, edibineyo, enoxolo nenekamva eliqaqambileyo.USuku lwe-Afrika lunika ithuba kubemi boMzantsi Afrika ukuba bavuselele ubambiswano futhi bazibophelele kwakhona ekuxhaseni onke amanyathelo okungenelela karhulumente ukuze kuphuhliswe i-Afrika engcono nehlabathi elingcono.Umxholo weNyanga ye-Afrika,”Siyi-Afrika”, sisibhambathiso nezwi lokuzingca elibethelela ukungabukulani phakathi kwabo bonke abachaphazelekayo. Ikwalikhelo elijoliswe kumlisela nomthinajana nakumaqela aphuma mbombo zone zeli ukuba azibandakanye kweli phulo lokuzisa umahluko notshintsho.1.2. IKhabinethi iyayamkela i-Operation Fiela\Reclaim 2015, eliphulo logqogqo eliqhutywa ngamacandelo ahlukeneyo ombuso ukuqinisekisa ukuba imithetho nemimselo elawula eli lizwe iyathotyelwa.Eli phulo linenjongo zokulwa imikhuba yolwaphulo-mthetho efana nezixhobo ezingekho mthethweni, iindawo zemigulukudu yeziyobisi, izihange ezishishina ngabathengisa ngemizimba, kunye neminye imikhwa yolwaphulo-mthetho.IKhabhinethi iyakubethelela ukuba eli phulo logqogqo alimiselwanga ukungcungcuthekisa kuzingelwa abemi bamazwe angaphandle, koko lisekelwe ukulwa ulwaphulo-mthetho kweli lizwe njengoko lukhalazelwe kakhulu kwiintlanganiso zokufakana imilomo noluntu. Ke ngoko, iKhabhinethi izikhaba ngawo omane izityholo zokuba eli phulo lijoliswe kubemi bangaphandle.Njengelizwe elizingca ngokuba noMgaqo-siseko onguwona uwagade kakhulu amalungelo abantu nohlonitshwa kwihlabathi liphela, sakuhlala sidlala indima enkulu kwimiba engamalungelo oluntu, ke ngoko asisoze sivume iphulo eliza kunyhasha amalungelo oluntu alo naliphi na iqela okanye abantu.IKhabhinethi yanelisekile yindlela eqhuba ngayo i-Operation Fiela, ekungoku ukusukela oko yaqaliswayo, esele ikhokelele ekubanjweni kwabantu abaninzi kwiindawo ezahlukeneyo ebezigqogqwa ezihamba phambili ngolwaphulo-mthetho neminye imikhuba. IKhabhinethi iyayamkela indlela uluntu olulwamkele ngayo olu gqogqo ngokubambisana namagosa ogcino-mthetho ekuqinisekiseni ukuba wonke umntu uziva ekhuselekile kweli lizwe.Eli phulo, eliqinisa nangakumbi idabi lokulwa nolwaphulo-mthetho, likwanceda nasekukhuthazeni nasekudaleni uMzantsi Afrika ukhuseleke nangakumbi.IKomiti yabaPhathiswa ngoFuduko iza kubamba intlanganiso noonondaba kule mpelaveki ngeenjongo zokubanika iingxelo ngeza kutsha nje ngawo wonke umsebenzi wayo, kuquka ne-Operation Fiela.2. Ukufezekiswa kweenkqubo zikarhulumente ezingundoqo2.1. IKhabhinethi iyazamkela iivoti zohlahlo lwabiwo-mali zamasebe ahlukeneyo kwaye yanelisekile zingxelo ezityebileyo ezinikwa ngabaPhathiswa ngendlela abaqhuba ngayo kwimizamo yabo yokuphucula iimpilo zabantu. Ezi ngxelo zikwatyebise nezicwangciso zamasebe abo kulo nyaka-mali.2.2. IKhabhinethi iyakwamkela ukuphehlelelwa kwePhulo iMoetapele liSebe leMicimbi yezeKhaya kwii-ofisi zalo ezise-Edenvale ngomhla we-12 kuCanzibe ngowama-2015. Eli phulo linenjongo yokuguqula ezinye zezi ofisi zibe ‘zi-ofisi ezingumzekelo’ wee-ofisi ezibonisa indlela yokusebenza ekwizinga eliphezulu. Oku kuza kuba negalelo kumsebenzi wokuhanjiswa kweenkonzo ezibalulekileyo kubemi boMzantsi Afrika nokubanceda ukuba bakwazi ukufikelela kwiinkonzo zikarhulumente ngokulula.2.3. IKhabhinethi iyazamkela neMbasa zoMzantsi Afrika zabaFuduki eziza kubanjwa okokuqala kuwongwa abafuduki abanemisebenzi ebalaseleyo eMzantsi Afrika nabemi boMzantsi Afrika abasebenza kumanye amazwe ase-Afrika. IKhabhinethi imemelela uluntu ukuba luphakamise amagama okanye lonyule abantu abangumzekelo omhle womoya wobuntu nabazinikele kwidabi lokuphuhlisa eli lizwekazi le-Afrika. Amagama abo banyuliwe mawathunyelwe kule imeyile:  samigrantawards@dha.gov.zaUkungenisa amagama aphakanyisiweyo kuza kuvalwa ngomhla wama-20 kuCanzibe ngowama-2015, bona abo baphumeleleyo baza kwaziswa ngoSuku lwe-Afrika (umhla wama-25 kuCanzibe). Icandelo eliza kutsala umdla kakhulu kwezi mbasa leli liza kuwonga ummandla apha eMzantsi Afrika owamkele abemi bangaphandle ngempumelelo kuba babe yinxalenye yabahlali kwaye bahlalisana nabo ngoxolo.2.4. IKhabhinethi iyakwamkela ukuqalisa kokusebenza kwee-ofisi ezingomahamba-nandlwana zamabango omhlaba kulo lonke eli ukuze kuncedwe abantu abanelungelo lokufaka ibango bawafake amabango. Ezi ofisi zongeza kwezi ofisi zamabango zikhoyo zili-14 kumaphondo onke eli.Le nkqubo iyinxalenye yeqhinga elizeleyo lesizwe lokunxibelelana elifezekisa uMthetho-sihlomelo wokuBuyiselwa kwamaLungelo oMhlaba wowama-2014, owatyikitywa wangumthetho nguMongameli Zuma. UMthetho-sihlomelo wokuBuyiselwa kwamaLungelo oMhlaba unika igunya lokubuyiselwa okanye ukwabelwa ngokulinganayo komhlaba nabantu kunye noluntu olwaluhluthelwe amalungelo omhlaba emva komhla we-19 kweyoKwindla ngowe-1913.Bonke abemi boMzantsi Afrika abanelungelo abawuphosayo umhla wokuqala owawumisiwe wama-31 kweyoMnga ngowe-1998 ukuba bafake amabango ukuba babe nelinye ithuba elongezelekileyo kude kube ngumhla wama-30 kweyoKwindla ngowama-2019 lokuba benze njalo.2.5. IKhabhinethi iyayamkela intlanganiso yoMphathiswa wemiThombo yeziMbiwa kunye nabameli kunye namahlakani ecandelo lezemigodi yokuxoxa iziphumo zeNgxelo yoHlolo lowama-2014 loMqulu wezeMigodi. Le ngxelo ihlola umgama ohanjiweyo kumasolotya aphambili oMqulu wezeMigodi.UMqulu wezeMigodi waqulunqwa ngenjongo yokukhokela umsebenzi wokuzisa iinguqu kwicandelo lemigodi, elilelibaluleke kakhulu kuqoqosho lweli lizwe. Imimandla ekuza kugxininiswa kuyo izama ukulungisa umonakalo oweza nemithetho yangaphambili eyayixhasa ukungalingani ngokwendlela ekwabelwana ngayo ngobutyebi nabo babehlelelekile ngaphambili nokuphuhliswa kwabo kunye nebango lobunini bemigodi.3. Izigqibo ezingundoqo zeKhabhinethi3.1. IKhabhinethi ikuvumile ukusingathwa kweNtlanganiso yama-25 yaMazwe ngamazwe yeBhunga loKhuseleko kooLoliwe eza kubanjelwa kwiZiko leeNgqungquthela laMazwe ngamazwe laseSandton, eRhawutini ngomhla we-4 ukuya kowe-9 kweyeDwarha ngowama-2015. Le ngqungquthela yamazwe ngamazwe iza kudibanisa iingcali zezokhuseleko koololiwe eziphuma mbombo zone zomhlaba ukuze zizo kutyebiselana ngolwazi, amava, izinto ezifundiweyo kunye neendlela ezikumgamngatho ophezulu ngezokhuseleko ngeenjongo zokuphucula ukhuseleko koololiwe.Ukusingatha lo msitho kungaliqonga elinokutsala amathuba otyalo-mali olusuka kumazwe angaphandle, nto leyo inokukhwezela uqoqosho ikhawulezise notyalo-mali kwiziseko zophuhliso zikarhulumente. Oku kunikwe ifuthe ngamaphulo oMzantsi Afrika akutsha nje otyalo-mali kwicandelo loololiwe bokuthutha iimpahla nabakhwelisa abantu, enze uMzantsi Afrika ukuba ube yindawo ethandwa kakhulu ngabatyali-zimali.3.2. IKhabhinethi iwuvumile uMqulu we-Afrka weziThuthi zaseLwandle ukuba ungeniswe ePalamente ukuze uphunyezwe. Esi sisivumelwano samazwe ngamazwe esinjongo yaso ikulungelelanisa imigaqo-nkqubo, ukuze kukhuthazwe uhlumo nophuhliso oluzinzileyo kwimikhumbi yabarhwebi base-Afrika. Lo Mqulu uza kukhuthaza urhwebelwano phakathi kwamazwe ase-Afrika ukuze oku kukhokelele kwintsebenziswano kwezoqoqosho nezentlalo kweli lizwekazi.3.3. IKhabhinethi ikuvumile ukungeniswa kwesiHlomelo kwiSivumelwano soMbutho weHlabathi weSathelayithi yeziSeko zoNxibelelwano (i-ITSO) ePalamente ukuze uphunyezwe. I-ITSO ngumbutho woorhulumente abahlukeneyo oqinsekisa ukuba i-Intelsat Ltd, inkampani esebenza ngesathelayithi, inika uluntu iinkonzo zeziseko zonxibelelwano – eziquka ukuthetha, idata nevidiyo – ngokungenamkhethe.Esi silungiso sikhusela ukuhlala kusebenza kobuTyebi beNdalo boLuntu Jikelele, kwaye siqinisekisa ukuba unxibelelwano nothungelwano aluqhawuki. Ukuphumeza esi silungiso kuyinxalenye yemiba ephambili yoMzantsi Afrika kweyezehlabathi ukuba ufake isandla kwihlabathi elingcono kunye nophuhliso lwe-Afrika.4. Uluvo lweKhabhinethi kwimiba egqubayo4.1. IKhabhinethi yonzakele kukusweleka kweSithwalandwe, uGq Ruth Segomotsi Mompati kwaye ivakalisa amazwi ovelwano kusapho nabahlobo bakhe. UGq Mompati wanikela ngobomi bakhe kumzabalazo wokulwela inkululeko kwaye wayephambili kumaphulo namadabi amaninzi kuquka noMngcelele wabaseTyhini osezimbalini weyeThupha ngowe-1956.Ngowe-1954, waba lilungu le-African National Congress (i-ANC) waza wanyulwa kwiKomiti yesiGqeba yeSizwe (i-NEC) yePhiko lwabaseTyhini lwe-ANC. Wasaba waya elubhacweni ngowe-1962 apha wafumana uqeqesho kwezomkhosi. Wayengunobhala nentloko yecandelo labasetyhini le-ANC eTanzania.Njengonozaku-zaku ophezulu we-ANC e-United Kingdom waba yinxalenye yegqiza elaqalisa uthetha-thethwano norhulumente wangaphambili woMzantsi Afrika eGroote Schuur ngowe-1990. NgeyeThuba ngowe-1992, wenza intetho kwiKomiti eKhethekileyo eChasene noCalu-calulo yeZizwe eziManyeneyo e-New York kumxholo ongabasetyhini. Olu suku laye labhengezwa ziZizwe eziManyeneyo njengoSuku lweHlabathi lokuXhasa abaseTyhini boMzantsi Afrika.Njengomntu ozinikele ngokwenyani ekusebenzeleni uluntu, wadlala indima enkulu kuphuhliso lwelizwe lethu esebenza njengeLungu lePalamente, uNozaku-zaku woMzantsi Afrika eSwitzerland ukusuka ngowe-1996 ukuya kowama-2000 nanjengoSodolophu waseVryburg (eNaledi) eMntla Ntshona.Wanikela ngobomi bakhe kumzabalazo wenkululeko wabonisa ukuzimisela okungahexiyo kubizo lokusebenzela abantu beli lizwe.4.2. IKhabhinethi inxubile kukusweleka kukaLieutenant General Bongani Isidore Mbatha kwaye ivakalisa amazwi ayo ovelwano kusapho nezihlobo.UNjengele uMbatha waba lijoni loMkhonto we Sizwe, iphiko lomkhosi ye-ANC ngowe-1978 waze wasebenza kwizikhundla ezahlukeneyo, kuquka ukuba yintloko yecandelo lokuthengwa kweenkonzo nezixhobo zokusebenza.Ngowe-994, uNjengele uMbatha waba yinxalenye yoMkhosi weSizwe woKhuselo woMzantsi Afrika (i-SANDF) apha wafumana uqeqesho olunzulu ngamacandelo ahlukeneyo omkhosi.Waye wabamba izikhundla ezahlukeneyo kwi-SANDF, wathi wanyuselwa waba yiLeutenant General ejongene neCandelo lokuThengwa kweeNkonzo ngowama-2014, isikhundla ebekuso ngethuba esutywa kukufa.5. Imisitho ezayo5.1. UMongameli Zuma uza kuzimasa umsitho wokubekwa ngokusesikweni kweKumkani yamaXhosa, iThole leSilo, uKumkani Mpendulo Calvin Sigcawu (Ah! Zwelonke) kwiBhotwe laseNqadu kuGatyane, eMpuma-Koloni ngomhla we-15 kuCanzibe ngowama-2015.IKhabhinethi iyavuyisana noKumkani uSigcawu ngokubekwa kwakhe ngokusesikweni kwaye inethemba lokusebenzisana kakuhle neSizwe samaGcaleka kumsebenzi wokwakha imimandla esemaphandleni ethe qwa, exhamlisanayo kunye nezinzileyo.5.2. USekela Mongameli uCyril Ramaphonsa uza kuzimasa i-Indaba yeZinye iNdlela zoGutyulo eza kubanjwa ngomhla we-15 kuCanzibe ngowama-2015 phantsi komxholo: Ayikokugungxula kuphela”. Le Indaba iza kunika ithuba kubahambisi-zinkonzo zezinye iindlela zobuchwephesha bogutyulo ukuba babonise iimveliso zabo.5.3. ISebe loPhuhliso loLuntu, lisebenzisana ne-Arhente yeziBonelelo zezeNtlalo noMhlala-phantsi yaseMzantsi Afrika kunye ne-Arhente yeSizwe yoPhuhliso, liza kuphehlelela iVeki yokuKhuselwa kwabaNtwana kuMabala aseFranklin eKokstand, kwiphondo lwaKwaZulu-Natal ngomhla wama-25 kuCanzibe ngowama-2015 phantsi komxholo othi: “Sisonke sikhusela abantwana”. Le veki iza kuqukunjelwa ngomhla wama-31 kuCanzibe ngowama-2015 eGauteng.Eli phulo lokufundisa linenjongo yokukhuthaza wonke ubani kweli ukuba abhinqe omfutshane akhathelele akhusele abantwana. Ukongeza, lifuna nokwenza abantu abadala kunye nabantwana ukuba bayazi imithetho ekhusela abantwana ngokoMgaqo-siseko, imigaqo-nkqubo kunye neminye imimiselo yehlabathi.IKhabinethi imemelela abazali nabagcini-bantwana ukuba bahlale bewukhokelise phambili umba wokhuseleko lwabantwana baqinisekise nokuba abantwana baphantsi kwesandla esinohoyo ngabantu abadala abanenkathalo. Abazali nabagcini-bantwana bayakhuthazwa ukuba bafundise abantwana ukuba bahlale bebaze amehlo bazigade izinto ezinokuba babeka engozini, kuquka nemikhwa engamkelekanga eyenziwe ngabantu abadala. Kuluxanduva lwabazali nabagcini-bantwana ukwazi ukuba baphi abantwana ngalo lonke ixesha kwaye bathathe amanyathelo afanelekileyo ukuqinisekisa ukuba abantwana bakhuselekile.5.4. UMphathiswa weziSeko zoNxibelelwano neeNkonzo zePosi, uGq Siyabonga Cwele, uza kubamba Imbizo eNelson Mandela Museum eQunu, eMpuma Koloni ukubhiyozela uSuku lweHlabathi lweZiseko zoNxibelelwano neXesha loLwazi ngomhla we-16 kuCanzibe ngowama-2015. Lo msitho ubanjwa ngeenjongo zokukhuthaza abantu ukuba basebenzise ubuchwepheshe bale mihla nangakumbi ukuphucula iimpilo zabo.UMphathiswa uza kucacisa izinto ezenziwa ngurhulumente ukusebenzisa ubuchwepheshe ukuphucula indlela azihambisa ngayo iinkonzo kubo bonke abantu boMzantsi Afrika, ingakumbi aba bahlala kwiindawo ezisemaphandleni. Le Imbizo iza kubanjwa ngentsebenziswano noRhulumente wePhondo laseMpuma Koloni, iinkosi zemveli kunye noMbutho wezoNxibelelwano woMzantsi Afrika. Rhoqo ngonyaka, umhla we-17 kuCanzibe uphawula isikhumbuzo sokutyikitywa kwesiVumelwano seHlabathi soCingo sokuqala nokusekwa koMbutho weHlabathi weZiseko zezoNxibelelwano.Injongo yalo msitho kukufundisa ngezinto nemimangaliso enokuthi ize ne-intanethi kunye nobunye ubuchwepheshe bokunxibelelana ngolwazi kuqoqosho nakwiindawo esihlala kuzo, kunye neendlela zokuqinisekisa ukuba akukho mntu ushiyeka ngasemva kwezobuchwepheshe.6. IzikhundlaUkuqeshwa kuzo zonke izikhundla kuza kuxhomekeka ekuqinisekisweni kwezifundo kunye nokuba msulwa okufaneleyo.6.1. U-Adv Motlatjo Josephine Ralefatane njengoSihlalo weBhodi ye-.zaDNA.6.2. UGq Thomas Kwadwo Gyedu-Ababio njengeGosa eliyiNtloko yoLawulo (i-CEO) kwi-Arhente yoLawulo lwe-Inkomati-Usuthu Catchment.6.3. UGq GV Andrews njengoMlawul oPhezulu weMisebenzi: ISebe lezeMpilo.6.4. UMnu NM Ratshoma njengeSekela loMlawuli Jikelele (i-DGG) loMgaqo-nkqubo wezoQoqosho: UNondyebo weSizwe.6.5. UMnu KG Sukdev njenge-CEO ye-Arhente yoLawulo lweeMali zoMhlalaphantsi zikaRhulumente.6.6. UMnu AD Mogajane njenge-DDG yeziMali zoLuntu: UNondyebo weSizwe.Imibuzo:Nksz Phumla Williams (Isithethi seKhabhinethi esiliBambela)Inombolo yomnxeba: 083 501 0139 "
INtetho kwiNtlanganiso yeKhabinethi yangomhla wama-27 kuCanzibe ngowama-2015,28 May 2015,https://www.gov.za/node/739436,https://www.gov.za/xh/speeches/intetho-kwintlanganiso-yekhabinethi-yangomhla-wama-27-kucanzibe-ngowama-2015-28-may-2015,"1. Usuku lwe-Afrika1.1. IKhabhinethi ifuna ukubamba ngazibini kubo bonke abemi boMzantsi Afrika abathe bathatha inxaxheba kwimibhiyozo yoSuku lwe-Afrika lowama-2015, okuyinto ebonisa indlela esizibophelele ngayo kwi-Afrika emanyeneyo, enoxolo nenekamva eliqaqambileyo.1.2. IKhabhinethi iyasibethelela kwakhona isimemezo sikaMongameli uJacob Zuma sokuba onke amaqumrhu neenkampani zoMzantsi Afrika axhome iflegi yeMbumba ye-Afrika (i-AU) kunye neyoMzantsi Afrika. Oku kuza kuhambelana nombono kunye nephupha le-Afrika emanyeneyo, egquba uxolo nenekamva eliqaqambileyo.2. Ukufezekiswa kweenkqubo zikarhulumente ezingundoqo2.1. IKhabhinethi ikhumbuza abemi boMzantsi Afrika kunye nabo bangaphandle abathatha uhambo nabantwana ukuba uMthetho weeNcwadi zokuNdwendwela namaXwebhu okuHamba uza kuqala ukusebenza ukusuka ngomhla woku-1 kweyeSilimela ngowama-2015.2.2. Ngokwalo mthetho mtsha, abazali abathatha uhambo nabantwana abeniminyaka engaphantsi kweli-18 kufuneka baveze iziqinisekiso zokuzalwa ezineenkcukacha ezingafinyezwanga. Oku kuyinxalenye yamalinge ethu okubeka phambili iimfuno zabantwana sikhusele nokurhwetywa ngabantwana.  3. Izigqibo ezingundoqo zeKhabhinethi3.1. IKhabhinethi iwuvumile uMgaqo-nkqubo weSizwe wezokuThuthwa kwaBantwana beSikolo, onika izikhokelo ngeendlela zokuthutha abantwana ezithembekileyo, eziluncedo nezikhusekelekiyo. Ukuqaliswa kwayo ukusebenza kuza kukhokelela kwinkonzo yothutho kwabantwana besikolo ehlanganisiweyo ecacisayo ngemigangatho kunye nohlobo lwezithuthi ekufuneka zisetyenziswe kunye neemali ezihlawulelwa ukusetyenziswa kwezithuthi zokuthuthwa kwabantwana besikolo. Lo mgaqo-nkqubo uhambelana noMthetho weziKolo zoMzantsi Afrika, wowe-1996 (Umthetho wama-84 wowe-1996).3.2. IKhabhinethi ikuvumile ukungeniswa kweNgxelo yoMzantsi Afrika yowe-1994 ukuya kowama-2014 ngeNkqubo ekuPhumezeni isiBhambathiso esiNdilisekileyo sooMongameli baMazwe eMbumba ye-Afrika esingokuLingana ngokweSini e-Afrika kwiQumrhu loLawulo le-AU. Le ngxelo iyinxalenye yamalungiselelo eNgqungquthela yooMongameli baMazwe e-AU eza kubanjwa ngeyeSilimela ngowama-2015.Le ngxelo, inyathela isithuba esiphakathi kowe-1994 ukuya kowama-2014, ihlola iphinde ivavanye ukusebenza nolwamvila lwemithetho, imigaqo-nkqubo kunye neenkqubo ezaziphekelwe ukunyusa inani labasetyhini, ukunikezelwa kweenkonzo ezisiseko, ukudalwa kwemisebenzi, ukuphungula indlala, ukusiphula neengcambu ubundlobongela kunye nokukhusela amalungelo oluntu abasetyhini namantombazana.3.3. IKhabhinethi iwuvumile uMgaqo-nkqubo weSizwe woLutsha wowama-2020 (i-NYP2020). Lo mgaqo-nkqubo ungena endaweni yoMgaqo-nkqubo weSizwe woLutsha wowama-2009-2014 wona osele uphelelwe kungoku nje. Lo mgaqo-nkqubo wabhalwa emva kokufakana imilomo kangangoko nolutsha lwaseMzantsi Afrika oluphuma kuwo olithoba amaphondo. Uza kuba sisiseko ekuza kwakhelwa phezu kwaso iQhinga loPhuhliso loLutsha.3.4. IKhabhinethi inikwe amagqabantshintshi ngomgama osele uhanjiwe malunga nokuseka iQumrhu eliRhwebayo loLawulo lweZakhiwo (i-PMTE). Eli qumrhu liza kuqinisekisa ukuba indlela ezilawulwa ngayo izakhiwo neempahla zombuso iyiyo kwaye ayinankcitho ingako. IKhabhinethi yanelisekile yindlela ekhula nohlobo lequmrhu elilo i-PMTE, eza kuphucula umgangatho wezakhiwo zikarhulumente.IKhabhinethi ikuvumile ukuphakanyiswa kwegama likaMnu P Serote ukuba abambe njengentloko ye-PMTE, uMnu M Govender njengentloko yoLawulo lweeMpahla neZakhiwo kunye noNksz BS Mathews njengentloko yeNkonzo yoLuhlu lweZindlu.4. Imisitho ezayo4.1. UMzantsi Afrika uza kusingatha iNgqungquthela ye-AU kwiZiko leeNgqungquthela laseSandton ukusuka ngomhla we-7 ukuya kowe-15 kweyeSilimela ngowama-2015 phantsi komxholo othi: “Unyaka wokuXhotyiswa nokuPhuhliswa kwabaseTyhini kujoliswe kwi-Ajenda ye-Afrika yowama-2063”. Imisitho yala veki veki iquka iNtlanganiso yooMongameli baMazwe ase-Afrika ukusuka ngomhla we-14 ukuya kowe-15 kweyeSilimela ngowama-2015.IRiphablikhi yaseZimbabwe, njengosihlalo we-AU kowama-2015, iza kuba ngusihlalo wengqungquthela kunye neentlanganiso ezikumgangatho olingana nayo. Le ngqungquthela iza kugxininisa kumaphulo okufezekisa izigqibo ezazithatyathwe kwiNgqungquthela yoMqungu ngowama-2015, eziquka i-Ajenda yowama-2063 kunye nesiCwangciso sokuFezekisa semiNyaka eli-10 yokuQala; iMo yoXolo noKhuseleko kweli Lizwekazi, kuquka nobuNqolobi; ukuPhuhliswa nokuXhotyiswa kwabaseTyhini; emiNye imiThombo yeMali yokuXhasa i-AU; Intsebenziswano kweli lizwekazi kunye nokuGqibezela litsho liSebenze iZiko lase-Afrika lokuThintela nokuLwa iziFo ngowama-2015.UMongameli Zuma uza kuzimasa umsitho wokubekwa ngokusesikweni kukaMongameli onyuliweyo uMohammadu Buhari e-Abuja, eNigeria ngomhla wama-29 kuCanziwe ngowama-2015.4.2. INgqungquthela yezoQoqosho yeHlabathi yase-Afrika iza kubanjelwa eKapa ngomhla we-3 ukuye kowe-5 kweyeSilimela ngowama-2015 phantsi komxholo othi: “Ngoko, Nangoku: Umbono weNgomso le-Afrika.”IKhabhinethi iyazamkela iinkokeli zezopolitiko nezoshishino eziphuma mbombo zone zeli lizwekazi le-Afrika nakwezinye iindawo kwihlabathi njengoko le ntlanganiso iza kuphawula iminyaka engama-25 yotshintso e-Afrika.UMzantsi Afrika ukulinde ngolangazelelo ukuthatha inxaxheba kwiingxoxo zokukhawulezisa uhlobo lohlumo nophuhliso loqoqosho olubandakanya wonke e-Afrika. Eli lizwekazi isenguwona mmandla ukhula ngokukhawuleza kwihlabathi futhi nonomtsalane kakhulu kubatyali zimali.4.3. USekela Mongameli uCyril Ramaphosa, njengoSihlalo weBhunga leSizwe loMzantsi Afrika le-AIDS (uGawulayo), uza kwenza intetho xa kuvulwa iNkomfa yesi-7 yoMzantsi Afrika ye-AIDS kwiZiko laMazwe ngamazwe leeNgqungquthela i-Inkosi Albert Luthuli ukusuka ngomhla we-9 ukuya kowe-12 ngowama-2015 phantsi komxholo othi: UkuCamngca, ukuTshintsh’unyawo nokuHlaziya”.Le nkomfa, ibanjwa rhoqo emva kweminyaka emibini, iliqonga elisetyenziselwa ukulinganisa umgama osele uhanjiwe kwidabi lokulwa ukosululeleka yiNtsholongwane kaGawulayo (i-HIV). Iza kunika ithuba kubantu abasebenza nge-AIDS ne-HIV, iZifo eziSolulela ngokwaBelana ngeSondo (ii-STI) kunye nesifo sephepha (i-TB) ukuba babelane ngezimvo namava abo.UMzantsi Afrika uneyona nkqubo yakhe yankulu kwihlabathi yokukhutshwa kwamayeza athomalalisa i-HIV (ii-ARV) enabantu abazizigidi ezithathu abesebenzisa ii-ARV, ukusuka ngeyoMnqa kowama-2014. Oku kuncede kakhulu ekuphunguleni abo bosulelwa yi-HIV kunye nababhubha ngenxa ye-AIDS, futhi kwaqinisekisa nokuba abantwana bayasinda kwaye baphile nexesha elide. Ukuceba ngobunono yinto ebangela ukuba iqhube kakuhle ngolu hlobo le nkqubo iyeyona inkulu, eqinisekisa ukuba kusoloko kukho ii-ARV ezoneleyo kwiziko lezempilo likarhulumente (izibhedlela neeklinikhi) ngalinye.UMzantsi Afrika, usebenzisana neSebe lezeNzululwazi nobuChwepheshe (i-DST), utyale imali iminyaka emininzi kuphando nge-HIV. I-DST yaqala ukutyala imali kuphando nge-HIV ngowama-1999 xa kunye neSebe lezeMpilo, saseka iPhulo loMzantsi Afrika leChiza le-AIDS.Ngowama-2009, imali i-DST exhasa ngayo uphando nge-HIV yanda yaquka neminye imisebenzi yophando yokuqonda isifo, ii-ARV, amachiza okulwa iintsholongwane (ii-mcrobicide), ngaphezu kwale yophando ngamachiza okugonya. Saseka iQonga loMzantsi Afrika loPhando nge-HIV noYilo (i-SHARP) ngeenjongo zokuxhasa ngemali imisebenzi eyiyeyokuqala yophando nge-HIV ne-AIDS kunye nokukhokela amaphulo okuza nezisombululo ezihlakaniphileyo zalo bhubhane.Kungoku nje sixhasa amaphulo amaninzi ahambelana ne-HIV akumanqanaba ahlukeneyo ngenkqubo ekuthiwa yiNtsebenziswano eBalulekileyo ngoYilo kwezeMpilo, edibanisa i-SHARP ngokuncedwa liBhunga loMzantsi Afrika lezoPhando ngezoNyango. Indima yale nkqubo kukukhuthaza ukubonisana nokusebenzisana phakathi kweengcali zophando nge-HIV ne-AIDS, kunye nokuseka amaZiko eSizwe abo baSebenzisanayo ngoPhando nge-HIV ne-AIDS.Kungoku nje, kusungulwe amaphulo amaziko namacandelo ahlukeneyo okuphanda ngamachiza aquka ukuqonda ngesifo, amayeza okugonya kunye namachiza okulwa iintsholongwane ngeenjongo zokuqhubela phambili iinjongo ze-SHARP. UMzantsi Afrika ulixabise kakhulu idabi lokulwa ne-AIDS, kwaye imiyalezo ngokuthintela yiyona ingundoqo kwiSicwangciso-qhinga seSizwe se-HIV, ii-STI kunye ne-TB (sowama-2012-2016).4.4 INkqubo yeNyanga yezeNdaloNgeyeSilimela uMzantsi Afrika uza kubhiyozela iintsuku ezibalulekileyo zezendalo. Ngomhla we-5 kweyeSilimela, sikhokelwa liSebe lezeNdalo siza kubhiyozela uSuku lweHlabathi lweNdalo, eKimberley, eMntla Koloni.Imibhiyozo yoSuku lweHlabathi lweeLwandle ngomhla we-8 kweyeSilimela iza kubanjelwa eBloemfontein, eFreystata namahlakani ahlukeneyo esisebenzisana nawo ekuphumezeni i-Operation Phakisa uQoqosho lwaseLwandle apho aza kwabelana ngolwazi noluntu lwalapha ngamathuba akhoyo kuqoqosho lwaselwandle nakumacandelo afana nalo.Ngomhla we-17 kweyeSilimela uMzantsi Afrika uza kubamba imisitho yokubhiyozela uSuku lweHlabathi lokuLwa ukuTshatyalaliswa koHlaza eNquthu, KwaZulu-Natal. Zonke ezi ntsuku zibalulekileyo zendalo zineenjongo zokufundisa abantu kwaye zibethelela imiba engezendalo ngeli thuba liza kuxelela ulutsha kuwo onke amaphondo aza kusingatha imibhiyozo ngamathuba akweli candelo.4.5. Ukuphehlelelwa kwe-TFA yeMimandla eMithathu e-Sharm-el-ShaikINgingqi yeMimandla emiThathu, i-COMESA-EAC-SADC, engaHlawulisani iiRhafu zoRhwebelwano (i-TFTA) iza kuphehlelelwa ngomhla we-10 kweyeSilimela ngowama-2015 eSharm-el-Shaik, eJiphethe. I-TFTA iza kudala amathuba okurhweba nokuthengisa kwizizwe ezingama-26, ezinabantu abazizigidi ezingama-625 xa edibene kunye nesambuku semveliso yawo (i-GDP) eyitriliyoni yeedola xa ewonke.Ukuphehlelelwa kwe-TFTA kubonisa ukuqukunjelwa kweendibano zothetha-thethwano ngeSivumelwano soRhwebelwano olungaHlawulelwa Rhafu esimisela imigaqo nesicwangciso-sikhokelo apho irhafu ezihlawulwayo kunye nezinye izigqibo ziza kuqukunjelwa. Iindibano zothetha-thethwano ngeerhafu kunye neenkcukacha ngemvelaphi yemveliso yorhwebo ziza kuqhuba njengenxalenye ye-ajenda eza kuhlala isetafuleni ingatshintshi.Ukuphehlelelwa kwe-TFTA linyathelo elibaluleke kakhulu kweli Lizwekazi le-Afrika kwaye esi sivumelwano safukanyelwa kwiSicwangciso sokuSebenza se-AU saseLagos nakwiSivumelwano sase-Abuja ezinonjongo zokudala i-Afrika eThatha iNxaxheba kuQoqosho. Sikholelwa ukuba oku kulilizwi elingangathiziyo eliphuma kweli lizwekazi lokuba i-Afrika izimisele ukuba iinjongo zoqoqosho oluhlangeneyo ziphumelele kunye nokudala iimeko eziza kukhuthaza urhwebo notyalo-mali.Iintlanganiso zothethwano nge-TFTA zaqala ngeyeSilimela ngowama-2011 kwiNgqungquthela eyayisingathwe nguMongameli uJacob Zuma eSandton, eMzantsi Afrika.4.6 Ukuphehlelelwa kweentlanganiso zothetha-thethwano nge-FTA yeli Lizwekazi (i-CFTA) kwiNgqungquthela ye-AU ngeyeSilimela.Ukuphehlelelwa kweentlanganiso zothetha-thethwano nge-FTA yeli Lizwekazi kwiNgqungquthela (i-CFTA) ye-AU kuza kubanjelwa eRhawutini, eMzantsi Afrika ngomhla we-15 kweyeSilimela ngowama-2015.I-CFTA iza kudala amathuba okurhweba kubantu abayibhiliyoni e-1.3 bene-GDP engaphezulu kweetriliyoni ezimbini zeedola idibene. Iza kwakhela kwiMimandla eMithathu engaHlawulisani iiRhafu zoRhwebelwano kwakunye nenkqubela esele yenziwe kwimimandla yezoqoqosho. Iza kunika abarhwebi kunye nabatyali-mali ithuba lokufikelela kulo mmandla worhwebo ukhulayo futhi kube sisiseko sorhwebelwano olumandla phakathi kwamazwe ase-Afrika.5. IzikhundlaZonke ezi zikhundla ziza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisiswa.5.1. Abameli beSebe lamaShishini kaRhulumente kwiBhodi yabaCebisi beMimandla yezoQoqosho eKhethekileyo:a) UNksz Jacky Molisane (ilungu elilelesi sikhundla);b) UNksz Nontsikelelo Rose Mbono (ilungu elililalela).5.2. UGq Reginald Cassius Lubisi – UMlawuli-Jikelele kwi-Ofisi kaMongameli noNobhala weKhabhinethi (isivumelwano sengqesho sihlaziyiwe isithuba leminyaka emihlanu).5.3. UMnu Christopher Kobla Gavor – UMxabisi-mhlaba Jikelele: ISebe loPhuhliso lwamaPhandle noBuyekezo lweMihlaba.Imibuzo:UNksz Phumla Williams (IsiThethi seKhabhinethi esiLibambela)Umnxeba woqhagamshelwano: 083 501 0139"
INtetho kwiNtlanganiso yeKhabinethi yangomhla we-10 kweyeSilimela ngowama-2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/xh/speeches/statement-cabinet-meeting-10-june-2015-11-jun-2015-0000,"1. Ukuphunyezwa kweenkqubo ezingundoqo zikarhulumente1.1. IKhabhinethi icaciselwe ngeziphumo zengxelo yekota yesine (ukusuka kweyoMqungu ukuya kweyoKwindla ngowama-2015). Yanelisekile ngomgama osele uhanjiwe kwiphulo lokuphumeza inkqubo. Amalungu eKhabhinethi aza kubamba iintlanganiso neendibano kunye noonondaba namanye amahlakani ukuze acacise umgama osele uhanjiwe malunga nokuphunyezwa kweziphumo zekota yesine. Iinkcukacha ziza kwaziswa yakuba nje ishedyuli igqityiwe.1.2. IKhabhinethi iyakwamnkela ukukhethwa kwabaphehli bamandla ombane ohlaziyekayo abali-13 kwisihlandlo sesine sikarhulumente seNkqubo yokuThenga kubaPhehli abaziMeleyo baMandla oMbane oHlaziyekayo. Aba baphehli bamandla ombane ohlaziyekayo (umbane wesola notsalwa ngamaphiko omoya) ziza kuvelisa ezinye iimegawathi ezili-1 084 ukuxhasa umbane weziko lesizwe ngolo hlobo bancede ilizwe liye lisondela kwinqanaba apho liza kungabi nazo iingxaki zokunqongophala kwamandla ombane.  1.3. IKhabhinethi iyazamnkela iziPhumo zowama-2013-2014 zoPhicotho-zincwadi zoRhulumente baseKhaya kwaye ibaqhwabela izandla oomasipala ngendlela abaqhube ngayo ethe yabonakalisa ukuphucuka okuzingileyo kuyo yonke imiba echatshazelweyo kwiziphumo zophicotho-zincwadi loomasipala. Ama-96% onke oomasipala namaqumrhu oomasipala angenise iingxelo zezimali kwangexesha, oko okubonakalisa umtsi omhle kakhulu unyuka usuka kuma-93% ngowama-2012/13 nama-78% ngowama-2007/08.Le ngxelo ibonakalisa ukuba kuthathwe amanyathelo angqingqwa ukulwa ingxaki yokusetyenziswa kwezimali gwenxa. Okuncumisa nangakumbi kukunyuka kwenani loomasipala namaqumrhu oomasipala abeneengxelo zophicotho-zincwadi ezingenachaphaza lisuka kuma-30 ngowama-2012/13 laya kuma-58 ngowama-2013/14, phofu babesixhenxe kuphela ngowama-2007/08, into leyo ebonakalisa oomasipala bathe gqolo besebenzela indlela eya kulawulo olululo kunye neyokuphatha izimali ngobunono okanye ngokungekho gwenxa.Oomasipala kunye namaqurhu oomasipala ekuphicothwe iincwadi zabo abaneengxelo zophicotho-zincwadi ezingenachaphaza ngoku bangama-76% enkcitho yoorhulumente basekhaya iyonke ezibhiliyoni zeerandi ezingama-350. Oku kuthetha ukuba malunga ne-R8 kwi-R10 nganye echithwa ngoorhulumente basekhaya ichithwa ngoomasipala abaneengxelo zezimali ezingenechaphaza.Koomasipala namaqurhu oomasipala abangama-335 ekuqhutywe uphicotho-zincwadi kubo, abali-102 babonakilise ukuphucuka, abali-194 ababonakalisanga lutshintsho, abangama-27 babonakalisa ukuqhwayela emva logama ababini bona ingabatsha, bona abalishumi azikho iingxelo zabo. Oku kubethelela indlela yokuhambisa iinkonzo ezisisiseko ecaciswayo neyenza umahluko kanye ngokwemigaqo yendlela ‘yokuBuyela kuNdalashe’. IKhabhinethi iyakwamnkela oku njengenxalenye yeQhinga lokuBuyela kuNdalashe, ngoku kuza kuqwalaselwa oomasipala abangama-50 abafumene iziphumo zophicotho-zincwadi olunechaphaza, ingakumbi abangama-25 bona abathe gqolo befumana iingxelo zophicotho-zincwadi ezinechaphaza kule minyaka mihlanu idlulileyo.IKhabhinethi ivakalisa ukungonwatyiswa ngoomasipala abaqhubekayo beqesha abantu kwizikhundla abangazifundelanga ngolo hlobo bedelela imigaqo yolawulo olululo. UMphathiswa woLawulo lweNtsebenziswano nemiCimbi yezeMveli, esebenzisana noomasipala, uza kuwubeka phambili umba wokusombulula ezi ngxaki.2. Izigqibo engundoqo zeKhabhinethi2.1. IKhabhinethi isamnkele isiCwangciso sokuTshintsha iiMeko kwiPosi yoMzantsi Afrika (i-SAPO). Esi sicwangciso sincedile ekukhombeni kanye oonobangela bezingxaki zambethe i-SAPO saze saza namacebo abalulekileyo okungenelela okuphucula imeko elikuyo eli qumrhu. Uhlobo olutsha lokusebenza luyagwadlwa ukutshintsha olu belukade lusetyenziswa lokuxhomekeka kakhulu ekusebenzeni njengeshishini elihambisa iileta kuphela kuyiwe kwindlela eza kuzama ukufuna imithombo eyahlukeneyo yokuzingenisela imali. IKhabhinethi inethemba ngenene lokuba la macebo aza kuwenza umahluko oncumisayo kwi-SAPO. UMphathiswa weziSeko zoNxibelelwano neeNkonzo zePosi, kunye nabalawuli bakwa-SAPO baza kubamba intlanganiso eyodwa noonondaba bacacise esi sicwangciso.2.2. IKhabhinethi ivumile ukuba impendulo efunyenweyo ngengxelo yoMzantsi Afrika yokuqala ngokuphunyezwa koMqulu we-Afrika ngamaLungelo neNtlalontle yaBantwana (yowama-2000-2003), ithiwe thaca ePalamente. Le ngxelo isuka kwiKomiti ye-Afrika yeeNgcali ngamaLungelo neNtlalontle yaBantwana. IKhabhinethi iwamnkele amanyathelo ezolawulo okuqinisekisa ukuba kukho indlela ehlangeneyo, ehambisanayo kunye nekhuthaza ukuthathwa kweenxaxheba kwindlela oza kuphunyezwa ngawo uMqulu we-Afrika wamaLungelo neNtlalontle yaBantwana eza kuhambisana namalungelo abantwana ngokomgaqo-siseko.Ukungeniswa kwengxelo yoMzantsi Afrika kuhambelana nemithetho kunye nemigaqo yesivumelwano samazwe ngamazwe. Le ngxelo ikwasebenza nanjengesixhobo sokulinganisa isantya isizwe esihamba ngaso ukuzama ukuhlonela amalungelo nempilo yabantwana.3. Uluvo lweKhabinethi kwimiba egqubayo3.1. IKhabhinethi ikuqhwabela izandla ukubanjwa ngempumelelo kweNgqungquthela yezoQoqosho yeHlabathi (i-WEF) e-Afrika eKapa kule veki iphelileyo, ethe yakuqinisekisa ukuba eli lilizwe liyindawo ekumgangatho wehlabathi yokusingatha imisitho ekudidi eliphezulu. I-WEF Afrika inike iqonga urhulumente ukuba abonakalise eqhayisa ngoMzantsi Afrika njengendawo yokutyala imali nokuqhuba ushishino, nto leyo ibaluleke kakhulu kumalinge okufezekisa iinjongo zesiCwangciso seSizwe soPhuhliso (i-NDP).IKhabhinethi iyayamnkela nendima ebalulekileyo edlalwe ngoonondaba ukuqinisekisa ukuba ulwazi ngalo msitho ubaluleke kangaka lusasazwa kumaqonga ngamaqonga ukwenzela ukuba abemi beli bazive ngokwabo izingqi zemiba ebikwi-ajenda.Indawo eyi-BBB uMzantsi Afrika obekwe kuyo yinkampani yokuHlela yakwaFitch iqinisekisa ukuba eli lizwe liseyindawo enomtsalane nevulelekileyo kubatyali zimali bangaphandle, kwaye ikwabonakalisa nokuba urhulumente uzibophelele ekulawuleni izimali ngendlela ebonakalisa ubulumko nokungadyiwazi. Ngaxeshanye, imiba ebiphakanyiswa ngabakwaFitch ifumana ingqwalasela kumagosa aphezulu karhulumente.3.2. IKhabhinethi iyakwamkela ukupapashwa ngokusesikweni kwencwadi i-Media Landscape 2014 – Celebrating 20 Years of South Africa’s Media, ecangcatha kwimiba eyahlukeneyo ekhuthazayo kule minyaka ingama-21 idlulileyo apho oonondaba bathe badlala indima ebalulekileyo. Isicatshulwa ngasinye sigxila kwimiba engoonondaba ukusukela ngowe-1994 kwaye sinaba ngomgama esele siwuhambile ngoku size sinyathela nakwimingeni ezayo. Uninzi lwamahlakani ethu liyavuma ukuba mde umgama osele uhanjiwe kwicandelo loonondaba.IKhabhinethi iyababongoza oonondaba, abo bafundisa ezidyunivesiti, imibutho yoluntu kunye norhulumente ukuba bafunde i-Media Landscape 2014, eyincwadi elola abantu ukuba baxoxe benolwazi ngemiba engoonondaba yale minyaka ingama-20 idlulileyo uMzantsi Afrika uphantsi kolawulo lwentando yesininzi. Le ncwadi ibalisa ngecandelo labeendaba beli lizwe ngendlela enobunyani nengakhethi cala. Ngethuba isaqalwa ukubhalwa, yaye yakhuthaza intsebenziswano engqingqwa phakathi kukarhulumente abecandelo labeendaba, ngokusebenzisa iinkokeli kunye nemibutho yoluntu.3.3. IKhabhinethi iyakubethelela ukuba ilithembile iGunyabantu lezoTshutshiso (i-NPA) ukuba liza kuwenza umsebenzi walo ngokuzinikela njengoko igunyaziswe nguMgaqo-siseko nangona nje kusandula ukubakho utshintsho kubalawuli balo.I-NPA ithe chu iqhuba umsebenzi wayo, kwaye inamacandelo nezixhobo zokusebenza ezifanelekileyo ukuba ingaqhubeka nedabi layo lokuluphelisa nya ulwaphulo-mthetho kweli. Ngowama-2014, liye lenyuka inani labo babanjwe yi-NPA baze bagwetywa kuzo zonke iinkundla, eli nani ngama-93,6% (kumatyala angama-273 641) kwiinkundla zezithili, ama-76% (kumatyala angama-27 246) kwiinkundla zengingqi ibe ngama-88% (kumatyala angama-911) kuzo zonke iinkundla eziphakamileyo.3.4. IKhabhinethi iyakwamnkela ukukhutshwa kwengxelo yoPhando yokuqala ngokuBekana amaBala eMzantsi Afrika. Le ngxelo ibigxile kwindlela ebonwa ngayo iNtsholongwane kaGawulayo (i-HIV) noGawulayo (i-AIDS) kunye nesifo sephepha (i-TB) kwaye ikhutshwe kwiNkomfa yesi-7 yoMzantsi Afrika ye-AIDS, eqhubayo ngoku e-Durban. UPhando ngokuBekana amaBala, olulelona phando lubanzi kwihlabathi, liza neenkqubo kunye namanyathelo ahlakaniphileyo okulwa ukubekwa amabala kunye nokucalulwa kwabantu abaphila ne-HIV kunye ne-TB.3.5. IKhabhinethi iyayamnkela indlela eqhube kakuhle ngayo iVeki yokuKhuselwa kwaBantwana (i-CPW) kwaye iyakubethelela ukuba abantwana bethu balikamva leli lizwe lethu kwaye ibongoza uluntu ukuba lukhusele abantwana kwimpatho-mbi nokungakhathelelwa. Okunye, iKhabhinethi ibamba ngazibini kuzo zonke ii-arhente zikarhulumente, imibutho yoluntu, amahlakani karhulumente ekuhlaleni abasebenza imini nobusuku nangoku sele igqithile i-CPW befundisa uluntu ngombandela wokukhuselwa kwabantwana.3.6. IKhabhinethi iyawamnkela amanyathelo ancumisayo okutshintsha imeko kaTelkom, urhulumente unezabelo ezininzi kule nkampani, ezingama-40%. Isicwangciso esiliqhinga lokutshintsha iimeko kaTelkom sikhokelele ukuba imali eyingeniso nenzala zinyuke ngeesenti ezingama-245 okokuqala ukusukela ngowama-2011.3.7. IKhabhinethi yazisiwe ngokuqaliswa ukusetyenziswa kwezilungiso kumthetho wezofuduko wakutsha nje kunye nemithetho yofuduko yowama-2014, kuquka nezinto ezifuneka xa kuhanjwa kundwendwelwa nabantwana ungena kumazibuko okungena eMzantsi Afrika, oqale ukusebenza ngomhla woku-1 kweyeSilimela ngowama-2015.IKhabhinethi, kunjalo, izivile izimvo ezivakaliswa ngamacandelo ahlukeneyo. Ukuze ezi zimvo zifumane ingqwalasela eyiyo, iKhabhinethi igqibe ukuba iseke iqela labaPhathiswa abasuka kwintlanganisela yezoqoqosho neyezokhuselo.  Eli qela kulindeleke ukuba lixoxe libonisane ngezi zinto zixhalabise la macandelo ngeenjongo zokufumana iindlela zokusumbulula ezi ngxakana bezingalindelwanga zize nokuqalisa kokusebenza kwalo mthetho. Eli qela liza kukhokelwa nguMphathiswa uMalusi Gigaba.  Ngaphezu koku, iKomiti yabaPhathiswa ngoFuduko nayo iza kuqhuba ngomsebenzi wayo wokuqwalasela ngokutsha yonke imiba enxulumene nabafiki kweli lizwe. Lo msebenzi uza kunceda udale uthungelwano phakathi kofuduko kunye nemithetho yeli.4. Imisitho ezayo4.1. UMongameli uJacob Zuma uza kuzimasa imibhiyozo yoSuku loLutsha ngomhla we-16 kweyeSilimela ngowama-2015 kwiZiko leMisitho laseTshwane, eGauteng phantsi komxholo othi: “Ulutsha luqhubela uMzantsi Afrika phambili”.UMongameli uza kuqhubeleka nephulo lakhe le-Siyahlola kwiDyunivesiti yobuChwepheshe yaseTshwane, kwiKhampasi yaseSoshanguve, eGauteng ngomhla wama-23 kweyeSilimela ngowama-2015. Olu tyelelo lokuhlola liza kugxininisa kumaphulo namanyathelo okungenelela ukuphucula ubomi bolutsha nokuluxhobisa ukuba luthathe inxaxheba ngcono kuqoqosho lweli lizwe. IKhabhinethi imemelela ulutsha ukuba luwasebenzise la mathuba eza neenkqubo zikarhulumente afana neNkqubo yeMisebenzi yoLuntu, ebonakalisa indlela amaphulo entsebenziswano asebenza ngayo ukwenza umahluko kwiziseko zophuhliso neenkonzo zoluntu, kwaye itshintshe amathuba emisebenzi ibe yimisebenzi esisigxina ngenxa yokukhutshelwa nokuphuhliswa kwezakhono.Ngokusebenzisa i-Arhente yeSizwe yoPhuhliso loLutsha, abantu abatsha abaninzi naba baye bezibona bethatha inxaxheba kuqoqosho lokwenene ngeenkqubo zabo ezixhasa osomashishini abasakhasayo abangabantu abatsha.4.2. UMzantsi Afrika uza kuzibandakanya kwimibhiyozo yeli lizwekazi lonke ngomhla wama-23 kweyeSilimela kowama-2015 yokuphawula uSuku lwe-Afrika lwabaSebenzi bakaRhulumente phantsi komxholo othi: “Indima yooRhulumente ekuXhobiseni abaseTyhini, ukuYila kunye noHanjiso lweeNkonzo ngokuFikelelekayo”. I-NDP sele ikuchongile ukuphucula izakhono zoMbuso njengombandela obalulekileyo kumalinge okufezekisa uMbono wowama-2030.Ukusukela ngowe-1994 eli lizwe lihambe umgama omde kakhulu kwimizamo yokuqinisekisa ukuba kukho abasetyhini abaninzi kangangoko kwizikhundla zolawulo eziphezulu zikaRhulumente, inani labo ibingama-39,8% ngeyoKwindla kowama-2014.4.3. IKhabhinethi imemelela bonke abemi boMzantsi Afrika ukuba bazibandakanye norhulumente ngoSuku lweHlabathi lweeMbacu, ngomhla wama-20 kweyeSilimela ngowama-2015, eliza kuba lithuba lokuba sibonakalise ukuba eli lizwe lizibophelele, njengamanye amazwe ehlabathi, ekuphatheni imbacu ngobuntu nangesidima. Njengelinye lamazwe elatyikitya isiVumelwano saseGeneva seeMbacu sowe-1951 kwaye njengelizwe elisekelwe nelihlonipha amalungelo oluntu, sinoxanduva lokukhusela amalungelo asisiseko eembacu ezikweli lizwe lethu. Kwiimeko ezininzi ezi mbacu ngabantu abangamasizana athwaxwe zinkxwaleko zobomi abaye banyanzeleka ukuba babhace bashiya amakhaya abo kumazwe abo okuzalwa kwaye bekwenza oku phantsi kwamanzithi-nzithi neenzima ezingathethekiyo.4.4. ISebe leMicimbi yezeKhaya, kunye namanye amasebe nee-arhente zikarhulumente, liza kuphehlelela i-Operation Pyramid ngomhla we-19 kweyeSilimela ngowama-2015 eSkukuza, eMpumalanga phantsi komxholo othi: Sibambisene silwela imida ekhuselekileyo”.  I-Operation Pyramid iza kulungulelanisa ngcono amaphulo, amanyathelo okungenelela kunye neenkqubo zemida zikarhulumente nee-arhente zakhe. Eli linge lilelethutyana liza kusebenza kude kusekwe i-Arhente yoLawulo lweMida ngowama-2017. Indlela ekhuselekileyo, esebenzayo neneziphumo yokulawula ukuhamba-hamba kweempahla nabantu bewela imida yeli iza kuqhutywa ngendlela ehambelana nemiba ephambili kuphuhliso lwesizwe.4.5. Isikhumbuzo seminyaka engama-60 soMqulu weNkululeko, esiza kuphawulwa ngomhla wama-26 kweyeSilimela ngowama-2015, siza kusetyenziselwa ukubonakalisa inkqubo eyenziweyo kwiphupha lokufezekisa izithembiso zawo, kunye nokubonisa ukuhambelana kwimigaqo-nkqubo karhulumente namasolotya olu xwebhu luyimbali. UMqulu weNkululeko usisiseko uMgaqo-siseko wethu ohlonitshwa ihlabathi liphela osekelwe kuso; namhlanje lo mqulu unefuthe kweli lizwe silakhayo ngemigaqo-nkqubo neenkqubo zethu.5. IzikhundlaZonke ezi zikhundla ziza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisiswa.5.1. UMnu Zacharia Isak Modise njengoMkomishinala weSizwe weeNkonzo zezoLuleko.5.2. UNksz Bernedette Muthien njengeSekela Mlawuli-Jikelele kwiCandelo eliJongene nezoBuni kwiSebe labaseTyhini.Imibuzo:Nksz Phumla Williams (IsiThethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabhinethi yangomhla wama-24 kweyeSilimela ngowama-2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/xh/speeches/statement-cabinet-meeting-24-june-2015-25-jun-2015-0000,"1. Ukusebenza kweeNkqubo ezinguNdoqo zikaRhulumente1.1. IKhabhinethi yamkele izigqibo ezithathwe kwiNtlanganiso yama-25 yeManyano ye-Afrika (i-AU) ebeka i-Afrika endleleni entsha yophuhliso nokukhula neza kwenza ilizwekazi lithathe indawo yalo efanelekileyo kwimicimbi yehlabathi.Izigqibo ziquka umkhosi omnye omanyeneyo nosebenzayo ungekapheli unyaka. Iinkokheli zizibophelele ekukhawuleziseni ukusebenza koMkhosi wase-Afrika wokuLalelisela (i-ASF).IKhabhinethi iliqhwabele izandla ilinge le-AU lokudibanisa ummandla norhwebo ngokusungula iingxoxo zokuseka ummandla worhwebo ongahlawulisani rhafukwilizwekazi neliza kuqinisa amatyathanga oqoqosho lwamazwe ase-Afrika.  1.2. IKhabhinethi iyamkele intlanganiso yaBaphathiswa beManyano ye-Afrika bemiCimbi yeSini neyabaseTyhini eyayingomhla we-12 kweyeSilimela ngowama-2015. Loo ntlanganiso ilandela eyesibini yeGqiza eliPhezulu le-AU lokuLingana ngokweSini nokuXhotyiswa ngezaKhono kwabaseTyhini eyayibanjwe ngomhla we-10 ukuya kowe-12 kweyeSilimela ngowama-2015 ngaxeshanye neSeshoni eQhelekileyo yama-25 yeNtlanganiso ye-AU, phantsi komxholo othi: “Mayenzeke Ngokuquka Kwezezimali abaseTyhini kwiCandelo loShishino lezoLimo”.Isiphumo sezi ntlanganiso zimbini ibe siSibhengezo neKhwelo lokuSebenza malunga nokuQukwa kwezeZimali kwiShishini lezoLimo. Phakathi kwezinye izinto, eli Khwelo lokuSebenza, liquka oku:Kuzalisekiswe amalungelo abasetyhini okufikelela, ukulawula, ubumnikazi nokuxhamla ngokwezimali, kuquka ukufikelela kwiinkqubo zentengo kwezemfundo, ukuphuhliswa kolwazi nezakhono, iitheknoloji ezenza inguqulelo kunye nemisebenzi enjalo, ukuze kuxhotyiswe yaye kuphuhliswe abasetyhini kwezoqoqosho kushishino lezolimo;Kuqiniswe amalinge okudala imeko evumela abasetyhini ukuqhuba amashishini ezolimokunye namanye amacandelo abandakanyekayo kwezolimo ngokuthintela nokusabela kwiimbambano kwiLizwekazi, kujongwe, kulungelelaniswe yaye kudanjiswe ifuthe lokuguqu-guquka kwemozulu, yaye kujongwe nefuthe lezifo neentlekele zendalo.         Kuququzelelwe uphuhliso lwamashishini ezolimo kunye namanye amacandelo abandakanyekayo kwezolimo ngokusebenzisa oomatshini, ukungenisa izinto ezintsha ngetheknoloji nokuphuhlisa izakhono zabasetyhini;1.3. Kungekudala, abafundi bematriki baza kuchophela iimviwo zabo zokuphela konyaka. IKhabhinethi imemelela aBafundi beBanga le-12 bowama-2015 ukuba bafake izicelo zokwamkelwa kumaziko emfundo ephakamileyo kwangoko njengenxalenye yePhulo likaFaka isicelo Ngoku/Iphulo lokuCebisa ngokuKhethwa kwamaKhondoelenziwa minyaka le liSebe leMfundo ePhakamileyo noQeqesho.Sibongoza abafundi ukuba bacinge ukukhetha iMathematika kunye nezeNzululwazi njengamakhondo aza kunyusa umgangatho wokukhula koqoqosho. Isiphiwo sokuyila nokuqalisa izinto ezintsha zizinto ezingundoqo eziqhuba uqoqosho lweli lizwe. Ulutsha kufuneka bawase iso amathuba akhoyo kwiikholeji zeMfundo noQeqesho kwezobuGcisa nezeMisebenzi ezikhoyo elizweni liphela ezongeza kwiidyunivesithi eziquka ezintsha iDyunivesiti iSol T Plaatje eseMntla Koloni neDyunivesiti yaseMpumalanga.2. Izigqibo ezingundoqo zeKhabhinethi2.1 IKhabhinethi igqibe kwelokuqinisekisa isigqibo sokumisela uMmandla wezoPhuhliso lwaMashishini iMaluti-A-Phofung (i-MAP IDZ) eTshiame (i-Industriqwa-1A), eHarrismith, kwiPhondo laseFreystata.  Ivume nokunikezelwa kwePhepha-mvume lokuSebenza kwalo mmandla kweQumrhu loPhuhliso lwaseFreyistataLe MAP IDZ iza kuseka iqonga eligxininsa kwezothutho lweempahla (i-Logistics Hub) kumgama oziikhilomitha ezi-10 cebu eHarrismith (la Industriqwa indala), ikakhulu ukuze incede amacandelo leentsimbi zeemoto, imizi-mveliso emincinci, ukusetyenzwa nokucolwa kweemveliso zezolimo kunye nelezokuhambisa nokuthuthwa kweempahla.2.2. IKhabhinethi ivume ukuba uMzantsi Afrika uzimanye ne-Asian Infrastructure Investment Bank. Le Bhanki igxile kuMmandla wase-Asiya ne-Oceania ekuxhaseni ukwakhiwa kwezizisiseko zophuhliso.Ukuthatha inxaxheba koMzantsi Afrika kuza kuqinisa ubedlelwane bawo nala mimandla obukhulayo kwezoshishino, buphinde bubonise ukuzimanya neminqweno yala mimandla yophuhliso.2.3. IKhabhinethi ivume ukukhethwa koMphathiswa wezoBulungisa neeNkonzo zoLuleko kunye nowezamaPolisa njengabanoxanduva lokuzalisekisa imisebenzi kaRhulumente ngokwecandelo 9(2) loMthetho wama-2013 wokuThintela nokuLwa ukuNgcungcuthekiswa kwaBantu.Bobabini aba Baphathiswa  baza kuba noxanduva lokuza neenkqubo ezijonge ekuthinteleni nasekulweni ukungcungcuthekiswa nto leyo ikhuthaza ilungelo elibalulekileyo lenkululeko nokhuseleko lomntu ngokwecandelo le-12 loMgaqo-siseko.2.4 IKhabhinethi ikuvumile ukungeniswa ePalamente esiNye isiVumelwano esoNgezelelweyo kwisiVumelwano soRhwebo, uPhuhliso kunye neNtsebenziswano phakathi kweManyano yaseYurophu kunye naMazwe angamaLungu ayo ukuze siqinisekiswe.  Esi siVumelwano soNgezelelweyo sithathela ingqalelo  ukwamkelwa kweRipabliki yaseCroatia kwiManyano yaseYurophu (i-EU) eli lizwe elibe yinxalenye mva yesi siVumelwano.  Ukwandiswa kwe-EU kuza kunyusa inani lamazwe uMzantsi Afrika onokurhweba nawo kwi-EU, nto leyo eza kukhokhelela ekudalweni kwamathuba emisebenzi, iphembelele ukukhula koqoqosho, yaye iphucule nezinto nenani lezinto abathengi abanokukhetha kuzo. Oku kuhambelana nombono wesiCwangciso seSizwe soPhuhliso wokudala ingqesho, ukukhulisa uqoqosho nokukhuthaza urhwebo lokuthunyelwa kweempahla kumanye amazwe.  2.5. IKhabhinethi iphumeze imiqathango efaneleyo yehlabathi kunye neminye imimiselo yenzululwazi ukuba isebenze ngenjongo yokuqinisekisa ulawulo olwaneleyo lwengozi xa kungeniswa elizweni iinkomo nezinye iimveliso zeenkomo.Oku kulungelelaniswa kwezinto ezifunwa nguMzantsi Afrika xa kungeniswa izinto kuwo kunye nemiqathango yezobunzululwazi yehlabathi, kuza komeleza indawo yeli lizwe kurhwebo lwehlabathi. Le nto iza kwenza ukufikeleleka ngakumbi kwabantu nezilwanyana ekutyeni okwaneleyo, okukhuselekileyo nokuya egazini ngokuthenga ngeendlela ethile kwaye kuza kwandisa amathuba emisebenzi ngokungeniswa kweemveliso zenyama yenkomo ekulindeleke ukuba ziphinde zisetyenzwe eMzantsi Afrika.3 IMithetho esaYilwayo3.1 IKhabhinethi ivume ukungeniswa ePalamente koMthetho osaYilwayo weMiba yezoLwaphulo-mthetho wowama-- 2015.Izilungiso ziza notshintsho kwimithetho ephathelele kumatyala eziseko zophuhliso ezifana nokubiwa kweengcingo zombane nezemfono-mfono. Kukho imiqathango eqatha malunga nokunikwa ibheyile, ukugwetywa kwabaphuli-mthetho kunye nokudala ityala elitsha elenza ukuba kuthathwe njengesenzo solwaphulo-mthetho ukonakalisa iziseko zophuhliso okwenziwa ngokuthi kukuphazanyiswe ukuhanjiswa kweenkonzo ezisiseko ngenxa yezenzo zolwaphulo-mthetho.  Wakuba uphunyeziwe umthetho osayilwayo uza kuqinisekisa ukuba kukho izinto ezimiselweyo zokukhusela iziseko zophuhliso apho urhulumente aza kutyala imali kakhulu kuzo, ukuqinisekisa ukuba ilizwe lifezekisa izinto ebelizibekele zona zokukhulisa uqoqosho nokwandisa imisebenzi.3.2 IKhabhinethi ivume ukungeniswa ePalamente koMthetho osaYilwayo wokuKhuthazwa nokuKhuselwa koTyalo-mali wowama-2015.Lo Mthetho usaYilwayo uqinisekisa kwakhona ukuba uMzantsi Afrika uvulelekile kutyalomali olusuka kumazwe angaphandle, ukhusela bonke abatyalimali ngokwaneleyo, yaye ugcina ilungelo lokuzimela likaRhulumente woMzantsi Afrika lokulandela iinjongo zomgaqo-nkqubo karrhulumente ophuhlisayo nokhuthaza iinguqu.Oku kukuxhasa injongo yesiCwangciso seSizwe soPhuhliso yokukhuthaza utyalomali nokukhulisa umthamo weempahla ezithunyelwa kumazwe angaphandle ukuze kuvuseleleke ukukhula nophuhliso oluzinzileyo eMzantsi Afrika.3.3 IKhabhinethi ivume ukupapashwa kwesiLungiso soMthetho osaYilwayo weLungelo lobunini-kushicilela nokuThengisa (iKoporayithi) wowama-2015 kwiPhephandaba  lakwaRhulumente ukuze uluntu luhlomle kuwo.Lo Mthetho osaYilwayo ulungisa uMthetho weLungelo loBunini-kushicilela uNombolo 98 yowe-1978 noMthetho wokuKhuselwa kweeMvumi nabaDlali beQonga, uNombolo 11 yowe-1967, esele iphelelwe lixesha kuba ingakunyatheli okwenzekayo kumacandelo ahlukeneyo ingayiseli so nenkqubelo kubuxhaka-xhaka bobuchwepheshe.  Lo Mthetho usaYilwayo ukwajongana nokukhutshwa kwamaphepha-mvume  lelungelo lobunini-kushicilela  lomsebenzi ogunyazisiweyo ukuze kuthintelwe ukuxhatshazwa ngokorhwebo. Le nto iza kunceda urhulumente ajongane nengxaki yeemvumi nabadlali (beqonga nemiboniso) ngokuthi aqinisekise ukuba iimali abazibhatalwayo ngokushicilelwa nokusasazwa kuthengiswa imisebenzi yabo zibhatalwa kwangoko ziinkampani ezishicilelayo namaziko osasazo kuba inkoliso yabo ibhubha izimpula kalujaca.3.2. IKhabhinethi ivume ukungeniswa ePalamente koMthetho osaYilwayo weKomishini yeeNkonzo zikaRhulumente wowama-2015. Lo Mthetho ulungisa uMthetho weKomishini yeeNkonzo zikaRhulumene, uNombolo 46  wowe-1997.Lo Mthetho usaYilwayo ujongene nokuhlaziywa kwesivumelwano sengqesho soMkhomishinara kwaye unika usihlalo igunya lokuba anyule omnye wabakhomishinara ukuba abe ngusihlalo ngelixa kungekho sihlalo okanye isekela lakhe.4. Uluvo lweKhabhinethi kwimiba egqubayo4.1 IKhabhinethi yamkela isiHlanu saseCuba esabanjwa eMerika ngowe-1998  sagwetywa ngamatyala aquka ukuba ulwazi lwezobuntlola ukuya kwawokubulala. Esi sihlanu sathunyelwa eMerika njengenxalenye yombutho obizwa i-La Red Avispa ukuba uphande izenzo zamaqela oophuma-silwe baseCuba ababeselubhacweni ababesenza iyelenqe lokubhukuqa umbuso kaFidel Castro.4.2 IKhabhinethi ibulela urhulumente waseMalawi omelwe apho nguNozakuzaku waseMzantsi Afrika uNksz Cassandra Mbuyane-Mokone ngokulungiselela ukubuyiselwa ekhaya kwabantwana ababini baseMzantsi Afrika abaminyaka ili-14 nama-20 abasuswa elugcinweni lukamakhulu wabo eMpumalanga basiwa eMalawi kweyeKhala ngowama-2014 ngowasetyhini owayezenza owayesakuba ngutitshala wabo. Namhlanje, uMphathiswa woPhuhliso loLuntu, uBathabile Dlamini, uza kubamkela aba bantwana.5. Imisitho ezayo5.1. IKhabhinethi imemelela bonke abemi boMzantsi Afrika ukuba bathathe inxaxheba kumbhiyozo ozayo weNyanga kaNelson Mandela ngeyeKhala phantsi komxholo othi: “Yenza yonke imihla ibe luSuku lukaMandela: Ukunikela ngemizuzu engama-67 yexesha lakho ukuze uncede abasweleyo.” Ummi waseMzantsi Afrika ngamnye unako ukuliqhubela phambili ilifa asishiye nalo ongasekhoyo owayesakuba nguMongameli uNelson ngokwenza umahluko kubomi babanye abantu.Ngomoya welifa asishiye nalo uMadiba masisebenzisane ngelixa sikhumbula iNyanga yokuSebenzisana koLuntu kwinyanga yeKhala ukuze siphuhlise uluntu olubumbeneyo ngokukhuthaza amaphupha esizwe esingenabuhlanga, umkhethe ngokwesini, esinobulungisa nokulingana kwabantu bonke njengoko lowo ingumbono okhuthazwa nguMgaqo-siseko wethu.5.2 Njengenxalenye yokubhiyozela nokuwonga amagalelo abaleseleyo kwezenzululwazi, ubunjineli, ubuchwepheshe nokuyila izinto ezintsha, uMphathiswa wezeNzululwazi nobuChwepheshe uza kusingatha isibhadlalala sesidlo apho aza kwazisa abaphumeleleyo kwCandelo leSizwe lezeNzululwazi nobuChwepheshe – iiMbasa zakwa-BHP Billiton  ngomhla wesi-9 kweyeKhala ngowama-2015 e-Emperors Palace, Kempton Park phantsi komxholo othi: “Ukukhanya”.Ezi mbasa zasungulwa ngowe-1988.  Xa kubhiyozela lo nyaka womxholo we-UNESCO othi “Unyaka weHlabathi wokuKhanya kunye nobuChwepheshe obusekelwe kukuKhanya”, kuza  kuwongwa ngeMbasa eyodwa uphando-nzulu olwayame kwi-Photonics.5.3 Ngokomoya weVeki ye-Afrika yeeNkonzo zikaRhulumente eza kuba kwiveki eqala ngomhla wama-22 ukuya kowama-26 kweyeSilimela, iKhabhinethi ifuna ukubulela bonke abasebenzi bakarhulumente ngokuzinikela, ukuzimisela nokusebenza bezijula ijacu ekunikezeleni ngeenkonzo kubantu bakuthi. Simemelela bonke abasebenzi bakarhulumente ukuba baphinde bazinikele ekufezekiseni iimfuno zabemi boMzantsi Afrika.6. Uluvo loMzantsi Afrikamalunga nomcimbi weNkundla yeHlabathi yamaTyala (i-ICC)Ngezizathu ezininzi, iKhabhinethi igqibe kwelokuba iza kuwuqwalasela umba wokuba yinxalenye yesiVumelwano saseRome sokusekwa kweNkundla yeHlabathi yamaTyala.UMzantsi Afrika ubusoloko ungumxhasi othembekileyo wokusekwa kweNkundla yeHlabathi yamaTyala (i-ICC) nomnye wamazwe okuqala awatyikitya isiVumelwano saseRome sokusekwa kweNkundla yeHlabathi yamaTyala. Umile ekuzinikeleni kwinkqubo yehlabathi yobulungisa “ukuqinisekisa ukuba amatyala anzima kakhulu nachaphazela izizwe zehlabathi makafumane isohlwayo futhi kuqinisekiswe ukuba atshutshiswa ngokungenalusini ngokuthathwa kwamanyathelo zizizwe ngokwazo nangokukhulisa intsebenziswano phakathi kwezizwe zehlabathi.”UMzantsi Afrika uza kusoloko uxhasa, ukhuthaza amalinge emimandla nawamazwe okujongana namatyala anje.UMzantsi Afrika lilungu loLuhlu lwaMazwe aSeka i-ICC  olasekwa ngokweCandelo le-112(1) lesiVumelwano saseRome seNkundla yeHlabathi yamaTyala.UMzantsi Afrika ukwalilungu leZizwe eziManyeneyo (i-UN), iManyano ye-Afrika (i-AU) neminye imibutho yehlabathi.  Awulideleli konke konke uxanduva nemisebenzi yawo njengenxalenye yezizwe zehlabathi.UMzantsi Afrika udlala indima ebalulekileyo kwilizwekazi lase-Afrika nakweminye imibutho yelizwekazi. Ikwasingathe nePalamente yeManyano ye-Afrika. Owayesakuba nguMphathiswa weMicimbi yezeKhaya  eMzantsi Afrika nguSihlalo weKhomishoni yeManyano ye-Afrika.UMzantsi Afrika uthatha inxaxheba kumaphulo ogcino-xolo kumazwe amaninzi ase-Afrika afana neDemocratic Republic of the Congo. UMzantsi Afrika ukwakhona nakumaphulo okuqinisekisa ukuba imizamo yokuzisa uxolo oluyeke-yeke eSudan naseSouth Sudan ayiwi phantsi, egameni labantu baloo mazwe azimeleyo nelizwekazi lase-Afrika.UMzantsi Afrika amazwe awuthatha njengelizwe elinyanisekileyo nelithembekileyo ekuncediseni kumaphulo okudala uxolo njengoko amajoni aseMzantsi Afrika angama-3 000 ethatha inxaxheba kumaphulo anjalo phantsi kwe-AUa ne-UN.UMzantsi Afrika ukhuthaza intsebenziswano phakathi kwawo namanye amazwe nophuhliso oludibeneyo kweli lizwekazi. Phakathi kwezinye izinto, uMzantsi Afrika usebenzisa ingxowa ye-African Renaissance neye-International Co-operation ukuze ikukhuthaze ulawulo lwentando yesininzi, ulawulo oluhle, ukuthintelwa nokusonjululwa kweembambano.UMzantsi Afrika usebenzisa ngamandla imali yawo, uncedo lomkhosi, ubugcisa nabantu ekudaleni uxolo, ukhuselo nenkqubela kwilizwekazi lase-Afrika. Iinzuzo zoku ziya zibonakala kumazwe apho uMzantsi Afrika uncedisayo kuwo. La mazwe aquka iSudan neSouth  Sudan.Noxa uMzantsi Afrika ulilungu loLuhlu lwaMazwe ayiNxalenye yesiVumelwano saseRome sokusekwa kweNkundla yeHlabathi yamaTyala, kufuneka ilungelelanise uxanduva lwayo kwi-ICC kunye nelo lwayo kwi-AU kunye nezivumelwano onazo nelizwe ngalinye, kuquka lawo ase-Afrika, ngokwezivumelwano zamazwe ehlabathi ozityikityayo.  UMzantsi Afrika uyayiqaphela into yokuba kwanamaLungu asisiGxina eBhunga lezoKhuselo akasityikityanga isiVumelwano saseRome sokusekwa kwe-ICC angayithatha inxaxheba ngokupheleleyo kwiingxoxo ze-ICC kwakunyea nakwimiba ethunyelwe kuyo liBhunga loKhuselo ephathelele kwimeko eselizweni elithile.Loo mazwe athatha amanyathelo aqinisekisa ukuba amagosa awo namajoni aw awatshutshiswa yi-ICC.UMzantsi Afrika ukwaqaphela ukuphikisana okukhoyo kumacandelo ahlukeneyo esiVumelwano saseRome sokusekwa kwe-ICC  malunga nokunqanyulwa kwamagunya okutshutshiswa kweeNtloko zaMazwe.ICandelo lama-27 lithi:     Ukungathathelwa ngqalelo kwesikhundla1.  Esi siVumelwano siza kusetyenziswa ngokufanayo kubo bonke abantu kungajongwana sikhundla samntu. Ingakumbi isikhunldla sokuba yiNtloko yeLizwe okanye kaRhulumente, igosa likaRhulumente okanye ilungu lepalamente, ummeli onyuliweyo okanye igosa likarhulumente esi siVumelwano asisayi kukhetha naphantsi kwayiphi na imeko ukuba umntu angabekwa ityala atshutshiswa phantsi kwesi siVumelwano okanye ngenxa yesikhundla asibambileyo ngokusemthethweni wenzelwe idolo lokuba kuphungulwe isigwebo.2. Ukungabinakuchukunyiswa okanye imithetho eyodwa enokusetyenziswa ngenxa yesikhundla somntu, nokuba kungokomthetho wesizwe okanye wezizwe, akusayi kuthintela i-CC ekubeni itshutshise loo mntu.Xa ubalekisa nje amehlo kweli candelo linika i-ICC igunya lokutshutshisa nabani na, kungakhathaliseki sikhundla sakhe.  Phofu lona iCandelo lama-98 lithi:Intsebenziswano malunga nokubekela ecaleni ilungelo lokungatshutshiswa nokuvuma ukunikezela.1. INkundla ayingeqhubekeki nesicelo sokufuna kunikezelwe okanye uncedo olunokufuna iLizwe elicelwayo lenze into ephikisana nezivumelwano zalo phantsi komthetho wezizwe zehlabathi ngokubhekisele kwiSizwe okanye ilungelo lokungabinakuchukunyiswa komntu okanye impahla yelinye ilizwe ngenxa yezivumelwano eziphakathi kwamazwe, ngaphandle kokuba iNkundla iqala ifumane imvume kwelo lizwe ukuba ilungelo lokungatshutshiswa libekelwe ecaleni.2. INkundla ayingeqhubekeki nesicelo sokufuna kunikezelwe nto leyo iza kufuna iLizwe elicelwayo lenze into ephikisana nezivumelwano zalo phantsi kwezivumelwano zamazwe ehlabathi ekuthi ngazo imvume yeLizwe elithumelayo ifuneke ukuze kunikezelwe umntu welo Lizwe kwiNkundla, ngaphandle kokuba iNkundla iqale ifumane intsebenziswano yeLizwe elithumelayo yokunika imvume yokunikezela.ICandelo lama-98(2) libalulekile yaye licacile. Litsho ngokucacileyo ukuba iNkundla ayingeceli ukunikezelwa komntu liLizwe elicela oko, ukuba loo nto ingaphuma ekubeni ilizwe elicelwayo laphule izivumelwano zalo zezizwe zehlabathi, ngaphandle kokuba iNkundla ngokunokwayo iqala ifumane intsebenziswano yeLizwe elithumelayo. Ngamanye amazwi, iCandelo lama-98(2) libeka uxanduva kwi-ICC ukuba incedise amazwe anyanzelise umyalelo wenkundla wokubamba umntu.Kucace gca ukuba i-ICC yayiyiqonda into yokuba uMzantsi Afrika unganeengxaki ekunyanzeliseni umyalelo wenkundla wokuba kubanjwe  uMongameli uAl-Bashir ngenxa yezivumelwano zawo nezizwe zehlabathi.Ngomhla wama-28 kuCanzibe ngowama-2015 i-ICC yayisele imeme uMzantsi Afrika kwiintlanganiso zokubonisana nayo malunga nokunyanzelisa umyalelo wenkundla wokubamba ngokweCandelo lama-97 elitsho ngokucacileyo nangokungalahlekisiyo ukuthi apho iLizwe eliLungu le-ICC lifumana isicelo ekuthi ngaso libone iingxaki ezinokuphazamisa okanye zithintele ukufezekisa eso sicelo, iLizwe liza kudibana neNkundla kungaphoziswanga maseko ukuze kusonjululwe loo mcimbi.Iingxaki ezinjengezo zingaquka into yokuba ukufezekisa isicelo kule meko singayo kungafuna iLizwe elicelwayo laphule izivumelwano zangaphambili elinazo nelinye iLizwe.  INkundla imele ukuba yayiyiqonda into yokuba uMzantsi Afrika ekunyanzeliseni umyalelo wenkundla wokubanjwa uza kuba waphula izivumelwano zawo ne-AU. Kumele ukuba sesi sizathu kuphela esivakalayo esenza ukuba iNkundla imeme uMzantsi Afrika kwiintlanganiso zokubonisana nayo.Yakuba i-ICC imeme uMzantsi Afrika kwiintlanganiso zokubonisana nayo, kwakunyanzelekile ukuba ithethathethane ngomoya omhle noMzantsi Afrika, yaye iwuncedise uthobele uxanduva lwayo kwi-ICC nakwi-AU.UMzantsi Afrika wasamkela isimemo sentlanganiso yokubonisana  ne-ICC ngokweCandelo lama-97. Kambe uMzantsi Afrika wawunemibandela emininzi ongayiqondiyo malunga nomyalelo wenkundla wokubamba  kunye nezivumelwano uMzantsi Afrika onazo njengelungu le-AU. UMzantsi Afrika unyanzelekile ukuba uhloniphe  isigqibo esathathwa yi-AU eSirte eLibya ngomhla wesi-3 kweyeKhala ngowama-2009 sokuba amalungu ayo angasebenzisani ne-ICC ukuthobela iCandelo lama-98 lesiVumelwano saseRome sokusekwa kwe-ICC lide iBhunga lezoKhuselo libe liqwalasele isicelo se-AU. I-AU icele iBhunga lezoKhuselo ukuba likhe lisibambe isigqibo salo sokuthumela ingxaki yaseDarfur kwi-ICC ukuba iyiphande. Esi sicelo akukenziwa nto ngaso. I-AU yenze esi sicelo ngokweCandelo le-16 lesiVumelwano saseRome sokusekwa kwe-ICC, kuba i-AU ikholelwa ekubeni ukuba i-ICC ingena lo mcimbi loo nto iza kubeka emngciphekweni amalinge oxolo nokhuseleko kwilizwekazi lase-Afrika.UMzantsi Afrika uchatshazelwa kakhulu  sesi sigqibo se-AU ngenxa yokubandakanyeka kwawo kumalinge okudala uxolo eSudan naseSouth Sudan. Omabini awuqinisekisa uMzantsi Afrika ngokuzibophelela kwawo kumalinge okudalwa koxolo. Okokuba eli linge lokudala uxolo liyaphanza, iziphumo zoko kubantu bala mazwe mabini nelizwekazi lase-Afrika ziyakuba zibi kakhulu. UMzantsi Afrika ubamba iingxoxo rhoqo neSudan kunye neSouth Sudan yaye uqinisekisiwe ngala mazwe mabini ngelinge lokudala uxolo.UMzantsi Afrika usamkele ngomoya omhle isicelo se-ICC sokuthetha nayo ngokweCandelo lama-97 yaye wawunethemba leengxoxo ezakhayo, ezineziqhamo nezinolutho mayelana neengxaki zoMzantsi Afrika onokuba nazo ngokunyanzelisa umyalelo wenkundla wokubamba uMongameli Al-Bashir.Intlanganiso yokuqala ne-ICC yabanjwa ngomhla we-12 kweyeSilimela ngowama-2015. Kuloo ntlanganiso kwakukho uNozakuzaku woMzantsi Afrika nomcebisi wakhe kwezomthetho. Kuloo ntlanganiso uNozakuzaku wayigxininisa into yokuba akakwazi kuxoxa avumelane ngemibandela yezomthetho nentsokothileyo yaye unqwenela enye intlanganiso apho abantu abanokusingatha le mibandela baza kubakho.Intlanganiso yesibini yaloo nto yamiselwa uMvulo we-15 kweyeSilimela ngowama-2015. Ngaloo mhla, eyona ntlanganiso yokubonanisana  ngokweCandelo  lama- 97 yayiza kubanjwa. Kodwa i-ICC yacela ukuba intlanganiso ibe phambi koko yaza loo ntlanganiso yamiselwa iCawe yomhla we-14 kweyeSilimela ngowama-2015 ngo-12h30. Kodwa ebusuku kakhulu ngoMgqibelo umhla we-13 kweyeSilimela ngowama-2015, uMtshutshisi we-ICC wenza isicelo esingxamisekileyo eNkundleni esithi:“Isicelo soMtshutshisi esiNgxamisekileyo soMyalelo ocacisa okokuba iintlanganiso zokubonisana noMzantsi Afrika ngokweCandelo lama-97 ukuba seziqukunjlwe na nokuba uMzantsi Afrika unyanzelekile okokuba ubambe uAl Bashir ngoko nangoko, umnikezele kwi-ICC.”UMtshutshisi wenza esi Sicelo siNgxamisekileyo kwi-ICC engakhange awazise konke konke uMzantsi Afrika. UMtshutshisi wacela okokuba iinkcukacha zesi Sicelo siNgxamisekileyo zibe yimfihlelo, kodwa isigqibo se-ICC sona saziswe.I-ICC yawuchophela lo mcimbi ngoko nangoko yaza yakhupha isiGqibo. Ngeliphandle i-ICC, ingakhange iwunike ithuba lokuphendula uMzantsi Afrika, yagqiba kwelokuba iintlanganiso zokubonisana ngokweCandelo lama-97 ziqukunjelwe yaye uMzantsi Afrika unyanzelekile ukubamba nokunikezela uMongameli Omar Al-Bashir. Njengoko sesitshilo, eso sigqibo senziwa uMzantsi Afrika ungakhange waziswe kwaphela.UMzantsi Afrika njengeLizwe eliyinxalenye yesiVumelwano sokusekwa kwe-ICC nanjengeLizwe elikuLuhlu lwaMazwe angamaLungu e-ICC unelungelo lokwaziswa ngeSicelo esiNgxamisekileyo esenziwa kwi-ICC nokuviwa ngalo mbandela, ngokukodwa kuba kwakusekwenziwe amalungiselelo eentlanganiso zokubonisana.  UMzantsi Afrika njengesizwe esizimeleyo  unelungelo lokuphathwa ngokulinganayo namanye amazwe, ngembeko, kungakhathaliseki nokuba iimeko zithini.Kuyacaca ukuba i-ICC zange imeme uMzantsi Afrikaukuba kwiintlanganiso zokubonisana nayo ngomoya omhle ngokweCandelo lama-97 kwanangeenjongo ezinyanisekileyo  zokuba iwuncede. Kungoko ke uMzantsi Afrika ugqibe kwelokuyiqwalasela ngokutsha indima yawo kwisiVumelwano saseRome sokusekwa kwe-ICC.Kukho amacandelo amabini abalulekileyo ngesiVumelwano saseRome sokusekwa kwe-ICC uMzantsi Afrika omele ukuwajonga xa ucinga ngendima oza kuyidlala kwi-ICC kwixesha elizayo.Lawo ngamacandelo e-19 nele-127.ICANDELO LE-119Ukusonjululwa kweembambano1.  Nayiphi na imbambano emayelana namagunya okutshutshisa e-ICC iza kusonjululwa sisigqibo seNkundla.2.  Imbambano eyenye phakathi kwaMazwe amabini nangaphezulu athatha inxaxheba ekusekweni kweNkundla ephathelele ekutolikeni okanye ekusebenziseni esi Sivumelwano engasonjululwanga ngokuthethathethana kwiinyanga ezintathu kuqalile, iza kuthunyelwa kwiNtlanganiso yamaZwe angamaLungu.INtlanganiso  ingathanda ukusombulula imbambano okanye icebise ngeendlela ezizezinye zokusombulula imbambano, kuquka nokuba kuthunyelwe kwiNkundla yeHlabathi yobuLungisa ngokuhambisana nesiVumelwano seNkundla.Icandelo le-119 lixulusha iimeko ezimbini:Okokuqala, iimbambano malunga namagunya okutshutshisa e-ICC, okwesibini, nayiphi na imbambano phakathi kweZizwe ezibini okanye ngaphezulu esokula kwindlela esitolikwa okanye sisetyenziswe ngayo isiVumelwano saseRome.Ngokubhekisele kumba wokuqala ngentla, uMzantsi Afrika unganayo imbambano ne-ICC malunga neSigqibo eyasenzayo ukulandela iSicelo esiNgxamisekileyo soMtshutshisi soMyalelo ocacisa ukuba ngaba iintlanganiso zokubonisana ngokweCandelo lama-97 noMzantsi Afrika ziqukunjelwe na nokuba ngaba uMzantsi Afrika unyanzelekile na ukubamba ngoko nangoko umnikezele uMongameli Omar Al Bashir.UMzantsi Afrika uza kubamba ingxoxo ezisesikweni ne-ICC ngalo mbandela ngenjongo yokuqonda izizathu zayo kunye nendlela ielitolika ngayo iCandelo lama-97. UMzantsi Afrika ukwafuna nokuqonda kwi-ICC ukuba luyintoni na uxanduva lwayo ngokweCandelo lama-98(2) kwiLizwe eliceliweyo elingenako ukwaphula izivumelwano elinazo nezizwe ngokuthi linyanzelise ukuthotyelwa komyalelo wenkundla wokubamba umntu. UMzantsi Afrika ukwazimisele ukuwuveza lo mbandela kwintlanganiso elandelayo yeNdibano zeZizwe ezingaMalungu esiVumelwano saseRome sokusekwa kwe-ICC. Ngenxa yenkxalabo esinayo malunga  nokuntsonkotha nobunzulu bezomthetho ngalo mbandela, uMzantsi Afrika uza kuyicinga nento yokuwugqithisela kwiNkundla yeHlabathi yezobuLungisa ukuba ithathe isigqibo ngawo.ICandelo lama-97 zange likhe lisetyenziswe yiNkundla ngaphambili. Lityeli lokuqala eli lokumenywa kweLizwe elalizibandakanyile yiNkundla ukuba libonisana nayo malunga neengxaki elinazo ekunyanzeliseni ukuthotyelwa komyalelo wenkundla wokubanjwa, nto leyo enokwenza elo lizwe laphule izivumelwano elinazo nezinye izizwe. Kwakufuneke iNkundla lo mcimbi iwuthathe ngokuzimisela yaye omabini la macala ayenyanzelekile ukuba axoxe ngomoya omhle.Ngelokuncama, uMzantsi Afrika ungayicinga nento yokurhoxa kwi-ICC. Isigqibo esinjalo siza kuthatyathwa kuphela xa uMzantsi Afrika uzame konke ukuyilungisa le meko ngokwesiVumelwano saseRome sokusekwa kwe-ICC, uMqulu weZizwe eziManyeneyo kunye namanye amaqonga ehlabathi. ICandelo le-127 lijongene nokurhoxa kwi-ICC yaye, phakathi kwezinye izinto, lithi :1.  ILizwe elizibandakanyileyo lingarhoxa kwesi siVumelwano ngokubhala lazise uNobhala Jikelele weZizwe eziManyeneyo. Oko kurhoxa kuza kusebenza kwisithuba sonyaka emva kokwamkelwa kweso saziso sokurhoxa, ngaphandle kokuba isaziso eso simisela umhla wamva.UMzantsi Afrika uza kubamba iingxoxo kwakamsinyane ne-AU kunye namazwe angamalungu ayo malunga nendlela yokusebenzisa amaqonga okusombulula iimbambano e-Afrika kungaphoziswanga maseko “ukuze kuqinisekiswe ukuba olona lwaphulo-mthetho lumasikizi noluxhalabisa izizwe zizonke luyohlwaywa nokuthi ukutshutshiswa kwalo ngokugqibeleleyo kuyaqinisekiswa ngokuthatha amanyathelo kwinqanaba lesizwe nangokukhulisa intsebenziswano yezizwe.”Kodwa ngokukodwa, uMzantsi Afrika uza kubamba iingxoxo namanye amazwe ase-Afrika ukuze kukhawuleziswe uhlaziyo lweNkundla yaseAfrika yamaLungelo oLuntu nawaBantu nezinye iinkundla zamatyala zommandla. Oku kuza kuqinisekisa ukuba ulwaphulo-mthetho olubi malunga noluntu luza kusingathwa kwangoko nangokugqibeleleyo ngala maziko, nokuba inkqubo efezekisayo ikhona apho ulwaphulo-mthetho olunje lungatshutshiswa yiNkundla okanye amanye amaziko ommandla. Kungekudala uMzantsi Afrika uza kwenza amalungiselelo okubamba iingxoxo ngokusesikweni ne-ICC ngemiba onenkxalabo ngayo. UMzantsi Afrika uza kulungisa ingxelo emayelena neziphumo zeentlanganiso zokubonisana ubunazo ne-ICC ngokweCandelo lama-97 kunye neengxaki odibene nazo ngokweCandelo lama-98(2). Le ngxelo uza kuyifaka kwintlanganiso elandelayo yeNdibano yeZizwe ezingamaLungu.UMzantsi Afrika uza kuphinda wenze isindululo sezilungiso kwisiVumelwano sase-Rome sokusekwa kwe-ICC ukuze kucaciswe, kwandiswe inkcaza yoxanduva lwe-ICC kumazwe angamalungu ayo.Iingxoxo ne-AU namanye amazwe ase-Afrika nazo ziza kuqalisa. URhulumente uza kunyula iqela laBaphathiswa eliza kuthi ngoko nangoko liqalise iingxoxo ne-ICC, i-AU namanye amazwe ase-Afrika.7. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo nokuba msulwa okufaneleyo ngabasemagunyeni abafanelekileyo.7.1 Amalungu angekho kwisiGqeba soLawulo kwiBhodi sikaGunyaziwe woMzantsi Afrika woKhuseleko eLwandle (i-SAMSA):a) UMnu Mavuso Msimang (uSihlalo);b) Nomsa Cele (uSekela Sihlalo)c) UNksz Anna Sekabiso Molemane;d) UMnu Mervyn Robert Burton7.2 UMnu Virgin Anzel Seafield ukhethwe njengeSekela loMlawuli-Jikelele  woMgaqo-nkqubo wezabaSebenzi neMpathwano eMsebenzini kwiSebe lezabaSebenzi7.3 UNjing Richard Michael Levin. INqununu yeSikolo seSizwe sikaRhulumente ngesivumelwano sengqesho seminyaka emihlanu esiphela ngeyoMnga ngowama-2019.Imibuzo:Nksz Phumla Williams (iSithethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabinethi yangomhla wama-28 kweyeKhalaa ngowama-2015,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/xh/speeches/intetho-kwintlanganiso-yekhabinethi-yangomhla-wama-28-kweyekhalaa-ngowama-2015-30-jul-2015,"1. Izigqibo zeKhabhinethi ezingundoqo1.1. IKhabhinethi iziphumezile izicwangciso zokumisela i-Operation Phakisa yeNgqungquthela yezeMigodi, eza kukhangela uluhlu lweengxaki ezibambekayo eziyimiqobo ekukhuleni nasekuphehleni kweli candelo. IiNgqungquthela yezeMigodi iza kuqulunqa izicwangciso isebenzisana namanye amahlakani ukuzama ukulwa imingeni. IiNgqungquthela yezeMigodi yeeveki ezine kucetywe ukuba iza kubanjwa ngeyeDwarha ngowama-2015.1.2. IKhabhinethi ikuvumile ukupapashwa kwidrafti yesiCwangciso-qhinga soQoqosho lweeNtlobontlobo zeziPhili luze uluntu luhlomle kuso. Esi sicwangciso-qhinga sihamba isithuba esiyiminyaka eli-14 esiphela ngowama-2030. Esi sicwangciso-qhinga sineenjongo zokunyusa igalelo elenziwa zizintlobo-ntlobo zeziphili kwisambuku semveliso yelizwe ngeli thuba silondoloza indalo yelizwe.1.3. IKhabhinethi ikuvumile ukupapashwa kwesicwangciso-sikhokelo esiyidrafti neendlela yokuqulunqa iGalelo eliFunwayo loMzantsi Afrika eliGqitywe siSizwe ukuze uluntu luhlomle ngalo kunye nokuba kuboniswane namahlakani phambi koku ingeniswe kwiNgqungquthela yesiCwangciso-sikhokelo seZizwe eziManyeneyo ngokuGuqu-guquka kweMozulo (i-UNFCC)Esi sicwangciso-sikhokelo kwakuba kuvunyelenwe ngaso siza kuba yinxalenye yesivumelwano somthetho phantsi kwe-UNFCC, esiza kwamnkelwa eParis, eFrance ngeyoMnga ngowama-2015.2. Imithetho esayilwayoIKhabhinethi ikuvumile ukupapashwa kwale Mithetho isayilwayo ilandelayo ukuze uluntu luhlomle ngayo:2.1. UMthetho osaYilwayo we-Arhente yokuLawulwa kweMida (i-BMA) wowama-2015, oneenjongo zokuseka i-BMA eza kuzama ukuthathela ingqalelo imiba yokhuseleko xa kuhanjwa kunqunyulwa imida, yokuqhuba urhwebo kunye nokhuseleko lesizwe, ngokweziumelwano uMzantsi Afrika onazo nale ngingqi, nelizwekazi i-Afrika kunye namazwe ngamazwe.Umbutho onegunya omnye wokugcina umthetho kwimida uza namathuba eenkonzo ezingatyi mali, kwakunye nokhuseleko olungcono nolawulo lweendawo eziyimida.UMthetho-sihlomelo osaYilwayo weeMbacu, wowama-2015, onenjongo yokudala inkqubo esebenzayo neluncedo yokufaka izicelo zimbacu ezifuna iindawo yokukhuselwa.IKhabhinethi ikwamnkele kwakhona ukungeniswa kwale Mithetho isaYilwayo ePalamente:2.2. OoRhulumente baseKhaya: uMthetho-sihlomelo osaYilwayo woloNyulo looMasipala, wowama-2015, olungisa uMthetho wooRhulumente baseKhaya: uMthetho woloNyulo wooMasipala, ngowama-2000 (uMthetho uNombolo 27 wowama-2000).Izilungiso zisabela kwimiba ethile ngeenjongo zokuqinisekisa ukuba amalungiselelo kanye nolonyulo uqobo loorhulumente basekhaya ngowama-2016 azinamagingxi-gingxi. 2.3. UMthetho-sihlomelo osaYilwayo we-Inshorensi yabaNgaphangeliyo, wowama-2014. Esi sisilungiso sesibini kuMthetho we-Inshorensi yabaNgaphangeliyo wowama-2001 (uMthetho uNombolo 63 wowama-2001).Wakuba lo Mthetho usaYilwayo uphunyeziwe, uza kwandisa ixesha loku lokuhlawulwa kwezimali kumntu lowo ebelilungu le-UIF lisuka kwiinyanga ezisibhozo liye kwezili-12 wandise nexesha lowo ulilungu le-UIF anokufaka ngalo ibango lisuke kwiinyanga ezintandathu linye kwezili-12.3. Imisitho ezayo3.1. IKhabhinethi iwuphumezile umxholo weNyanga yabaseTyhini wowama-2015: “AbaseTyhini, beManyene ekuQhubeleni uMzantsi Afrika Phambili” kunye noluhlu lwemisitho yeNyanga yabaseTyhini, oluza kuphela liyinkqubo yonyaka wonke.Umsitho woSuku lwabaseTyhini ngomhla we-9 ngeyeThupha uza kubanjelwa eSasolburg, eFreyistatha, oza kuphawulwa nangokukhutshwa kweNgxelo yokuqala ngeMeko yabaseTyhini nguMongameli uJacob Zuma.Unyaka wowama-2015 uza kuphawula isikhumbuzo seminyaka engama-59 yomNgcelele wabaseTyhini owawusiya kwiZakhiwo zoMdibaniso esilwela imithetho yamapasi, esiza kuba ngamalungiselelo okuqala esikhumbuzo seminyaka engama-60 ngowama-2016. 3.2. UMphathiswa wezeNzululwazi nobuChwepheshe, uNksz Naledi Pandor, uza kuphehlelela iVeki yeSizwe yezeNzululwazi (i-NSW) eza kuqhutyelwa (ukusuka ngomhla woku-1 ukuya kowe-8 kweyeThupha ngowama-2015) kwiDyunivesiti yaseMntla Ntshona (i-NWU) kwikhampasi eseMafikeng ngomhla woku-1 kweyeThupha. Uza kube ephelekwe nguMphathiswa wezeMfundo wePhondo laseMntla Ntshona, uNksz Maphefo Matsemela, kunye neNgqonyela yase-NWU, uNjing Dan Kgwadi. Lo msitho uza kuzinyaswa ngamawaka abafundi, abafundi abasedyunivesiti, oosonzululwazi kunye noluntu ngobubanzi.Umxholo we-NSW yowama-2015 “nguNyaka weLitha kunye nobuChwepheshe obusekelwe kwiLitha.” Ilitha kunye nokubaluleka kwalo ekuphuculeni ubomi liza kuboniswa lisebenza ngeendlela ezininzi ezifana nokusetyenziswa kwalo kwi-laser kwezempilo, utyando lokongulwa kwemehlo, ukuvelisa kwimizi-mveliso, ukutshisela iintsimbi zeemoto kunye nemitha yokukhusela esetyenziselwa ukuthintela ukuqhekeza.ISebe lezeNzululwazi nobuChwepheshe, lisebenzisa iBhunga lezoPhando lwezobuNzululwazi noShishino (i-CSIR), lityale imali kwi-photonics – inzululwazi yobuchwepheshe bezelitha bokuvelisa, ukulawula nokubona amaza elitha namasuntswana elitha. Oku kukhokelele, phakathi kwezinye, ekufunyanweni kolwazi lokuqala ebelungaziwa kubuchwepheshe be-digital laser. Olu lwazi lutsha luze ne-CSIR lumele indlela entsha yokubona nokusetyenziswa kobuchwepheshe be-laser kwaye ingaliqonga ekunokwakhelwa kulo amaphulo obuchwepheshe engomso.4. IzikhundlaIKhabhinethi ikuvumile ukuqeshwa kwaba balandelayo kodwa okuza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisiswa.4.1. UMnu Stavros Nicolaou njengelungu elililalela leBhunga leSizwe lokuPhuhlisa uQoqosho nezabaSabenzi kwiBhodi yabaCebisi yemiMandla eYodwa yezoQoqosho.4.2. IBhanki yezeMihlaba:a) UMnu Bafana Patrick Mathidi –  (uqeshiwe kwakhona njengoMlawuli ongekho kwisiGqeba soLawulo;b) U-Adv. Sandra Julie Hester Coetzee  – (uMlawuli ongekho kwisiGqeba soLawulo);c) UNksz Mathane Eveline Makgatho –  (uMlawuli ongekho kwisiGqeba soLawulo); kunyed) NoMnu Bennie van Rooy  – (IGosa eliPhezulu lezeziMali njengoMlawuli okwisiGqeba soLawulo).4.3. IBhunga leSizwe lokuBhalisa abaKhi beziNdlu:a) UMnu Abbey Chikane (USihlalo);b) UNksz Julieka Bayat;c) UNksz Xoliswa Eunice Daku;d) UMnu Themba Thomas Cyril Dlamini;e) UNksz Hlaleleni Kathleen Dlepu;f) UNozakuzaku uSegogwane Samuel Kotane;g) UMnu Phetola Nailana Solomon Makgathe;h) UNksz Mankwana Christinah Mohale;i) UNksz Busisiwe Nwabisa Nzo;j) UMnu Alvin Phumudzo Rapea;k) UMnu Goolam Hoosen Manack (umele uNondyebo yeSizwe);l)  UMnu Obed Lucas Molotsi  (umele weSebe lemiSebenzi kaRhulumente); kunyem) noMnu Lulama Andisa Potwana (umele iSebe lezoRhwebo noShishino).4.4. UGq Muzamani Charles Nwaila njengoMlawuli-Jikelele (i-DG) weSebe leMicimbi yezeMveli – (Ukwandiswa ngeminyaka emithathu kwesivumelwano sengqesho.)4.5. UGq Bongani Douglas Ngqulunga njengeSekela Mlawuli-Jikelele: se-Ofisi yabuCala kaMongameli kwiCandelo le-Ofisi kaMongameli.Imibuzo:Nksz Phumla Williams (IsiThethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabinethi yangomhla we-12 kweyeThupha ngowama-2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/xh/speeches/statement-cabinet-meeting-12-august-2015-13-aug-2015-0000,"1. Ukuphunyezwa kweenkqubo ezingundoqo zikarhulumente1.1. IKhabhinethi iyavuyiswa ngumgama osele uhanjwe yi-Project Mikonzo, ilinge lohanjiso lweenkonzo elinjongo zalo ekukwandisa ifuthe negalelo lezibonelelo zikarhulumente kwimimandla ethwaxwa yintsokolo kweli lizwe. Oku kubonakele eDe Doorns eNtshona Koloni apho kunikwe khona uncedo kwiintsapho ezingama-4 021, uninzi lwazo iintloko zawo ezisebenza kwiifama ngexesha lokuvuna. Olu ncedo luquka, phakathi kwezinye izinto, ukubonelelwa ngembewu kunye nezithole ukuze zityalwe kwizitiya zala makhaya kunye nenkxaso ngemali yokuseka imibutho yokuhlala kunye nookopolotyeni. ISebe loPhuhliso loluNtu nalo lisebenzisa eli phulo laseDe Doorns ukuqulunqa umgaqo-nkqubo wabo bafumana izingxungxo ngexesha lokuvuna.Ukongeza, i-Arhente yoMzantsi Afrika yeziBonelelo zikaRhulumente yaqalisa inkqubo yokuLwa iNtsokolo ekuHlaleni incedisa ngokutya kunye nezinye izinto ezibalulekileyo ezifana neempahla yesikolo yabantwana abaphuma kumakhaya asokolayo. Imali esisibonelelo esi-R1 083 160 esuka kwi-Arhente yeSizwe yoPhuhliso (i-ECD) exhasa amaqela abantwana abakwiSigaba esikuMgangatho Wabasaqalayo (i-ECD) kodwa abangekho kwizikolo-mpeleso, anabantwana abangama-975 ngoku abakwizikolo-mpeleso kulo mmandla kwaye kubo abangama-789 baxhamla kwisibonelelo sikarhulumente sabakwisigaba se-ECD.1.2. IKhabinethi iyawuncoma kakhulu umsebenzi omhle owenziwa yi-Operation Fiela, omnye wayo kutsha nje obuseMntla Koloni apho iphulo ebekubanjisenwe ngalo ngabeNkonzo yezamaPolisa eMzantsi Afrika (i-SAPS), amasebe karhulumente, i-arhente zogcino-mthetho zamaphondo noomasipala lincedise nangakumbi ekuqinisekiseni ukuba abantu abaziva  nje bekhuselekile, koko bakhuselekile ngenene. IKomiti yabaPhathiswa (i-IMC) yezoFuduko iza kubamba intlanganiso noonondaba kule veki izayo inike ingxelo ezeleyo.1.3. IKhabhinethi iziqhwabela izandla iimanyano zabasebenzi kunye neenkampani zemigodi ngokusebenzisana norhulumente zizama ukuhlaziya icandelo lezemigodi, elingumqolo woqoqosho leli lizwe kwaye icela bonke abo bachaphazelekayo ukuba bazilandele izibhambathiso ekuvunyelwene ngazo.Urhulumente, kunye namashishini nemibutho yabasebenzi, kulithuba beqhuba amaphulo okuphucula izindlu neemeko zokuphila kwiidolophana ezimelene nemigodi. Izibhiliyoni zeerandi ezili-18 iyonke imali ebekelwe bucala ukuncedisa kumsebenzi oqhubekekayo wokuphuhlisa imimandla esokolayo emelene nemigodi, isixa esivisayo sayo siphuma kurhulumente zize iinkampani zemigodi zincedise ngesixa esimalunga nesinye esithathwini kule ngxowa-mali.1.4. IKhabhinethi ikuvumile ukuqukwa kwaBaphathiswa beNtlanganisela yezoKhuselo kwiKomiti yaBaphathiswa (i-IMC) yezoFuduko eyaziswe nguMongameli Zuma.I-IMC, ekhokelwa nguSekela Mongameli uCyril Ramaphosa, iza kuphonononga iqhiwulele iziphumo ezingezihlanga ezinokuzalwa yile mithetho yezofuduko mitsha kumacandelo ahlukeneyo, kuquka elezokhenketho notyalo-mali. I-IMC iza kuquka aba Baphathiswa: owezeKhenketho; owezoRhwebo noShishino; owoPhuhliso loluNtu; owoPhuhliso lwamaShishini amaNcinci, kunye neNtlanganisela yabaPhathiswa bezoKhuseleko. 2. Uluvo lweKhabhinethi kwimiba egqubayo2.1. IKhabhinethi iyayibulela imibhiyozo yoSuku lwabaseTyhini ebibanjelwe eSasolburg eFreyistata phantsi komxholo: “AbaseTyhini baManyene ekuQhubeleni uMzantsi Afrika Phambili”. Amawaka oomama bebedibene kwiBala iHarry Gwala eSasolburg ukuya kuhlonipha indima ebalulekileyo kwezopolitiko eyadlwa ngoomama ngethuba lomzabalazo wokulwela ukukhululeka kwidyokhwe yobukholoniyali nocalu-calulo.IKhabhinethi imemelela ukuba sonke sisizwe masizeke mzekweni, siwamnkele ngezishushu lo mxholo weNyanga yabaseTyhini siqhubeleke sisebenzela ukuqinisekisa ukuba wonke umntu wasetyhini, ingakumbi amantombazana, uyaxhotyiswa kwaye akabukulwa acalulwe entlalweni size ngolo hlobo sikwazi ukulwa ukulingani ngokwesini kweli lizwe.Okunye, uMongameli Zuma ukwakhuphe nengxelo eyeyokuqala ngeMeko yabaseTyhini eMzantsi Afrika. Le ngxelo inyathela nakumba womgama omde osele uhanjiwe kweli lizwe ukusukela ngowama-1994 ukuphucula imeko yabantu basetyhini. Le ngxelo ibhalwe liSebe labaseTyhini emva kokuba lalibambe iindibano zokubonisana mbombo zone zeli lizwe phakathi kweyoKwindla neyeSilimela kulo nyaka (wama-2015). Le ngxelo iza kusebenza njengelona xwebhu lingundoqo kumaphulo okukhuthaza ukuxhotyiswa kwabasetyhini kwezentlalo nezoqoqosho, ulingwano ngokobuni kunye namalungelo oluntu.Urhulumente uza kusebenzisa ezi nyanga zishiyekileyo ukubalisa amabali nemisebenzi yabasetyhini abaqhuba kakuhle kunye nenxaxheba yabo kuqoqosho, ingakumbi kumacandelo anabantu basetyhini abambalwa kakhulu. La aquka iiMbasa zokuwonga abaseTyhini kwezeNzululwazi (umhla we-13 kweyeThupha) kunye neeMbasa zabaseTyhini kwezaManzi noGutyulo (ngomhla wama-23 kweyeThupha).2.2. IKhabhinethi iqhwabela izandla iQela leSizwe leBhola yoMnyazi, i-Proteas, ngokwenza uMzantsi Afrika uzive unebhongo kwiMidlalo yeNdebe yeHlabathi yeBhola yoMnyazi ebanjelwe eSydney, e-Australia. Eli qela loMzantsi Afrika lisecicini lokufikelela kwimidlalo eyandulela eyamagqibela kankqoyi yeNdebe yeHlabathi emva kwemidlalo enzima esele liyidlalile ukuza kuthi ga ngoku.Ngokohlelo loMbutho weHlabathi weBhola yoMnyazi, uMzantsi Afrika ngoku ukwindawo yesihlanu kwihlabathi. IKhabhinethi ihlaba ikhwelo kubo bonke abemi boMzantsi Afrika ukuba baxhase iProteas njengoko eli qela lilwela ukuphumelela iNdebe yeHlabathi.2.3. IKhabhinethi nayo, njengoMongameli Zuma ivakalisa amazwi ovelwano kwiintsapho, abahlobo kunye noogxa bamalungu eNkonzo yesiPolisa yoMzantsi Afrika (i-SAPS) agetyengiweyo. Ukubulawa kwamapolisa ngolunya olufana nolu kufanele ukuba kukhalinyelwa kugxekwe kangangoko ngabo bonke abemi boMzantsi Afrika.Amapolisa alithemba lokuqala nelokugqibela lokukhusela uluntu kwiindladiya zezaphuli-mthetho kweli lizwe. Ukubulawa kwawo kabuhlungu ngolu hlobo akohluthi nje kuphela isizwe amagorha alwa ulwaphula-mthetho, koko kuthatha abantu abangabayeni, amakhosikazi, oobhuti, oosisi, abazali kumakhaya abo.IKhabhinethi icela abo banolwazi ngokubulawa kwala mapolisa ukuba beze ngaphambili basebenzisane ne-arhente zogcino-mthetho ukuqinikisa ukuba abo bangabenzi bobubi bayabanjwa bajongane nengalo yomthetho. 2.4. IKhabhinethi iqhwabela izandla iQela loMzantsi Afrika elithe laqhuba kakuhle kakhulu kwiMidlalo yoKhuphiswano le-16 yoMbutho weHlabathi weeNdadi (i-FINA) ebanjelwe eKazan, eRussia ngokuthi liphumelele iimbasa ezimbini zegolide nezintathu zesilivere.3. Izigqibo ezinguNdoqo zeKhabhinethi3.1. IKhabhinethi ikuvumile ukukhutshwa kwePhepha loGayo-zimvo loMgaqo-nkqubo weSizwe woLoliwe ukuze uluntu luhlomle kulo, oluxovula imiba yoololiwe abalayisha iimpala nabalayisha abantu. Lo mgaqo-nkqubo, uhambelana nomsebenzi weKomishini kaMongameli yokuLungelelanisa uLwakhiwo lweziSeko zoPhuhliso, uza kuncedisa kuhlaziyo nakuvuselelo lweziporo zikaloliwe ngamanyathelo athile akhokelwa lutyalo-mali ahambelana nesiCwangciso seSizwe soPhuhliso (i-NDP).Injongo ephambili kukudala inkqubo yothutho esebenzayo ekwazi ukumelana nokhuphiswano namanye amacandelo othutho apha ekhaya nakwihlabathi, ize ngolo hlobo iphungule iindleko zezothutho. Oku kuza kukhuthaza ukusetyenziswa kobuchwepheshwe obufanelekileyo ngeenjongo zokunyusa isantya sokuvelisa nokufumana izakhono ezibubuchule obufuneka kakhulu kuqoqosho lweli. Iza kuphucula iinkonzo zothutho kwimimandla esemaphandleni, bakwazi ukuhamba-hamba kwaye idale nemisebenzi.3.2. IKhabhinethi ikuvumile ukukhutshwa koxwebhu olusihloko sithi: “IsiCwangciso-qhinga seSizwe soPhuhliso lweZakhono kunye neCandelo lezeMfundo nooGunyaziwe boQeqesho ezijonge ngaphaya kowama-2016 kwinkqubo yemfundo noqeqesho ehlanganisiweyo kumabanga aphakamileyo”, ukuze uluntu luhlomle ngalo.Olu xwebhu luxovula indlela asebenza nalulutho ngayo amaziko ophuhliso lwezakhono kunye nendlela anokudityaniswa ngayo kwinkqubo yemfundo noqeqesho yamabanga aphezulu.Olu xwebhu luphakamisa ukuba isiCwangciso-qhinga seSizwe soPhuhliso lweZakhono esilandelayo sikhokelise phambili amakhondo achazwe ngokuba ngawona afuneka kakhulu ukuze kuqaliswe ukusetyenziswa iinkqubo eziphambili zesizwe. Lukwanyathela nendlela esebenza nelulutho ngayo imiba yolawulo kwicandelo lwemfundo noogunyaziwe boqeqesho ekukhutshweni kwezibonelelo zabo bakumakhondo anqongopheleyo.3.3. IKhabhinethi ikuvumile ukukhutshwa kwelayisenisi yokusebenza esisigxina inikwa iTransnet Ports Terminal ukuba isebenzise isitishi semanganizi sokwathula kwiZibuko laseNgqura, elikunxweme elisempuma yoMzantsi Afrika, umgama ozikhilomitha ezingama-20 emntla mpuma weBhayi kanye embindini phakathi kweDurban neKapa. Oku kuhambelana kanye nezinto ezibekwe phambili ngurhulumente ngokumayelana ne-Operation Phakisa ngamalinge okukhulisa uQoqosho lwaseLwandle. Oku kuza kukhokelela ekubeni imisebenzi yokusetyenzwa kwemanganizi isuswe kwizibuko laseBhayi nelaseSaldanha isiwe kwiZibuko laseNgqura.3.4. IKhabhinethi ukuvumile ukuba uMzantsi Afrika usithobele isiVumelwano sowama-2010 saMazwe ngamazwe ngoXanduva neMbuyekezo yoMonakalo oNxulumene nokuHanjiswa ngoLwandle kweZinto ezinobuNgozi nezinokoNakalisa.Esi sivumelwano siqinisekisa ukuba kukho imbuyekezo ngomonakalo owenziwe ebantwini nakwimpahla, ngeendleko zokucoca nokubuyiselwa izinto kwisimo sangaphambili, kunye nelahleko yezoqoqosho ebangelwe kukuhanjiswa ngolwandlwe kwezinto ezinobungozi nezinokonakalisa ezinokungcolisa ulwandle. UMzantsi Afrika uza kukwazi ukuyifumana le mali yokuncedisa kumonakalo obangwe zizinto ezinobungozi nezinokonakalisa emva kokuba zonke iinkqubo nobunye ubucukubhede basepalamente bokwenza esi sivumelwano sihambelane neemeko zalapha ekhaya zigqityiwe.4. Imithetho esayilwayo4.1. IKhabhinethi ikuvumile ukungeniswa ePalamente koMthetho-sihlomelo osaYilwayo weeFilimu noShicilelo, wowama-2015. Lo Mthetho usaYilwayo ulungisa uMthetho weeFilimu noShicilelo wowe-1996 (uMthetho uNombolo 65 we-1996). Ezi zilungiso zicacisa indima yobuchwepheshe bale mihla, ingakumbi, i-intanethi kunye namaqonga oluntu onxibelelwano, ngeenjongo zokukhusela abantwana kuwo onke amaqonga osasazo (i-intanethi namanye) ekubeni babone izinto ezinobungozi nezihlasimlisa umzimba.Lo mthetho usayilwayo uqinisa uxanduva olubekwe emagxeni eenkampani zeeselula kunye nezo ze-intanethi ukuba zikhusele uluntu nabantwana xa besebenzisa iinkonzo zawo. UGunyaziwe wezoSasazo oziMeleyo woMzantsi Afrika (i-ICASA) akazikuzikhupha iilayisenisi okanye azihlaziye ngaphandle kwesiqinisekiso esivela kwiBhodi yeeFilimu noShicilelo sokuba bonke ubucukujeje bomthetho buyathotyelwa.5. Imisitho ezayo5.1. UMongameli Zuma uza kuzimasa iNgqungquthela yeeNtloko zamaZwe yesiQhelo yama-35 yoMbutho waMazwe aseMazantsi e-Afrika (i-SADC) ukusuka ngomhla we-17 ukuya kowe-18 kweyeThupha ngowama-2015 eGaborone, eBotswana. Kule ngqungquthela, uMongameli uza kunikela iintambo zokuba ngusihlalo weCandelo le-SADC leNtsebenziswano kwezoPolitiko, uKhuselo noKhuseleko. Ngethuba uMzantsi Afrika ubambe esi sikhundla uye wakhokela amaQela abaKhi-mkhanyo be-SADC boNyulo izihlandlo ezithandathu, elaya lavuma ukuba kuzo zonke ezi zihlandlo ulonyulo belinoxolo kwaye lingenamakhwiniba.5.2. USekela Mongameli Ramaphosa uza kuthatha uHambo ngoMsebenzi oluya eJapan ukusuka ngomhla wama-24 ukuya kowama-25 kweyeThupha ngowama-2015. Ngethuba eseJapan uza kuya kubamba nje isandla nakwiNkulumbuso uShinzo Abe futhi athathe nenxaxheba kwindibano, i-South Africa-Japan External Trade Organisation Business Seminar.IKhabhinethi iyalwamnkela olu tyelelo lomsebenzi luya eJapan, kwaye luza kuqinisa amakhonkco obuhlobo nobudlelwano obukhoyo phakathi kwala mazwe mabini. UMzantsi Afrika neJapan babona ngasonye ngomba wokubaluleka kwemibutho yamazwe ngamazwe kunye nemfuneko yokwenza iinguqu kwiBhunga loKhuselo leZizwe eziManyeneyo (i-UN) kunye nenkqubo ye-UN kwintlanganiso eyiNdibano eNkulu yama-70 kule nyanga izayo.5.3. UMongameli Zuma uza kubamba iMbizo kaMongameli e-Eersterust, ePitoli ngomhla wama-21 kweyeThupha ngowama-2015 apho aza kuthetha ngemiba enxulumene nookusetyenziswa gwenxa kweziyobisi. IsiCwangciso esinguNdoqo seSizwe seziYobisi, sowama-2013-2017, silungelelanisa amalinge karhulumente okulwa nokusetyenziswa kakubi kotywala neziyobisi.IKhabhinethi ihlaba ikhwelo kuluntu ukuba lusebenzisana norhulumente nee-arhente zogcino-mthetho kuliwe ukusetyenziswa kakubi kweziyobisi, okungunobangela weengxaki ezininzi ekuhlaleni, kuquka nokuxhatshazwa kwabasetyhini nokuphathwa kakubi kwabantwana. Abazali neempelesi badlala indima ebaluke kakhulu ekuqinisekiseni ukuba abantwana bakhuselekile kwaye bakhula kumakhaya anobubele nemfudumalo.5.4. IKhabhinethi iyawamkela umsebenzi omhle kwisikolo esilungiswe ngokutsha, i-Makgatho Lewanika Mandela Primary School, esiseMvezo eMpuma Koloni, nesiza kuvulwa nguMongameli Zuma ngomhla wama-25 eyeThupha 2015.Esi sikolo siyanxalenye yomsebenzi oqhubekekayo karhulumente wokubuyisela abafundi zixhobise nezikolo ezikwimimandla esemaphandleni ngobuxhakaxhaka bale mihla. Esebenzisa iPhulo lokuKhawulezisa ukuHanjiswa kweziSeko zoPhuhliso zeziKolo (i-ASID) leSebe leMfundo esiSiseko, urhulumente uziphelisile izikolo ezingakhiwanga kakuhle waze wazitshintsha ngezikolo ezizindawo ezifanelekileyo zokufundela. Ukuza kuthi ga ngoku, i-ASIDI sele yakhe yagqiba izikolo ezili-116 yafaka amanzi kwizikolo ezingama-499, iziseko zogutyulo kwezingama-425 kunye nombane kwezingama-298.5.5. USekela Mongameli Ramaphosa uza kuzimasa iNkongolo engoLwazi namaThala eeNcwadi eHlabathi yoMfelandowenye weHlabathi wemiButho yamaThala eeNcwadi eza kubanjelwa kwiZiko leeNgqungquthela laMazwe ngamazwe laseKapa, (i-CTICC) ukusuka ngomhla we-15 ukuya kowama-21 ngeyeThupha kowama-2015 phantsi komxholo othi: AmaThala eeNcwadi Anako Konke: Ukufikelela, uPhuhliso neeNguqu”.Le nkongolo ibanjwe kanye ngexesha urhulumente akhe amathala eencwadi ezikolo angaphezulu kwe-1 000 mbombo zone zeli lizwe phakathi komhla we-18 kweyeKhala ngowama-2015 ukuya kumhla we-18 kweyeKhala kowama-2016 ngeenjongo zokukhuthaza abafundi abaninzi ukuba bafunde. ISebe leMfundo esiSiseko likwafaka nezicelo kumashishini abucala kunye nemibutho engekho phantsi kukarhulumente ukuba alixhase eli phulo ngokuliza ngeencwadi nokwakha amathala eencwadi, phakathi kwezinye.IKhabhinethi iyabacela abazali nootitshala ukuba benze kangangoko banakho ukuqinisekisa ukuba ulutsha luyakwazi ukuzifumana iincwadi, kwaye ikwahlaba nekhwelo kuluntu ngobubanzi ukuba luncedise ngeencwadi luseke namaqela okufunda iincwadi kuba isizwe esithanda iincwadi sisizwe esinenkqubela.5.6. UMphathiswa wezoKhenketho uDerek Hanekom uza kuphehlelela iNyanga yezoKhenketho ngomhla we-16 kweyeThupha kowama-2015 e-Euphoria Golf Estate, eMookgophong eLimpopo phantsi komxholo othi: “Isigidi samathuba amatsha sisilindile”, osuselwe kumxholo woSuku lweHlabathi lezoKhenketho (ngomhla wama-27 kweyoMsintsi) othi: “Ibhiliyoni Yabakhenkethi – Ibhiliyoni Yamathuba”.Imixholo yalapha ekhaya neyamazwe ngamazwe ineenjongo zokufundisa abakhenkethi ngokubaluleka kokhenketho olunenkathalo. Njengenxalenye yoku, abakhenkethi bayakhuthazwa ukuba bahloniphe iinkcubeko, bakhusele izinto ezingamafa, bonge amandla namanzi, baze bathenge iimveliso zalo ndawo bakhenkethele kuyo ukuxhasa amaphulo okudala imisebenzi kuyo, nto leyo iyeyona ibaluleke kakhulu.IKhabhinethi ikhuthaza abemi boMzantsi Afrika ukuba balityhutyhe eli lizwe lethu lihle, ngokwenza oko banceda ukuba imisebenzi ingapheli futhi baxhasa iimveliso zalapha ekhaya.5.7. Isebe lezeMidlalo noLonwabo kunye nelabaseTyhini libambisene nabakwa-G-Sport ngeenjongo zokuhlonipha abasetyhini boMzantsi Afrika abathatha inxaxheba kwezemidlalo.ISebe lezeMidlalo noLonwabo kunye nabakwa-G-Sport baza kuwonga iimbaleki zabasetyhini ezifanelekileyo kunye nabo basebenza kwezemidlalo abasebenza phantsi kweemeko ezinzima zokucinezelwa besenzela ukuzisa udumo kweli lizwe.Uhleli uthe tha engqondweni yeSebe umsebenzi osafuna ukwenziwa ukubeka phambili umba wolingwano kubo bonke abasetyhini abakwicandelo lezemidlalo, abo badlalayo buqu nabo bakulawulo lwezemidlalo. Nangona iSebe likuqonda ukuba usemkhulu umsebenzi osafuna ukwenziwa, lizimisele ukubambisana nabo bazimiseleyo ukwenza umahluko kwimeko yabasetyhini.5.8. IKhabhinethi ikhuthaza bonke abemi boMzantsi Afrika ukuba baphakamise amagama abo banokuba sethubeni lokuwongwa ngeeMbasa zeSizwe, ezi zimbasa ezikwizinga eliphezulu uMzantsi Afrika owonga ngalo abemi beli kwakunye nabo bazizithwalandwe bamazwe angaphandle abancedise kakhulu kwidabi lokubethelela ulawulo lwentando yesininzi nababenegalelo elikhulu ekuphuculeni impilo yabantu boMzantsi Afrika.IiMbasa zeSizwe yi-Order of Mendi for Bravery, i-Order of Ikhamanga, i-Order of the Baobab, i-Order of Luthuli, i-Order of Mapungubwe, kunye ne-Order of the Companions of OR Tambo.Umhla wokuvalwa wokungeniswa kwamagama ngama-31 kweyeThupha. Iifomu zokungenisa amagama ziyafumaneka kule webhusayithi: www.presidency.gov.za kwaye kufuneka zikhatshwe sisicantshulwana esiliphepha nje elinye sinika izizathu zokuphakamisa igama lalo mntu umphakamisileyo.6. IzikhundlaZonke ezi zikhundla ziza kuxhomekeka ekuqinisekisweni kobunyani beziqinisekiso zemfundo nobunye ubucukubhede obufuna ukuqondisisiswa.6.1. Amalungu angekho kwisigqeba solawulo eBhodi yePosi yoMzantsi Afrikaa. UGq Simosezwe Dugmore Lushaba – (USihlalo);b. UNksz Bulelwa Patricia Soci – (USekela Sihlalo);c. UMnu Robert Nkuna;d. UMnu Mduduzi Eric Zakwe;e. UMnu Zibuse Comfort Ngidi;f.  UNksz Nomahlubi Victoria Simamane;g. UGq Lynette Moretlo Molefi;h. UNksz Marion Lesego Dawn Marole;i. UMnu Joel Sihle Ngubane; kunyej. noMnu Phetole Elvis Rabohale.6.2. Abalawuli abangekho kwisigqeba solawulo se-South African Forestry SOC Ltda. UMnu Lungile Rudolph Mabece – (USihlalo);b. UMnu Stanley Mandla Mnguni;c. UMnu Gabriel Christiaan Theron;d. UGq Petros Mbiji Mahlangu;e. UMnu Maroale Jacob Rachidi;f. UNksz Sakekile Baduza;g. UNksz Caroline Phumzile Mavasana Ngwenya;h. UNksz Nazia Carrim; kunyei. noGq Pulane Elsie Molokwane.6.3. Abalawuli abangekho kwisigqeba solawulo seBhodi ye-Alexkor:a. UNksz Hantsi Bhetilda Mayeza – (USihlalo);b. UNksz Mamoroke Lehobye;c. UMnu Vimal Bansi;d. UMnu Tshediso John Matona;e. UMnu Trevern Marais Haasbroek;f. UMnu John Sembie Danana;g. UGq Roger Paul (reappointment); kunyeh. noNksz Zukiswa Zandile Ntlangula (uqeshiwe kwakhona).6.4. UMnu Mathanzima Hubert Mweli – UMlawuli-Jikelele (i-IDG) weSebe leMfundo esiSiseko6.5. UMnu Petrus Mduduzi Shabane – ukwandiswa kwesivumelwano sengqesho se-DG yeSebe loPhuhliso lwamaPhandle noBuyekezo lwemiHlaba.6.6. UGq Nontsikelelo Tshayingca-Mashiya – iSekela DG leCandelo loMsebenzi weSebe, uHlolo noVavanyo kwiSebe lezokuCwangcisa, ukuHlola nokuVavanya.6.7. UMnu Nkhumeleni Victor Tharage – i-DG kwiSebe lezoKhenketho.Imibuzo:Nksz Phumla Williams (IsiThethi seKhabhinethi esiliBambela)Inombolo yoqhagamshelwano: 083 501 0139"
INtetho kwintlanganiso yeKhabhinethi yangomhla wama-26 kweyeThupha ngowama-2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/xh/speeches/intetho-kwintlanganiso-yekhabhinethi-yangomhla-wama-26-kweyethupha-ngowama-2015-28-aug-2015,"1. Imiba egqubayo1.1. IKhabhinethi iyamkele iYunithi 6 leSikhululo soMbane iMedupi eLephalale eLimpopo eliza kusebenza ngokupheleleyo, kwaye ligalele iimegawathi (ii-MW) ezingama-800 zombane kuvimba wombane wesizwe. Iprojekthi yeSikhululo soMbane iMedupi yeyombane ophehlwa ngamalahle eneeyunithi ezintandathu ezikumgangatho wee-MW ezingama- 4764 ngokwamandla. UMongameli Jacob Zuma uza kuyiphehlelela ngokusesikweni le yunithi ngomhla wama-30 kweyeThupha ngowama-2015.Ukwakhiwa kweMedupi kwaqala ngoCanzibe kowama-2007, kwaye zontandathu ezi yunithi ziza kuqala ukusebenza kwinyanga ezintandathu zokuqala ngowama-2019. Sakuba sigqityiwe esi Sikhululo, siza kuba sesesine kwezona zikhulu ezisebenza ngamalahle kwanesona sikhulu sohlobo olupholiswa ngomoya owomileyo ehlabathini. Kucetywa ukuba esi sikhululo sisebenze iminyaka engama-50.IYunithi 6 yaqala ukudityaniswa neziko lombane lesizwe ngomhla wesi-2 kweyoKwindla kulo nyaka, kwaye belisoloko linikela ngombane kwiziko lombane lesizwe ngamaxesha athile ngelixa lisoloko livavanywa  malunga nokuba nesakhono. Ngeli xesha iYunithi  6 ibe nako ukudambisa uxinzelelo kumbane wesizwe, nto leyo ethe yanceda ukuba ukunkinkishwa kuphephele mpela okanye isithonga sako sincitshiswe. Ukusebenza kweli candelo kuzalisekile, kanye ngokwelixesha limiselweyo lesiqhelo eliziinyanga ezintandathu emva kokudityaniswa okokuqala.Ukusebenza ngokorhwebo kweYunithi 6 leSikhululo soMbane iMedupi sisigaba esibalulekileyo kwimizamo yethu yokuveza iindlela ezintsha zokuba nombane.1.2. IKhabhinethi iphinde yayiqonda imiqobo ekhoyo elisajongene nayo ilizwe malunga nokubakho kombane. Noxa ukunkinkishwa kombane iyinto edanisayo, abakwa-Eskom bazinikele ekugcineni amaziko ethu ombane ngale ndlela ifunekayo ukuze ahlale ixesha elide kungekho kuphithikezwa kungako. Kulo Mvulo uzayo (umhla wama-31 kweyeThupha), iYunithi  2 yeSikhululo soMbane iKoeberg eNtshona Koloni iza kuvalwa ukuze ilungiswe njengoko kucetyiwe.1.3. Le Yunithi kulindeleke ukuba iphinde isebenze emva kweenyanga ezintathu. Eli xesha limiselweyo lokuvalwa kweYunithi 2 yaseKoeberg yinxalenye yenkqubo yakwa-Eskom yokulungisa amaziko ngamaziko ayo. Rhoqho emva kweenyanga ezili-16 ukuya kwezi-18, iyunithi nganye kwezi zimbini zaseKoeberg iyavalwa ukuze ithiwe amafutha, lihlolwe kwaye lilungiswe. Oku kuvalwa ngokwesiqhelo kwenziwa ngamaxesha athile ukuze zombini ezi yunithi zikwazi ukusebenza ngokushiyana kwazo futhi zingavalwa zombini ngaxeshanye ngethuba leenyanga ezibandayo zobusika unyaka nonyaka.1.4. Noxa siqhubeleka ukuba nempumelelo ekuphuculeni kwethu amandla okuba nombane, iKhabhinethi imemelela abemi boMzantsi Afrika ukuba bathi gqolo ukuwusebenzisa umbane ngononophelo nangendlela ewuqoqoshayo.  2. Intlanganiso yeeNtloko zaMazwe noRhulumente2.1. IKhabhinethi yamkele iziphumo zeNgqungqthela yesiQhelo yama-35 yeeNtloko zaMazwe noRhulumente yoMbutho woPhuhliso lwaMazwe aseMazantsi e-Afrika (i-SADC) apho uMongameli Zuma wayekhokeele igqiza labathunywa laseMzantsi Afrika.Kule ngqungquthela kwamkhelwa isiCwangciso soPhuhliso lweziKhombisi zesiCwangciso-qhinga leNgingqi sowama- 2015-2020 esihlaziyiweyo. Ngaphezu koko, kule ngqungquthela kwatyikitywaiintlobo ezahlukeneyo zezivumelwano okanye imimiselo emithathu eza kwenza ingingqi ibe nako ukujongana nemingeni engundoqo yokungaqeshwa nokuncothula intlupheko ngendlela enozinzo.Isivumelwano esilungisa uMmiselo malunga neNtsebenziswano kwezoPolitiko, uKhuselo noKhuseleko neSivumelwano esilungisa isiVumelwano esinguMnqophiso we-SADC (uMnqophiso). Ezi zivumelwano ziza kuvumela iKomiti yaMazwe ngaMazwe yezoKhuselo noKhuseleko yeSebe leNtsebenziswano kwezoPolitiko, uKhuselo noKhuseleko ukuba isebenze njengeqonga lokulungelelanisa leeNtloko zoLuleko neeNtolongo zaMazantsi e-Afrika.  Isibhengezo soPhuhliso nokuXhotyiswa koLutsha sithi makuqwalaselwe ngokukhawuleza ukuphuhliswa nokuxhotyiswa kolutsha kwimeko yentsebenziswano, ukumanyana, uphuhliso, uxolo nokhuseleko kwingingqi.Ummiselo weeNkonzo zoRhwebo ukhulula urhwebo phakathi kwamazwe e-SADC ukuze kudaleke ummandla omnye wokurhwebelwana n ngeenkonzo kwingingqi. Ukwamkelwa kwesiCwangciso soPhuhliso lweziKhombisi zesiCwangciso-qhinga leNgingqi sowama- 2015-2020 kube linyathelo elibaluleke kakhulu kwimizamo ye-SADC yokukhuthaza urhwebo phakathi kwamazwe engingqi.  IKhabhinethi yaphinda yamkela isigqibo sentlanganiso ye-Double Troika ye-SADC eyayibanjwe ngelixa kubanjwe neNgqungquthela ye-SADC apho kwakukho uSekela Mongameli Cyril Ramaphosa nokwanguMlamli we-SADC kuyo. Le yona intlanganiso yayiza kuqinisekisa imiqathango yomsebenzi weKomishini ye-SADC yoPhando ejongene neLizwe laseLesotho.3. Utyelelo lukaSekela Mongameli lwaseJapan3.1. IKhabhinethi yamkele utyelelo olube yimpumelelo lwaseJapan lukaSekela Mongameli Ramaphosa. Wayephelekwe ligqiza eliphezulu labaphathiswa noosomashishini ukuze bakhuthaze ukukhethwa koMzantsi Afrika njengelizwe ekunokutyalwa kulo imali.USekela Mongameli uqinisekise abatyali-mali baseJapan ukuba uMzantsi Afrika uvulelekile ukuba kungenziwa urhwebo nawo, kwaye wabazisa ngokuzinza koqoqosho lweli lizwe, kwanangokukulungela kwalo ukuba kungatyalwa imali kulo, ngokukodwa kumalinge okudala imisebenzi.Usekela Mongameli Ramaphosa uphinde walusebenzisa olu tyelelo ukuze enze iJapan izinikele ekusebenzeni noMzantsi Afrika kumalinge awo okulwa isibetho seSandulela-ngculazi (i-HIV) neNgculazi (i-AIDS), isifo sephepha (i-TB) nesifo esibangwa ziingcongconi (imalariya).  4. Izigqibo ezingundoqo zeKhabhinethi4.1. IKhabhinethi isivumile isicelo soMzantsi Afrika neSixeko sase-Durban sokuba iMidlalo yeZizwe ezazingamaThanga yeyowama-2022 ibanjelwe apha. Lityeli lokuqala eli e-Afrika lokubamba le midlalo, kwaye oku kuza kwenza uMzantsi Afrika ube sendaweni entle yokutsala ukhenketho malunga nemidlalo unike neQela loMzantsi Afrika amathuba.Ukubambela le midlalo apha kuza kusebenzisa iziseko zophuhliso ezazalwa yi-2010 FIFA World Cup™. Le Midlalo yeyoyama-2022 yeZizwe ezazingamaThanga ekulindeleke ukuba ingenise kuqoqosho imali eya kutsho kwiibhiliyoni zeerandi ezingama-20, nto iza kwenza iSambuku seMveliso yeSizwe (iiGDP ikhule ngokengezeleleke ngeR11 billion.4.2. IKhabhinethi ikuvumile ukupapashwa kweNgxelo yesiHlanu yamaXesha Athile (yowama-2009-2014) ngokuQaliswa ukuSetyenziswa kwesiVumelwano sokuSiphula neeNgcambu zonke iiNtlobo zokuCalula abaseTyhini kwiPhephandaba likaRhulumente ukuze uluntu luphefumle ngayo.Le ngxelo inika amagqabantshintshi malungi nokusebenza kothotho lwemithetho, imigaqo-nkqubo neenkqubo ezisetyenziswa eMzantsi Afrika kwaye iqaqambisa impumelelo yeli lizwe malunga nokuxhobisa abantu ababhinqileyo nokulingana ngokwesini. Ingxelo le iphinda iyibone imingeni esoloko ikho nemiqobo ethintela ukoyisa ukungalingani nocalucalulo kweli lizwe.4.3. IKhabhinethi ivume ukuba uMzantsi Afrika ube yinxalenye yeZiko leeNgcebiso ngoMthetho woMbutho woRhwebo weHlabathi (i-WTO) kwelaseGeneva.Lo ngumbutho wamazwe ngamazwe ocebisa ngezomthetho malunga nomthetho we-WTO, inkxaso kwiinkqubo zokusombulula  imbambano nokufundiswa ngomthetho we-WTO  kumazwe asakhulayo nalawo angekakhuli kakhulu.Njengelungu uMzantsi Afrika uza kuba nako ukufumana uncedo malunga  nokuhambelana kwamanyathelo ezorhwebo achaphazela ukuthunyelwa kweempahla kwamanye amazwe nguMzantsi Afrika namanyathelo ezorhwebo afunwa nguMzantsi Afrika. Iziko eli lingaphinda lincedise uMzantsi Afrika ekusombululeni amatyala embambano mayelana ne-WTO.4.4. IKhabhinethi yazisiwe ngesikhundla sonyaka omnye anyulelwe kuso uMphathiswa wezeziMali uMnu Nhlanhla Nene, sokuba nguMongameli weBhunga leQela labaPhathiswa beMpuma naMazantsi e-Afrika abaLwa ukuThutyeleziswa kweMali.Ngenxa yoko, uMphathiswa uza kusingatha intlanganiso yonyaka yowama-2015 yeli bhunga.Eli bhunga lengingqi loorhulumente ngoorhulumente lilwelwa ukusetyenziswa ngokungenamkhethe kwemithetho  yokulwa ukuthutyeleziswa kwemalinokuxhaswa ngemali kwemibutho yabanqolobi, mibutho leyo ekuyo yonke ingingqi esemazantsi nasempuma ye-Afrika.Injongo yokuba uMzantsi Afrika ube lilungu kukuqinisa amanyathelo apha kwingingqi okulwa ukuthutyeleziswa  kwemali  kunye nokuthintela ukuxhaswa ngemali kwamaphulo obunqolobi, nto leyo ekhuthaza ukhuseleko lwesizwe ekhaya nakwingingqi.    4.5. IKhabhinethi ayikuyekanga ukugxeka impambano yokubulala amapolisa. IKhabhinethi imemelela uluntu ukuba lusebenzisane namapolisa luwancedise ekubambeni abaphembeleli boku kubulawa. Ii-arhente zogcino-mthetho zisebenza imini nobusuku ziqinisekisa ukuba bonke abaphembeleli bezi zenzo zolwaphulo-mthetho  bayabanjwa. IKhabhinethi ibulela bonke abantu ababenegalelo ekubanjweni kwabantu abathathu abanxulumene noku kubulawa kwamapolisa.5. Imithetho esayilwayo5.1. IKhabhinethi ivume ukungeniswa ePalamente koMthetho osaYilwayo weNkonzo yokuSebenza kuMazwe angaPhandle, , yowama-2015. Lo Mthetho ubonelela ngenkqubo enye yeNkonzo yaseMazweni angaPhandle nemo yasemthethweni ekuza kuthi ngayo le Nkonzo yaseMazweni angaPhandle iphathwe ilawulwe liSebe lezoBudlelwane baMazwe ngaMazwe neNtsebenziswano.UMthetho lo osaYilwayo uza kusetyenziswa ngokoMgaqo-siseko, imithetho ekhoyo yeNkonzo yaBasebenzi bakaRhulumente, iinkonzo zokhuseleko, kwaye inxulunyaniswe nesiCwangciso soPhuhliso seSizwe (i-NDP) ekuqiniseni ukunikezelwa kweenkonzo. Oku kuza kuqinisa ukusebenza kakuhle, ukuphendula  nokonga iindleko malunga nokusebenzisa kangangoko amathuba okuqhubela phambili umgaqo-nkqubo wezangaphandle woMzantsi Afrika kunye nenkqubo yophuhliso yeli.5.2. IKhabhinethi ivume ukuthiwa thaca ePalamente koMthetho osaYilwayo wobuNkokheli beMveli nobamaKhoisan,, yowama-2015.Lo Mthetho osaYilwayo wenza igalelo kweyona nto ingundoqo ye-NDP ekujoliswe kuyo nekukuvulela ukunamathelana koluntu kunye nobunye ngelixa kujongenwe nokungalingani kwamandulo. Oku kuza kwenzeka ngokubonelela ngomthetho ovuma wamkele amaKhoisan neenkokheli zawo.Uceba ukuseka iKomiti eCebisayo ngeMicimbi yamaKhoisan, nto leyo eza kunceda urhulumente kwinkqubo yokuvuma nokwamkela amaKhoisan neenkokheli zawo.UMthetho osaYilwayo ukwamanya imithetho ekhoyo yobunkokheli besizwe bemveli, nto leyo eza kunceda ekurhoxisweni koMthetho weNdlu yeSizwe yeeNkokeli zeMveli wowama-2009 (uMthetho uNombolo 22 wowama-2009) kunye noMthetho weeNkokeli zeMveli nesiCwangciso-sikhokelo soLawulo, wowama-2003 (uMthetho uNombolo 41 wowama-2003).6. Imisitho ezayo6.1 UMongameli Zuma uza kwazisa iprojekthi yoKulwa ukuVuza kwaManzi nathi wayazisa ngowama-2015 kwiNtetho yakhe yoBume beSizwe. Oku uza kukwenza eBhayi ngomhla wama-28 kweyeThupha ngowama-2015, njengenxalenye yenkqubo karhulumente yokujonga ilahleko yamanzi eyenziwa kukuvuza.Le projekthi iza kuqeqesha abantu abatsha abangama-15 000 babe ngamagcisa nabatywini abalungisa ukuvuza kwamanzi kwiindawo abahlala kuzo. Iza kubanika izakhono zokuqala amashishini abo okanye ukufumana ingqesho efanelekileyo. Abokuqala abangama-3 000 sebefunwa kulo nyakamali sikuwo.Ukuvuza kwamanzi kuiphantse kube ngama-40% amanzi esizwe achithekayo, kwaye atya ilizwe iibhiliyoni zeerandi ezisi-7 ngonyaka.6.2. UMongameli Zuma uza kuya kwindibano yeMinyaka engama-70 yokuPhela kokuThinjwa kweChina nokuPhela kweMfazwe yesiBini yeHlabathi kwilizwe laseChina ukususela ngomhla we-2 ukuya kowe-4 kweyoMsintsi ngowama-2015, kwaye uza kudibana noMongameli Xi Jinping bathethe bobabini.Ubudlelwane boMzantsi Afrika neChina ngokweSivumelwano seNtsebenziswano esiBalulekileyo esiBanzi esisekelwe kwisiBhengezo saseBeijing ngokuSekwa kweSivumelwano seNtsebenziswano esiBalulekileyo esiBanzi, esiquka onke amasolotya obudlelwane phakathi kwala mazwe mabini.  6.3. IKhabhinethi imemelela bonke abemi boMzantsi Afrika ukuba babhiyozele imbali yethu neenkcubeko ezahlukeneyo xa ilizwe likhumbula iNyanga yaMafa kweyoMsintsi phantsi kwesihloko esithi, “Ulwazi lwethu lwemveli, ilifa lethu: Umcimbi wokuchonga, ukukhuthaza nokugcina ilifa eliphilayo loMzantsi Afrika”.Imibhiyozo yesikhumbuzo yalo nyaka iza kuba ngumboniso wezenkcubeko kwaye abahlali bakhuthazwa ukusebenzisa amafa abo aphilayo anjengokutya, umsebenzi wobugcisa, umngqungqo nomculo ukukhuthaza ukungafani kwenkcubeko, amalungelo abantu, ukwakha isizwe nophuhliso loqoqosho.6.4. UMzantsi Afrika uza kuphinda ubhiyozele iNyanga yoKhenketho kweyoMsintsi. Eli lithuba elililo lokuba iintsapho zityelele iindawo zamafa zeli lizwe ukuze ziphinde zizidibanise nexesha eladlulayo.NgeNyanga yaMafa, iSebe lezobuGcisa neNkcubeko liza kuguqula isoyi kwiSiza seSizwe samaQhawe ePitoli ukwenza umqondiso wokuqalisa kokwakhiwa kwelitye lesikhumbuzo eliza kubonisa ixesha laphambi kobukoloniyali, umzabalazo wenkululeko nawo onke amagorha alwela inkqubela-phambili yoluntu.1.5. USuku leSizwe lesiKhumbuzo soMbutho woMzantsi Afrika wezamaPolisa (i-SAPS) saminyaka le kulo ngomhla wesi-6 kweyoMsintsi ngowama-2015 kwiZakhiwo zoMdibaniso ePitoli, luza kukhumbula ubugorha nokuzinikezela kwamapolisa abhubhayo ukuze akhusele abahlali.Ngephulo le-SAPS lokuqesha amalungu amatsha kuqeshwe amanye amalungu ongezelekileyo angama-6252 kulo nyakamali wowama-2015/16 ukuqinisa inkonzo yabacuphi, ukwenza amapolisa abonakale phakathi koluntu, ubuntlola kwezolwaphulo-mthetho, ukuphandwa kusetyenziswa ubunzululwazi kuquka iinkonzo zokhuselo nokhuseleko.  IKhabhinethi imemelela ulutsha ukuba licinge ngomsebenzi wobupolisa onamathuba amaninzi. Ezinye iinkcukacha ungazifumana kule webhusayithi: www.saps.gov.za.6.6. Inyanga yaBasebenzi bakaRhulumente yaminyaka le iza kukhunjulwa ngabo bonke aBasebenzi bakaRhulumente ngenyanga yoMsintsi phantsi kwesihloko esithi, “Moving South Africa forward: Taking the Public Service to the people” (Ukuqhubekisela uMzantsi Afrika phambili: Ukusa iNkonzo kaRhulumente ebantwini)Inyanga iza kugqamisa iinkonzo zikarhulumente, ukuzinikezela, ukuzinikela nokugqwesa ekunikezeleni iinkonzo zoluntu. Ingxelo iza kunikwa mayelana nenkqubela eyenziweyo emva kweentlanganiso zokubonisana nokufakana imilomo kunye zonyaka wama-2014 nabasebenzi bakarhulumente abasebenza ngqo noluntu  mayelana “nokuguqula indlela abasebenza ngayo abasebenzi bakarhulumente.”  Inkonzo karhulumente esebenza ngokunemagingx-gingxi ngundoqo wento efunekayo ukuze kuzalisekiswe i-NDP. IKhabhinethi imemelela abasebenzi bakarhulumente ukuba baphinde bazinikele kwimithetho-siseko yeBatho Pele ngokunikezela iinkonzo ezikumgangatho ophezulu, eziyibabalayo imali nezinobuchule kubo bonke abemi boMzantsi Afrika.6.7. IKhabhinethi yazisiwe ngenkqubela malunga neNgqungquthela yeHlabathi ye-XIV yezamaHlathi yoMbutho woKutya noLimo eza kubanjelwa eInkosi Albert Luthuli Convention Centre, KwaZulu-Natal, ngomhla we-7 ukuya kowe-11 kweyoMsintsi kowama-2015.Umxholo othi,“Amahlathi naBantu: Ukutyala imali kwikamva elizinzileyo” ubonisa amahlathi olungqiyame ngabantu, indima yawo kuphuhliso loluntu noqoqosho, iimfuno namathuba otyalomali kwanendima yamahlathi ekuphuhliseni uqoqosho. Oku kuphathelele ngqo kwimiba ephambili karhulumente mayelana nokuncothulwa kwentlupheko, ukuphuhliswa kweelali nokudala imisebenzi. Ingqungquthela iza kuphinda igxile ekunqongophaleni kwamanzi nokuguquka kwemozulu.Le yiNgqungquthela yeHlabathi yezamaHlathi yokuqala ebanjelwe e-Afrika kwaye inika ithuba lokwazisa ilizwekazi eli ngezamahlathi kwihlabathi ngokubanzi. Inkqubo yokufikelela ebantwini iza kwazisa uluntu, kuquka amaqela asemngciphekweni, malunga nokuba nako ukuthatha inxaxheba.Ingqungquthela iza kulandela iVeki yokuTyalwa kweMithi (1 ukuya kowe-7 kweyoMsintsi) phantsi komxholo othi, “Halala! Hlathi elitsha” kwaye imemelela abemi boMzantsi Afrika ukuba batyale umthi omnye nje, ngaloo ndlela  babe banceda ekulungiseleleni ikamva elizinzileyo.7. Umyalezo wovuyiswano7.1 IKhabhinethi inqwenelela impumelelo iimbaleki zeli lizwe ezikhuphisana kwiMidlalo yeHlabathi ye-15 yeeMbaleki ekungoku nje ibanjelwe eBeijing, eChina. Ikwanqwenelela impumelelo abo bathatha inxaxheba kwiMidlalo yamaZwe ase-Afrika ye-11th phakathi komhla we-4 nowe-19 kweyoMsintsi kowama-2015 eBrazzaville, Congo.IKhabhinethi imemelela abemi boMzantsi Afrika ukuba bamanyane baxhase iimbaleki zethu xa iflegi yethu beyiphakamisele phezulu besenza isizwe sizingce.7.2. IKhabhinethi itsho ngazwi-nye noMongameli Zuma xa evuyisana neentatheli zeQumrhu loSasazo laseMzantsi Afrika (i-SABC) uDennis Tshetlhane noSam Msibi ngokuphumelela kwiCandelo likaMabonakude leeMbasa zooNondaba ze-SADC, kunye nomfundi wesikolo esiphakamileyo u-Imbelani Matibe ngokuphumelela kuKhuphiswano lwe-SADC lweZikolo lweZincoko.7.3. IKhabhinethi ibulela bonke abemi boMzantsi Afrika ababe yinxalenye yemibhyozo yeNyanga yabaseTyhini. Imisitho ibibanjwe yimibutho ngemibutho nangurhulumente kubhiyozelwa impumelelo esiyenzileyo yokujongana nokungalingani ngokwesini entlalweni yethu. Le nyanga isetyenziselwe ukucamngca nokuhlalutya imingeni esisajongene nayo mayelana nabasetyhini nabantwana7.4. IKhabhinethi inqwenelela uMphathiswa wezeMpilo u-Aaron Motsoaledi ukuba aphile msinya. Ungeniswe kwisibhedlele iSteve Biko Academic Hospital ePitoli ngempelaveki. Selephumile esibhedlele phofu kwaye uchacha ekhaya.  8. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo nokuba msulwa okufaneleyo.8.1. IBhodi yeeNkonzo zeMozulu zoMzantsi Afrika:a) UNksz Ntsoaki Mngomezulu – (uqeshiwe kwakhona, kwaye nguSihlalo);b) UGq Nolulamo Nobambiswano (Lulu) Gwagwa – (uqeshiwe kwakhona kwaye nguSekela Sihlalo);c) UMnu Rowan Graham Nicholls – (uqeshiwe kwakhona);d) UMnu Jonty Tshipa – (uqeshiwe kwakhona);e) UNjing Elizabeth Mokotong – uqeshiwe kwakhona);f) UNksz Kea Modimoeng;g) U-Adv Derek Block;h) UNksz Sowbakiam Mudly-Padayachie;i)  UNksz Nandipha Daphne Madiba;j) UGq David Jasper Gilbert Rees;k) UMnu David Lefutso;l)  UNksz Judy Beaumont – (umele uMlawuli-Jikelele weSebe lezeNdalo);m) UGq Linda Makuleni – (iGosa eliPhezulu leSigqeba soLawulo (i-CEO)).8.2. IBhodi ye-iSimangaliso:a) UMnu Paul Ndukuzempi Buyani Zwane – (uqeshiwe kwakhona, kwaye nguSihlalo);b) UNksz Barbara Schreiner – (uSekela Sihlalo);c) UNjing Antonia Thandi Nzama – (uqeshiwe kwakhona);d) UNksz Poppy Senelisiwe Dlamini – (uqeshiwe kwakhona);e) UMnu Zwelenzima Thwalizwe Gumede – (uqeshiwe kwakhona);f)  uNksz Thobile Etherfrida Mhlongo – (uqeshiwe kwakhona);g) UNksz Sibongile Daphne Nene;h) UMnu  Satish Roopa;i) UNksz Thumeka Sharon Ntloko – (umele uMlawuli Jikelele weSebe lezeNdalo);j) UMnu Andrew  Zaloumis – (i-CEO);  k) UMnu  Bhekithemba Langalibalele – (umele iSebe lezoKhenketho).8.3. Amagosa angekho kwisigqeba solawulo aqeshwe yiBoard of the Cross-Border Road Transport Agency:a) UNksz  Reitumetse Masemola;b) UBarend Christoffel Deysel.8.4. Amalungu angekho kwisigqeba solawulo aqeshwe yiPorts Regulator:a) UMnu Thaba Mufamadi – (uSihlalo);b) uNksz Anjue Hirachun;c) UMnu Riad Khan;d) UMnu Lindelwe Mabandla;e) UNksz Gerdileen Taylor;f)  UAdv Gugulethu Abigail Thimane;g) UNksz Patricia Ntombizodwa Mazibuko – (uqeshiwe kwakhona);h) UMnu Aubrey Bongani Ngcobo – (uqeshiwe kwakhona);i) UNksz Thato Abegail Tsautse – (uqeshiwe kwakhona)j) UMnu Andile Mahlalutye – (uqeshiwe kwakhona).8.5. Amagosa angekho kwisigqeba solawulo aqeshwe yiBoard of the Air Traffic Navigation Services:a) UNksz Phindile Riba – (uSihlalo);b) UMnu President Qiniso Dhlamini;c) UGqirha Bridget Ssamula;d) UMnu Bennet Phonthana Malebo;e) UMnu Isaac Nkama;f) UNksz Shaila Hari;g) UMnu Daniel Gray Mwanza;h)  U-Adv Edwin Matane Mphahlele;i) UMnu Sfiso Norbert Buthelezi;j) UNksz Nwabisa Mtshali;k) UMnu Arthur James Bradshaw;l) UNksz Hlengiwe Thandeka Makhathini – (uqeshiwe kwakhona).8.6. Amagosa angekho kwisigqeba solawulo aqeshwe yiBhodi ye-Arhente yoPhuhliso lwamaShishini amaNcinci:a)    UNksz Anjue Hirachund; kunyeb)    noNksz Zanele Monnakgotla.8.7. IBhodi yeTrans-Caledon Tunnel Authority:a) UNksz MW Hlahla – (uSihlalo);b) UMnu JRD Modise – (uSekela Sihlalo );c) UMnu SN Khondlo;d) UGqirha MJ Ellman;e) UNksz ZP Manase;f) UNksz SFS Makhathini;g) UNksz M Nakene;h) UMnu S Roopa.8.8. UMnu Ian van Niekerk – iGosa eliPhezulu kwezeZimali leBroadband Infraco.8.9. UMnu Zukile Christopher Mvalo –uSekela Mlawuli Jikelele woPhuhliso lweZakhono kwiSebe leMfundo ePhakamileyo noQeqesho.   8.10. UNksz Xolelwa Mlumbi-Peter – uSekela Mlawuli Jikelele: URhwebo lwaMazwe ngaMazwe noPhuhliso loQoqosho kwiSebe lezoRhwebo noShishino.8.11. UMnu Tshediso John Matona – uNobhala weSicwangciso seSizwe kwiSebe lezoCwangciso, ukuHlola nokuVavanya.Imibuzo:Nksz Phumla Williams (iSithethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabinethi yangomhla we-9 kweyoMsintsi ngowama-2015,10 Sep 2015,https://www.gov.za/node/743661,https://www.gov.za/xh/speeches/intetho-kwintlanganiso-yekhabinethi-yangomhla-we-9-kweyomsintsi-ngowama-2015-10-sep-2015,"Ukuphunyezwa kweenkqubo ezingundoqo zikarhulumente1.1 IKhabhinethi iyasibethelela isicelo sikaMongameli Jacob Zuma sokuba sonke sisisizwe masisebenzisane sixhase uqoqosho sisindise imisebenzi kwezi meko zoqoqosho olutsala nzima.Isivumelwano phakathi kukarhulumente, iinkampani zemigodi nemibutho yabasebenzi sibonakalisa ukuzibophelela kwawo onke amacandelo kwidabi lokulwa ukuphela kwemisebenzi nokuphungula ulwamvila lwentsokolo eza nokuphela kwemisebenzi.IKhabhinethi icela bonke abemi boMzantsi Afrika ukuba bakuxhase ukusetyenziswa kwesi sivumelwano. Esi sivumelwano sisebenza njengesikhokelo kuwo onke amacandelo ajongene neengxaki ngokuthintela ukuphela kwemisebenzi.1.2 IKhabhinethi ifumene iiNgxelo zeziPhumo zeKota zesithuba esiphakathi komhla woku-1 kwekaTshazimpunzi nomhla wama-30 kweyeSilimela. IKhabhinethi yanelisekile yinkqubo eyenziweyo kwaye iziqaphele neendawana ezifuna kungenelelwe. IiNkonzo yezoNxibelelwano neNkqubo yoLwazi kaRhulumente (i-GCIS) iza kuququzelela iintlanganiso noonondaba zokubanika ulwazi oluthe vetshe ngamanyathelo okuphumeza iinkqubo zikarhulumente. Uluhlu lwamaxesha nemihla ezi ntlanganiso luza kukhutshwa kwalapha ethubeni.1.3 IKhabhinethi inikwe amagqabantshintshi ngentlanganiso yamazwe e-G20 ibibanjelwe e-Ankara, e-Turkey, ukusuka ngomhla wesi-3 ukuya kowesi-5 kweyoMsintsi kowama-2015. Le ntlanganiso ibizinyaswe nguMphathiswa wezeMali, owezabaSebenzi kunye neRhuluneli yeBhanka enguVimba yoMzantsi Afrika. Intlanganiso ibiphakathi kwabaPhathiswa bezeMali kunye nabezabaSebenzi ibingezicwangciso-qhinga namacebo okudala imisebenzi emininzi nangakambi nengcono, ukuphungula ukungalingani nokuxhasa uhlumo loqoqosho oluxhanyulwa nguye wonke.1.4 Intlanganiso yabaPhathiswa bezeMali kunye neeRhuluneli zeeBhanki ezinguVimba ibixoxa, phakathi kwezinye, ngoqoqosho lwehlabathi, isicwangciso-sikhokelo sohlumo olulinganayo noluzinzileyo, utyalo-malo neziseko zophuhliso, imiba yehlabathi ngerhafu, ukuxhasa ngemali uphuhliso, kunye nokuguqu-guquka kwemozulu. IKhabhinethi ikuqaphele ukuba uqoqosho lwehlabathi alukhuli ngesantya esilindelekileyo. Noko kunjalo, iKhabhinethi iyasamnkela isibhambathiso esitsha nokuzimisela kwamazwe e-G20 ukuba aza kuqhubeleka elubeke phantsi kweliso elibukhali uphuhliso, aqwalasele izinto ezifuna ukuphambuka zingalawuleki aze angenelele elungisa ezo zinto zinokuba yimiqobo kuhlumo nozinzo kuqoqosho.Amazwe e-G20 ayazamnkela neziphumo ezincumisayo zeNkomfa yase-Addis Ababa ebingokuXhaswa ngeMali kwamaPhulo oPhuhliso apho uMzantsi Afrika udlale indima enkulu njengoko ungusihlalo wamazwe e-G77 aquka neChina.1.5 IKhabhinethi ukuvulwa ngokusesikweni nokulayitwa kombane eKouga Wind Farm eMpuma Koloni ngomhla wesi-4 kweyoMsintsi ngowama-2015.I-Kouga Wind Farm iza kuvelisa umbane ococekileyo oziyure zegigawathi ezingama-300 ngonyaka. Oku kuza kusa umbane kumakhaya aqikelelwa kuma-50 000. Oku kuyinxalenye yezicwangciso zesizwe zokusebenzisa imithombo eyahlukeneyo yombane ngendlela engazikuwa esithubeni.Ekuqaleni kwalo inyaka, iSebe lezaMandla liye lamema necandelo labucala ukuba nalo lincedise ekuveliseni umbane ngokwamnkela abaPhehli baMandla oMbane Abazimeleyo abatsha abali-13 abavelisa umbane ohlaziyekayo abaza kugalela iimegawathi ezingama-5 243 kwiziko lombane lesizwe.1.6 IKhabhinethi iwuqaphele umba wabafuduki e-Europe obonisa iingxaki ekugaganwa nazo xa kulawulwa imiba yezemfuduko kunye neendlela echatshazelwa ngayo yimigaqo-nkqubo yezangaphandle yamazwe achaphazelekayo.UMzantsi Afrika usoloko uzama ukuba imiba yezemfuduko ilawulwe ngendlela ebonakalisa ubuntu kangangoko. Ingxaki yabafuduki e-Europe yingxaki echaphazela la ngingqi iyonke kwaye amazwe kufuneka asebenzisane ukuyisombulula. Kufuneka oorhulumente basebenzisane noluntu, abahlali uluntu kunye nemibutho yoluntu ukufuna izisombululo zale ngxaki yemfuduko.1.7 IKhabhinethi iyiqhwabela izandla iBhodi yokuCandwa kweMida yooMasipala (i-MDB) esanda kugqiba ukucanda nokucanda ngoku ngokutsha imida yoomasipala kumaphondo asibhozo eli.I-MDB yenze umsebenzi wayo ngokwamagunya omthetho enawo yaze yasebenzisa amagunya enawo ngokomthetho ukuthatha izigqibo.IKhabhinethi ivakalisa ukukhathazeka okukhulu ngendlela amanye amaqela ezopolitiko ayihlasela ngayo i-MDB kuba efuna ukuyanyelisa nokuyijongisa ngoluntu njengonopopi otsalwa ngempumlo.IKhabhinethi iyawacela onke amaqela ezopolitiko ukuba ahlukane nokujongela phantsi umsebenzi owenziwa liziko elizimeleyo elilixhadi elibalulekileyo kulawulo lwethu lentando yesininzi. Zikhona iindlela anokwenza ngazo ngokomthetho xa enekhwiniba ngezigqibo ze-MDB.1.8 Ixesha lokungeniswa kweengxelo ngomgaqo-nkqubo wolungelelwaniso kwezengqesho (i-EE) livulwe ngomhla woku-1 kweyoMsintsi kowama-2015, lezo zingeniswa ngesandla okanye ngokuzithumela nge-intanethi, liza kuvala ngomhla woku-1 kweyeDwarha (ezo zingeniswa ngesandla) nomhla we-15 kweyoMqungu kowama-2016 (ezo zithunyelwa nge-intanethi).IKhabhinethi ikhumbuza bonke abaqeshi ukuba bangenise iingxelo zabo ze-EE kwiSebe lezabaSebenzi. Iingxelo ezifana nezi zinceda isizwe ukuba sibeke iliso kumgama osele uhanjiwe nohanjwayo malunga nokusiphula neengcambu ucalucalulo nokungalingani.ISebe lezabaSebenzi liza kuthatha iphulo lokujikeleza lifundisa ngalo mba phantsi komxholo othi: “Iinguqu – zibalulekile ukukhuthaza ukuphunyezwa komgaqo-nkqubo nokuqinisekisa ukuba uyathotyelwa.2. Izigqibo ezingundoqo zeKhabhinethi2.1 IKhabhinethi inikwe amagqabantshintshi ngeNgxelo eQoshelisiweyo yeeNjongo zoPhuhliso zeNkulungwane (ii-MDG) yoMzantsi Afrika. IKhabhinethi iyiphumezile ingxelo eqoshelisiweyo yee-MDG eyidrafi eza kunikezelwa kwiZizwe eziManyeneyo emaphelweni alo umiyo.Ngokwale ngxelo, emva kweminyaka engama-20 yophuhliso, uyabonaka umgama osele uhanjiwe kwisizwe sisonke malunga nokuhanjiswa kweenkonzo ezisisiseko nokulwa leya indlala ibomvu. Noko kunjalo, uMzantsi Afrika usajongene nengxaki entlantlu-ntathu yendlala, ukungalingani nentswela-ngqesho.Le ngxelo isikhokelo samalinge ophuhliso asebenzayo emva kowe-2015 kunye neenjongo zophuhliso ezizinzileyo ezihambelana nawo.2.2 IKhabhinethi izivumile iziphakamiso zoMphathiswa wezoThutho zokuba kutyikiwe isivumelwano sokuqeshisa esikhawulezileyo ne-Tag Yachts (PTY) Ltd).  Injongo yesi sivumelwano kukuqalisa kokwenziwa kohlobo lamaphenyana ii-catamaran zodidi oluphezulu kwiZibuko laseBhayi. Eli lilinge lokunika umsebenzi iCandelo leemveliso zaselwandle phantsi kwe-Operation Phakisa wokuba limisele iZiko Lokwakha Amaphenyane eMpuma Koloni. Ukuvunywa kwesi sivumelwano kwenziwe ngokweCandelo lama-57 elingxamisekileyo loMthetho wamaZibuko eSizwe, wowama-2005 (uMthetho uNombolo 12 wowama-2005);2.3 IKhabhinethi ikuvumile ukungeniswa koMqulu wase-Afrika ngeeNkcukacha-manani ePalamente ukuze uphunyezwe ngokusemthethweni.Lo mqulu yinkqubo-sikhokelo yomgaqo-nkqubo wokubalwa kweenkcukacha-manani e-Afrika, obeka imithetho esesikweni yokulawula iindlela ezibalwa zilawulwe ngayo iinkcukacha-manani ngamazwe, zinginngqi kunye nelizwekazi.Iinkcukacha-manani zibaluleke kakhulu kumalinge okuhlolwa nokuvavanywa, kwaye ziqinisekisa ukuba iinjongo nemibono ziyazalisekiswa kwaye ziyaphunyezwa. Lo mqulu unezikhokelo zokubalwa nokukhutshwa kweenkcukacha-manani ezikumgangatho ophezulu ezifunakyo ukubeka iliso kwiNkqubo yeSizwe yoPhuhliso (i-NDP), iinkqubo zikarhulumente nalo miba ayikhokelise phambili.2.4 IKhabhinethi ivumile ukuba iSebe lezokuCwangciso, ukuHlola nokuVavanya (i-DPME) liqhubele phambili i-Twende Mbele Programme ukuze kukhuthazwe intsebenziswano kwimiba yezokuhlola nokuvavanya kwi-Afrika iphela.I-Twende Mbele Programme iza kunceda uMzantsi Afrika ukuba wakhele kwizivumelwano ezingatyikitywanga, kodwa zityikitywe ngokusesikweni, ezinokuquka izivumelwano zamazwe ngamazwe. Oku kukuphosa igade kumalinge okulwela ubomi obungcono eMzantsi Afrika, into ihambelanayo nedabi lokulwela i-Afrika engcono kwihlabathi elingcono.3. Imithetho esayilwayo3.1 IKhabhinethi ikuvumile ukungeniswa ePalamente koMthetho-sihlomelo osaYilwayo woKwandiswa kwamaLungelo okuMa eMhlabeni wowama-2015.Lo mthetho usayilwayo ulungisa uMthetho woKwandiswa koKhuselo lokuMa eMhlabeni wowe-1997 (uMthetho uNombolo 62 wowe-1967) ukuze womeleze, ucacise ukhusele amalungelo abo bakuwo.Ezi zilungiso, zisukela kuMgaqo-nkqubo woKhuselo lokuMa nokuSuswa eMhlabeni kwiMimandla yeeFama eziRhwebayo, zilungiselelwa ukukhangela izisombululo kwiingxaki zelungelo lokumma emhlabeni ngokudibanisa amalinge okwabiwa kwakhona komhla kunye nemithetho kunye neendlela zokusombulula iimbabano.Izixhobo ezikhoyo kumaziko afanelekileyo azinamagunya aneleyo ukungenelela kwiimbambano ezingamalungelo omhlaba nokhuselo lwelungelo lokuma kuwo kwimimandla eneefama ezirhwebayo. 4. Imisitho ezayo4.1 Njengenxalenye yemibhiyozo yeNyanga yaMafa ngeyoMsintsi, uMongameli Jacob Zuma uza kuvula ngokusesikweni iZiko lesiKhumbuzo saseMatola eMozambique ngoLwesihlanu umhla we-11 kweyoMsintsi ngowama-2015 kunye noMfanekiso oQingqiweyo weNkosi uBhambatha eGreytown, KwaZulu-Natal ngomhla wama-22 kweyoMsintsi kowama-2015.4.2 UMongameli uza kuba sisithethi sembeko ngoSuku lwaMafa eVleifontein, eMakhado eLimpopo ngomhla wama-24 kweyoMsintsi ngowama-2015. Umxholo wemibhiyozo yeNyanga yaMafa uthi: “Ulwazi lwethu lwemveli, ilifa lethu: Sikwindlela eya ekukhangeleni, ekukhuthazeni nasekulondolezeni amafa aphilayo oMzantsi Afrika.Abemi beli bayakhuthazwa ukuba babonakalise umdla kumafa ethu endalo ngokutyelela imiyezo yesizwe ekuza kungenwa kuwo simahla ukusuka ngomhla we-14 ukuya kowe-18 kweyoMsintsi ngowama-2015, njengenxalenye yeVeki ye-10 yeMiyezo yeSizwe yoMzantsi Afrika ebanjwa minyaka le.4.3 ISebe leMfundo esiSiseko liza kuqhuba uHlolo loNyaka leSizwe (i-ANA) lwesihlanu ngenyanga yoMsintsi yowama-2015 ngeenjongo zokuvavanya iziphumo zokufunda zelitherasi nezibalo kwibanga loku-1 ukuya kwele-9.I-ANA ikhupha ubungqina obufanayo obusesikweni bokuhlola iindlela aqhuba ngayo amanyathelo okungenelela karhulumente kwaye isebenza nanjengesikhokelo sokuqulunqa amanye amacebo okungenelela.Abazali nabagcini-bantwana bayakhuthazwa ukuba babaxhase abafundi ngeli thuba leemviwo kwaye baqinisekise ukuba iziphumo zisetyenziselwa ukujonga iindawo inkqubo yabafundi eqhwalela kuzo. Imihla namaxesha eemviwo ze-ANA ziyafumaneka kule webhusayithi: www.education.gov.zaIKhabhinethi ihlaba ukhwelo kootitshala ukuba bakhokelise iimfuno zabafundi phambili ngokuqinisekisa ukuba iimviwo ze-ANA ziyaqhuba ngaphandle kokuphazanyiswa.4.4 IKhabhinethi ibamba ngazibini kubo bonke abemi boMzantsi Afrika abathathe inxaxheba kuSuku lweHlabathi lweLitherasi ebelibanjwe ngomhla wesi-8 kweyoMsintsi ngowama-2015 ukukhuthaza ukuthanda ukufunda nokugxininisa ukubaluleka kwezakhono zokukwazi ukubhala nokufunda. Amaxwebhu olu Lawulo lweNtando yesininzi olusekelwe kulo, uMqulu weNkululeko uthi siza kulwelwa ukuba “iingcango zemfundo ziyakuvulelwa bonke abantu.ISebe leMfundo esiSiseko liyacela bonke abemi boMzantsi Afrika ukuba bathathe inxaxheba kumaphulo elitherasi anjongo zawo ikukukhuthaza ukuthanda ukufunda kwiindawo esihlala kuzo. IKhabhinethi icela wonke umntu anikele ngeencwadi kumathala eencwadi ezikolo, sonke sifake isandla ngokusebenzisa ixesha lethu sifundele abantwana iincwadi kwiindawo esihlala kuzo.4.5 IVeki yeSizwe yeThusong Service Centre eBanjwa minyaka le ukusuka ngomhla we-13 ukuya kowe-18 kweyoMsintsi iza kucacisa iinkonzo ezifumaneka kula maziko kunye nee-ofisi ezingomahamba-nandlwana ezisondeza iinkonzo zikarhulumente kufutshane nabemi boMzantsi Afrika. Oku kuyinxalenye yeNyanga yeeNkonzo zikaRhulumente.IKhabhinethi ikhuthaza abemi boMzantsi Afrika ukuba basebenzise iinkonzo ezahlukeneyo kunye nolwazi olufumaneka kwii-Thusong Service Centre ukuba batyebise ulwazi lwabo.IKhabhinethi icela bonke abemi boMzantsi Afrika ukuba bakhumbule abasebenzi bakarhulumente okanye amaziko karhulumente agqwesayo kwimisebenzi yawo ngokuphakamisa amagama abo phambi komhla wama-30 kweyoMsintsi ngowama-2015 ukuba abe sethubeni lokuwongwa ngeeMbasa zesithathu zeSizwe zokuGqwesa zeBatho Pele zowama-2015 eziza kubanjwa phantsi komxholo othi: IBatho Pele – Ukubeka Abantu Phambili”. Ulwazi oluthe vetshe liyafumaneka kule webhusayithi: www.dpsa.gov.za4.6 IKhabhinethi ikuqaphele ukuba iSeshoni yesiQhelo yama-70 yeNtlanganiso eNkulu yeZizwe eziManyeneyo (i-UNGA 70) iza kuvulwa ngomhla we-17 kweyoMsintsi ngowama-2015 kuNdlunkulu we-UN eNew York. Ukusuka ngomhla wama-25 ukuya kowama-27 kweyoMsintsi ngowama-2015, iNgqungquthela eza kuxovula umba woKwamnkelwa kwe-Ajenda yoPhuhliso yaseMva kowama-2015 iza kubanjwa.IiNgxoxo Gabalala zeSeshoni yama-70 ye-UNGA ziza kuqhuba ukusuka ngomhla wama-28 kweyoMsintsi ukuya kowesi-6 kweyeDwarha ngowama-2015. INgqungquthela yeMbumba ye-Afrika (i-AU) yokugqibela ebibanjelwe eMzantsi Afrika yamelelela amazwe angamalungu e-AU ukuba alisebenzise kangangoko eli thuba kwiNtlanganiso eNkulu ye-UN aphakamise imiba emalunga neengungqu kwiBhunga loKhuselo njengenxalenye yemiba ayiphakamisayo emalunga nemigaqo-nkqubo yawo yangaphandle xa ebambe iingxoko namazwe angongawase-Afrika, ingakumbi baquke kwiziphakamiso zabo ngethuba leengxoxo zeNtlanganiso eNkulu ye-UN  ukuba kukho imfuneko emandla yokulungisa ububi nenkohlakalo eyenziwa kwilizwekazi lase-Afrika ngaphambili.4.7 IKhabhinethi ikuqaphele ukuba uMzantsi Afrika uza kusingatha iNgqungquthelo yesiBini yeQonga leNtsebenziswano phakathi kwe-Afrika ne-China (i-FOCAC) ngomhla wesi-4 ukuya kowesi-5 ngeyoMnga kowama-2015. URhulumente woMzantsi Afrika uza kusebenzisana kakhulu noRhulumente wase-China, iQela looNozakuzaku base-Afrika eBeijing nase-Addis Ababa, kunye neKomishini ye-AU kumalungiselelo ale Ngqungquthela ye-FOCAC. Kulindeleke ukuba iNgqungquthela ye-FOCAC yamnkele isiBhengezo kunye nesiCwangciso sokuSebenza (sowama-2016-2018) esitsha. UMzantsi Afrika sithetha nje usebenzisana nabo bonke abachaphazelekayo ukugqibezela ukulungisa la maxwebhu eziphumo mabini abalulekileyo.Imiyalezo yokuvuyisana4.8 IKhabhinethi iyakwamnkela ukwaziswa kweDurban ngokuba iza kusingatha iMidlalo yaMazwe Ayesakuba ngamaThanga yowama-22 yiNtlanganiso eNkulu yoMfelandawonye weMidlalo yaMazwe Ayesakuba ngamaThanga, into leyo ethetha ukuba kuza kuba kokokuqala ezimbalini le midlalo ibaluleke kangaka ibanjelwa kwilizwekazi i-Afrika.I-Durban iza kusebenzisa iziseko zophuhliso zeNdebe yeHlabathi ye-FIFA yama-2010 ukusingatha le midlalo, ekulindeleke ukuba igalele iibhiliyoni zeerandi ezingama-20 kuqoqosho, into leyo ngamanye amazwi ezinye iibhiliyoni zeerandi ezili-11 kuhlumo lwesambuku semveliso yelizwe (i-GDP).4.9 IKhabhinethi iqhwabela izandla iimbaleki zeli ngokuphuma kwindawo ye-13 kwiMidlalo yeeMbaleki yeHlabathi ye-13 eBeijing eChina nokuphumelela imbasa enye yegolide nezimbini zebronzi.4.10 IKhabhinethi ifuna ukuthi huntshu kwiBafana Bafana ngokuphumelela umdlalo wama-21 we-Mandela Challenge, ngokubetha iSenegal ngelinye eqandeni. Le mpumelelo ilandela emva kokubethwa yiMauritania kule mpelaveki igqithileyo, ke ngoko siyathemba ukuba le mpumelelo iza kulivuselela eli qela likwazi ukuphumelela ukuze likwazi ukuya kudlala kwimidlalo yeNdebe yeZizwe zase-Afrika.Ngokuphumelela i-Mandela Challenge, uMbutho weBhola eKhatywayo woMzantsi Afrika (i-SAFA) unyuse imali obinze ngayo kwiNgxowa-mali yaBantwana kaNelson Mandela yasuka kwisigidi seerandi yaya kutsho kwisigidi seerandi esiyi-1.5.4.11 IKhabhinethi ifuna ukunqwenelela i-Springbok impumelelo kwiMidlalo yesi-8 yeNdebe yeHlabathi yoMbhoxo eza kubanjelwa eNgilani ukusuka ngomhla we-18 kweyoMsintsi ukuya kowama-31 kweyeDwarha ngowama-2015 kwaye imemelela abemi boMzantsi Afrika ukuba bamanyane baxhashe iqela lethu lesizwe.4.12 IKhabhinethi nayo izeka mzekweni njengoMongameli ekuqhwabeleni izandla iDyunivesiti yaseWitwatersrand ngokubhaqa amathambo amadala kakhulu eMaropeng kwiSiza seHlabathi saMafa i-Cradle of Humankind eNtshona-Randi, eGauteng.La mathambo angaqhelekanga kwaye alibhaqo langenene alandela uphando olunzulu ngoompondo-zihlanjiwe boosonzululwazi zixhaswa liSebe lezeNzululwazi nobuChwepheshe kunye neZiko lokuGqwesa loMbutho weSizwe woPhando kwiDyunivesiti yaseWitwatersrand.4.13 IKhabhinethi, njengoMongameli, iqhwabela izandla iCawa yamaKatolika ngokwamnkela ngokusesikweni uMnu Tshimangadzo Samuel Benedict Daswa njengomntu oyiNgcwele wokuQala eMzantsi Afrika. Lo msitho uza kubanjelwa eThohoyandou, eLimpopo ngomhla we-13 kweyoMsintsi ngowama-2015.  ICawa yamaKatolika iza kusingatha umsitho wenyathelo lokuqala lokuvuma ngokusesikweni ukuba uMnu Tshimangadzo Samuel Benedict Daswa umphefumlo wakhe ungomnye wabo bangcwele ezulwini. UMnu Daswa wayeyinqununu yesikolo kwiPhondo laseLimpopo. Wabethwa, waxulutywa ngamatye watshiswa wada wabhubha ngenxa yenkolo yakhe yobuKatolika ngeyoMdumba kowe-1990.5. Imiba engundoqo esematheni5.1 IKhabhinethi iyazamkela iziphakamiso ezicetywayo phakathi koMbutho woLawulo lweMithetho yezeNdlela kunye namagosa ezendlela ephondo zokuqalisa amaxesha okusebenza atsala imini nobusuku ngelokuzama ukulwa iingozi ezimasikizi ezindleleni.IKhabhinethi ifuna ukukhumbuza bonke abasebenzisi bendlela ukuba ukhuseleko ezindleleni luxanduva lomntu wonke kwaye amaphulo okukhuthaza ukhuseleko ezindleni aya kuba yimpumelelelo kuphela ukuba sonke siyayithobela imithetho yezendlela. Njengoko ngoku singena kwixesha leeholide zesikolo, iSebe lezeNdlela liza kuba ngathi liyawaqinisa amaphulo alo okhuseleke ezindleleni.IKhabhinethi icela bonke abaqhubi ukuba baziphelise iingozi ezindleleni ngokuthobela imithetho yendlela, bangaqhubi besele iziselo ezinxilisayo, iimoto ezingekho ndleleni azivumelakanga ukuba ziqhutywe ezindleleni.5.2 IKhabhinethi iyiqaphele iNkongolo yeHlabathi yezaMahlathi ye-XIV eqhubayo sithetha nje e-Durban ezinyaswe ngabathunywa abangama-3 200. Le nkongolo, iyeyokuqala ukubanjelwa e-Afrika, izinyaswe ngabantu abamele amacandelo ahlukeneyo afana norhulumente, kunye nelenzululwazi okanye imibutho yeengcali. Ukuthatha inxaxheba kwamacandelo ahlukeneyo kunye neengxoxo eziquka amacandelo ahlukeneyo kuza kwenza ukuba ezamahlathi zibe yeminye imiba ephambili kwimiba esematheni yehlabathi engophuhliso oluzinzileyo kunye nokungena kwizivumelwano zentsebenziswano.5.3 IKhabhinethi isiqaphele isaziso esikhutshwe yiNdlu yoZakuzo yaseMelika elapha eMzantsi Afrika esilumkisa ngokuba abanqolobi baceba ukuhlasela abemi namashishini aseMelika eMzantsi Afrika.IKhabhinethi iyabethelela kwakhona ukuba uMphathiswa woKhuseleko leSizwe uyaluqinisekisa uluntu ukuba ukhuseleko lwabo bonke abemi boMzantsi Afrika ngumba ophambili weSebe lakhe. Ii-arhente zogcino-mthetho zeli zihleli zibaze iindlebe namehlo ngeenjongo zokukhusela abemi beli kunye neempahla zabo.Amazwi ovelwano5.4 IKhabhinethi, njengoMongameli Zuma, ivakalisa amazwi ovelwano kusapho, izihlobo namaqabane ngokusweleka kweJaji uThembekile Lewis Skweyiya. Ube negalelo elimandla kweli lizwe njengegqwetha elalichasene nocalucalulo, itshantliziyo lamalungelo oluntu, iJaji kwiNkundla ePhakamileyo kunye neJaji kwiNkundla yoMgaqo-siseko.5.5 IKhabhinethi ikwathumela amazwi ovelwano kusapho nesizwe saBatlokwa ba Mota eFreyistatha ngokukhothama koMntwan’egazi, uKumnkani Lekunutu Cavendish Mota.6. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo nokuba msulwa okufaneleyo.6.1 UNksz Mmabatho Ramagoshi – ISekela-Mlawuli-Jikelele: UkuLungelelanisa uMgaqo-nkqubo kunye nokuLawulwa koLwazi kwiSebe labaseTyhini.6.2  INtloko kuZwelonke: ICandelo loPhando lwamaTyala Aphambili. UMphathiswa wezamaPolisa uza kukhupha isaziso ngale njikalanga.Imibuzo:UNksz Phumla Williams (iSithethi seKhabhinethi esiliBambela)Inombolo yomnxeba: 083 501 0139"
Intetho kwintlanganiso yeKhabhinethi yomhla wama-23 kweyoMsintsi wama-2015,26 Sep 2015,https://www.gov.za/node/744158,https://www.gov.za/xh/speeches/intetho-kwintlanganiso-yekhabhinethi-yomhla-wama-23-kweyomsintsi-wama-2015-26-sep-2015-0000,"1. Ukufezekiswa kweenkqubo zikarhulumente ezingundoqo1.1.  IKhabhinethi ikwamkele ukumiselwa kohlelo lwesixhenxe lweZalathisi zoPhuhliso (zowama-2014) ngomhla wama-20 kweyoMsintsi yowama-2015, nolunikezele ngobume bophuhliso lwaseMzantsi Afrika. Ezi zalathiso zidala ukuqondakala okungcono kwempembelelo yemigaqo-nkqubo eyahlukahlukeneyo karhulumente namaphulo onikezelo-nkonzo kuphuhliso lwelizwe. Ezi zalathisi zikwakhuthaza ingxoxo-mpikiswano ngemingeni ilizwe lethu elijongene nayo zize zisebenze njengeziphawuli ezincedisa ukucacisa iimpumelelo ezibalulekileyo kuhambo lwethu lokuguqula intlalo. Zisebenza njengezivuseleli kuthi zokuba sisebenzisane kunye ukuphumeza iinjongo zethu eziphambili zexesha eliphakathi nelide njengoko zichazwe kwisiCwangciso seSizwe soPhuhliso (i-NDP) – uMbono wama-2030 neNkqubo-sikhokelo yobuChule yesiGaba esiPhakathi. 1.2.  IKhabhinethi ikwamkele ukuqeshwa koomantyi bezithili abali-154 kwiinkundla zikamantyi ezahlukahlukeneyo elizweni jikelele. Okona kubalulekileyo kukuba ama-90 kubo ngabantu basetyhini, abangama-59% abo bonke aba mantyi. Into yokuba i-141 kwaba mantyi ngabantu abantsundu ize i-13 ibe ngabantu abamhlophe iza kuyiphucula ngamandla inguqu yobuhlanga nesini kwiinkundla ezisezantsi. Ukuqeshwaa kwakutsha nje kulandela ukuqeshwa koomantyi beenqila abangama-57 ngomhla we-2 kweyoMdumba wama-2015, okusibeka koomantyi abangama-211 bebonke abaqeshiweyo kulo nyaka, nokukokokuqala kwiminyaka engama-21 yolawulo lwethu lwentando yesininzi. 1.3. IKhabhinethi ikwamkele ukubekwa koMzantsi Afrika phakathi kwamazwe amathathu aphezulu kwiSikhokelo soHlahlo lwabiwo-mali oluseLubala sowama-2015, nesikuphela komlinganiselo wohlahlo lwabiwo-mali ozimeleyo ehlabathini, othelekiseka elubalala, uthatho-nxaxheba nokubeka esweni. Oku kubeka uMzantsi Afrika njengelizwe eliphambili kuhlahlo lwabiwo-mali oluselubala. Olunye lohlaziyo oluthe lwafezekiswa leli lizwe phakathi kowama-2010 nowama-2015 luquka inkqubo-sikhokelo entsha yezicwangciso-qhinga nezicwangciso zomsebenzi owenziwa ngonyaka, nokuzinikela kukarhulumente ekuzibandakanyeni nemibutho yoluntu ukuqinisekisa ukuthatha inxaxheba okwandileyo kwiinkqubo zohlahlo lwabiwo-mali.1.4. IKhabhinethi isamkele isibhengezo sokuba uMzantsi Afrika uzakuthathela kuwo ukuba yiNkokheli yoSihlalo woBudlelwane bobuRhulumente obuseLubala (i-OGP). I-OGP lilinge lamazwe ngamazwe lokuqinisekisa ngokuzinikela okuluqilima koorhulumente ukukhulisa ukwenza elubala, ukuxhotyiswa kwabemi, ukulwa urhwaphilizo nokuqhagamshelanisa nobuchwephetshe obutsha ukomeleza ulawulo lukarhulumente. UMzantsi Afrika, iBrazil, i-Indonesia, iMexico, iNorway, iPhillipines, i-United Kingdom neMelika ngawo amalungu aseke eli linge.     Ngeli xesha lokuba uMzantsi Afrika uza kuba uyiNkokheli yoSihlalo uzimisele ukuphakamisa ubume bezopolitiko be-OGP ukuqinisekisa ukuthatha inxaxheba nokukwazi ukuphendula nokucacisa kwinqanaba leeNtloko zemiMibuso. UMzantsi Afrika uza kugxila nasekubekeleni phambili i-OGP kwi-ajenda yezizwe-ngezizwe kwiNdibano eNkulu yeZizwe eziManyeneyo (i-UNGA), kuMazwe e-G20 (i-G20) nakwamanye amaqonga. 2. Izigqibo ezingundoqo zeKhabhinethi2.1. IKhabhinethi iyakuxhasa ukuba uMzantsi Afrika usingathe iNgqungquthela yesibini yaMazwe ayeSakuba ngaMathanga ngoMsebenzi woLutsha kweyoKwindla yowama-2016, ngesicelo esivela kwiQumrhu loLawulo laMazwe ayeSakuba ngaMathanga. ISebe lezokuCwangcisa, ukuHlola nokuVavanya liza kusebenzisana neQumrhu Lawulo laMazwe ayeSakuba ngaMathanga, iDyunivesithi yoMzantsi Afrika ne-Arhente yeSizwe yoPhuhliso loLutsha (i-NYDA) ukuququzelela lengqungquthela. Le ngqungquthela iza kuba lihlumelo lophuhliso lolutsha loMzantsi Afrika olwandayo, kwaye iza kubonelela ngeqonga lokwenza ukuba abasebenzi abalulutsha babe nobugcisa lize lilukhulisele ukuba lube ngababoneleli bokuqala beenkonzo zolutsha.2.2. IKhabhinethi iyamkele iMigaqo yokuQhuba uShishino oLuhle yeeNkampani zaseMzantsi Afrika eziSebenza e-Afrika. Le migaqo yimigomo elawulwayo ehambelana nemithetho nemigangatho evunyiweyo lihlabathi ekhuthaza indlela yokuziphatha enenkathalo kwezoshishino kwilizwekazi lase-Afrika.  Ibonelela ngenkqubo-sikhokelo esisikhokelo kwiinkampani zaseMzantsi Afrika ukuba zikhulise uphuhliso lwezoqoqosho oluzinzileyo e-Afrika. Ikwakhuthaza iinkampani zaseMzantsi Afrika ukuba ukubandakanyeka nokusebenza kwazo kuhambelane neenjongo zikarhulumente zokudibaniselana nophuhliso lwe-Afrika nokwakha ukuthembana, ithemba nokuxhamla kwenkampani noluntu olusebenza phakathi kwalo.2. 3. IKhabhinethi ikwamkele ukuvunywa ngokusemthethweni kweNgqungquthela yeSihlomelo sokuMiselwa ngokuSesikweni koMbutho waMazwe aseMazantsi e-Afrika weRhafu yoRhwebelwano (i-SACU). Le ngqungquthela, iquka iiNtloko zoMbuso okanye zooRhulumente zelizwe ngalinye elililungu, iza kubonelela ngomkhomba-ndlela wezopolitiko nowobuchule kwi-SACU. Onke amazwe angamalungu e-SACU kufanele atyikitye isivumelwano ukuze le ngqungquthela ibe lelona qonda liphezulu lokuthatha izigqibo le-SACU. 2.4. IKhabhinethi ikuvumile ukukhutshwa kweLeta yeNkxaso eya kwiKhomishoni yeMbumba yaMazwe ase-Afrika yoMbutho wabaBoneleli-nkonzo ye-Intanethi kwinkqubo yokufaka isicelo sokusingatha iZiko eliKhulu le--Intanethi loMmandla. Oku kwenza igalelo ekudibaneni kommandla nokwakha uthungelwano olukhuselekileyo, iziseko ezingundoqo ezithembakeleyo zothungelwano ngeenkonzo ukuze zikwazi ukufikelela kwizinyanzeliso zoluntu olusekiweyo lolwazi nokwazi.Oku kumisela intsebenziswano nobudlelwane obuluqilima phakathi kwamaqumrhu ase-Afrika kwaye kubeka uMzantsi Afrika njengenkokeli yehlabathi kuphuhliso, ukufezekiswa nokusetyenziswa kobuChwepheshe boNxibelelwano noLwazi (i-ICT). Ukugcina ezothutho zommandla ngaphakathi kwilizwekazi kuza kuhlisa iindleko zokunxibelelana nokukhulisa ukudalwa kwemisebenzi, kwakunye nokuqinisekisa ukuba i-Afrika iwulawula ngokwayo umxholo novimba weenkcukhacha wayo.2. 5.  IKhabhinethi ikuvumile ukuba uMzantsi Afrika ube lelinye lamazwe aza kusingatha iNtlanganiso yesibini yaBaphathiswa yoPhuhliso lwezeMpilo eChina nase-Afrika phantsi komxholo othi: “Ukukhulisa ukubakho kweenkonzo zezempilo e-Afrika, Ukuphucula iNtsebenziswano phakathi kweChina ne-Afrika kwezeMpilo yoLuntu kwixesha lasemva kwe-Ebola” ukususela ngomhla we-4 ukuya kowe-6 kweyeDwarha eKapa. Eli linge lingenxa yeQonga leNtsebenziswano yeChina ne-Afrika, ebeka ezempilo njengenxalenye ebaluleke kakhulu kwintsebenziswano yeChina neAfrika.Kutsha nje, iChina ithembise ngemithombo ebaluleke kakhulu ukuncedisa ukuncothula ukunwenwa kokuqhambuka kwe-Ebola eNtshona Afrika.    3. Imithetho eyilwayo3.1. IKhabhinethi ikuvumile ukupapashwa koMthetho-siHlomelo woLawulo lokusiNgqongileyo weSizwe, wama-2015 ukwenzela ukuba uluntu luhlomle. Lo Mthetho uYilwayo uhlomela uMthetho woLawulo lokusiNgqongileyo weSizwe, we-1998 (uMthetho 107 we-1998) kunye neminye imithetho ethe gca yolawulo lokusingqongileyo. Esi sihlomelo someleza, ulawulo lokusingqongileyo oludibeneyo, amanyathelo okuthotyelwa nokunyanzeliswa, ukwahlukana kwendalo ephilayo nezityalo nolondolozo, ulawulo lomgangatho womoya nokuqokelelwa kwenkunkuma phakathi kokunye. 3.2. IKhabhinethi ikuvumile ukuveliswa koMthetho-siHlomelo weeMbacu, wama-2015 ePalamente. Ezi zihlomelo zandisa ukusebenza kakuhle nangokubonakalayo kwenkqubo yokufakwa kwezicelo kwinkqubo ngabo bangasabi bafuna ukukhuselwa, kwaye ziluhlaziyo olubanzi lweMigaqo-nkqubo yokuFuduka eqhubekekayo. 3.3. IKhabhinethi ikuvumile ukuveliswa koMthetho oYilwayo weNgxowa-mali eLawulwayo yezobuLungisa, wama-2015 ePalamente. Lo Mthetho uYilwayo udala inkqubo-sikhokelo yezomthetho eza kwandisa ukuphendula nokucacisa ize ihlangabezane iziphumo zophicotho-zincwadi nguMphicothi-zincwadi Jikelele ngokuxhobisa ukusebenza kakuhle kweziko nokudala inguqu kwiinkonzo zezobulungisa.Lo Mthetho uYilwayo ukwabonelela ngokusekwa kweNgxowa-mali eLawulwayo yezobuLungisa ukuze ufezekise ukulawulwa, utyalo-mali nokusetyenziswa kwemali evela kwiNgxowa-mali yeQela lesiThathu (ezikwabizwa njengeziMali ezikwiNgxowa-mali), ezifana nemali yesondlo nemali neyebheyile. 3.4. IKhabhinethi ikuvumile ukungeniswa koMthetho-siHlomelo we-Arhente yoLawulo lweMida (i-BMA), wowama-2015 ePalamente. Injongo yalo Mthetho-sihlomelo kukuseka i-BMA, eza kuba yi-arhente esebenzela uzinzo phakathi kwabo bangabakhenkethi abanqumla imida, urhwebo kunye nemiba yezokhuseleko lwesizwe ngokwezivumelwano uMzantsi Afrika onazo nalo mmandla umi kuwo, nelizwekazi eli kunye nehlabathi liphela. I-arhente enye yokugcina umthetho nocwangco emideni iza kunceda ukunqanda iindleko ekungekho mfuneko yazo, ukhuseleko oluphucukileyo kunye nolawulo olungcono kwimida yeli.4. Imisitho ezayo4.1. UMongameli uJacob Zuma uza kukhokela igqiza laseMzantsi Afrika ukuya kwi-UNGA yama-70 e-New York, e-United States phantsi komxholo othi: “Umbutho weZizwe eziManyeneyo uneminyaka engama-70: indlela eya phambili yoxolo, ukhuseleko namalungelo abantu”. INgqungquthela yoPhuhliso oluZinzileyo ye-UN ukususela ngomhla wama-25 ukuya kowama-27 kweyoMsintsi yowama-2015 iya qhutywa sithetha nje phambi kwe-UNGA ukwenzela ukwamkelwa kwe-Ajenda yoPhuhliso waseMva kowama-2015.I-agenda yophuhliso oluzinzileyo entsha iza kusebenza njengokumiselwa kwendlela yokusebenza koluntu lwezizwe ngezizwe norhulumente bezizwe ukuba bakhulise ukwabelana ngobutyebi nempilo-ntle kuMntu wonke kule minyaka ili-15 izayo. Ngomhla wama-25 kweyoMsintsi yowama-2015, Ingcwele yeeNgcwele uPope Francis uza kuba esenza intetho eyibhekisa kwi-UNGA, ize iNgxoxo-mpikiswano iqhube ukususela ngomhla wama-28 kweyoMsintsi ukuya kumhla wesi-6 kweyeDwarha yowama-2015. UMzantsi Afrika wanelisekile ukuba iinjongo eziphambili zophuhliso oluzinzileyo luzaqhubeka ukugxila ekunikeni ingqwalasela ekulweni indlala, ukungalingani nophuhliso oluzinzileyo.  4.2. ISebe lezoThutho liza kufezekisa iphulo leNyanga yeDwarha yezoThutho (i-OTM) ukususela kumhla woku-1 ukuya kowama-31 kweyeDwarha phantsi komxholo othi: “Sisonke siqhubela uMzantsi Afrika phambili”. Eli phulo le-OTM libanjwa qho ngonyaka njengenyanga yokunika ingqwalasela ejoliswe ekuboniseni ngeeprojekthi zeziseko ezingundoqo ezineenzuzo ezinkulu zezentlalo noqoqsho kwiindidi ngeendidi zezothutho ezifana nezendlela, ezomoya, ezasemanzini, ezoololiwe nezithuthi zikawonkewonke. Iiprojekthi ezingundoqo ziza kuquka ukuvulwa ngokusesikweni  kweziseko ezingundoqo zophuhliso ezifana ne-R71 Moria Projekthi (ukuphuculwa kokhuseleko kwisiphambuka); isiPhambuka Umngeni neDenneysvile Sasolburg Road eFreystata yi-Arhente yeSizwe yeeNdlela zaseMzantsi Afrika (i-SANRA Limited), ngentsebenziswano namasebe amaphondo ezendlela nezothutho.I-OTM iza kusetyenziselwa nokuqinisa iphulo loKhuseleko eziNdleleni leentsuku ezingama-365, nelikhokelwa lisebe lize lifezekeiswe lisebe kunye namaqumrhu ezothutho ngesigunyaziso sokhuseleko ezindleleni nabecandelo labucala nemibutho engenzi nzuzo. IQumrhu loLawulo lweziThuthi eziNdleleni liza kuvelisa inkqubo yokusebenza ubusuku nemini kumagosa ezendlela ukuthintela uphalalo gazi ezindleleni. Urhulumente ukwaqulunqele amagosa endlela isiqinisekiso sebakala lezemfundo kwiNkqubo-sikhokelo yeSizwe yamaBakala eMfundo (i-NQF) le-4 ukuya kwele-6 khona ukuze akwazi ukuqhubela phambili ngokuwenza amagosa endlela abe neziqinisekiso zemfundo kumsebenzi wawo.  INgxowa-mali yeeNgozi zeNdlela (i-RAF) iza kuqhubeka ukolula isandla incedise ngenako emva kwengozi  kumaxhoba eengozi zendlela neentsapho ezichaphazelekayo, kwakhona ifikelela eluntwini ngephulo lokufundisa ngeenkonzo ze-RAF.4.3. UMzantsi Afrika uza kusingatha okokuqala iNkomfa yaseMzantsi Afrika yaMandla aHlaziywayo yeZizwe ngezizwe ukususela  ngomhla we-4 ukuya kowe-7 kweyeDwarha yowama-2015 eKapa, phantsi komxholo othi: “Vuselela amandla e-Afrika”. Le nkomfa iza kuhlalutya amathuba akhoyo wamandla ahlaziyiwayo eMzantsi Afrika nase-Afrika kubavelisi bamandla ahlaziyiweyo, njengendawo ekufanele bafikelela kuyo elandelayo yotyalo-mali.UMzantsi Afrika, ngeNkqubo yawo yokuFumana aMandla oMbane oHalaziyiweyo kuBavelisi baMandla oMbane abaZimeleyo, uba lelinye lamazwe arhweba kakhulu ngamandla ahlaziyiweyo. Kwixesha elizayo i-biomass, amandla avela kumaphiko omoya, amandla esola namandla aphehlwa ngamanzi aza kuba negalelo eli-11.4 leegigawathi zamandla ahlaziyiweyo kwiziko lombane lesizwe.ISebe lezeNzululwazi nobuChwepheshe liyayixhasa imigaqo-nkqubo yezamandla yeli lizwe ngophando nophuhliso lwezobuchwepheshe kuhlobo lobuchwepheshe obuvelisa ikharboni encinci okanye olungenayo obusenokuthengiswa buqalise ukukhutshwa, ukuqinisekisa uzinzo nokufumaneka kwamandla ngabo bonke abemi baseMzantsi Afrika. Amanye amalinge okwahlulahlula ingqokelela yethu yamandla aquka ukuqulunqwa kobuchwepheshe obuneseli ezisebenzisa izibaso ze-hydrogen ezineenkqubo ezinokusetyenziswa njengamalalela apha kweli kunye nobonelelo lombane lokuqala, izithuthi ezisebenza ngombane – ingakumbi kwicandelo lezemigodi nelezolonwabo – izithuthi zasemigodini, ukwandiswa komgama ohanjwa zinqwelwana zegalufa nezikhululo ezigxile kunxibelelwano olungumahamba-nandlwana.Ngoku siyakwazi ukuvelisa nokudibanisa amacandelo awohlukahlukeneyo kwizixhobo ezininzi zokuphehla amandla ombane kwezo zixhobo ziphantsi kovavanyo ngoku. Inzuzo yeNkqubo yobuchwepheshe bethu be-hydrogen neeseli zezibaso kukusetyenziswa platinamu nokuza kuvulela icandelo leemoto amathuba esidali-nguqu kurhwebo ize ikhulise ukuxhamla kwesinye sezona zimbiwa ziyinkitha. Kule meko, siye saseka ubudlelwane nabecandelo labucala kwaye siyabuqinisa ukuze sense uvavanyo lokugqibela nokulungiselela amacandelo athile urhwebo nezisombululo ezipheleleyo zezamandla. 4.4. Urhulumente uza kubhiyozela iNyanga yoPhuhliso loluNtu kweyeDwarha ngokuqaqambisa iinkqubo zokulwa indlala nokwandisa ifuthe lazo nge-Project Mikondzo ukufikelela kubo bonke abemi boMzantsi Afrika abahlelelekileyo. Ukususela ukumiselwa kwe-Project Mikondzo ngowama-2013, amagosa karhulumente atyelele ngaphezulu kwewadi ezingama-900 ezithwaxwa kunene yindlala nentswela-ngqesho ukuze aziqonde ngcono iimfuno ezahlukahlukeneyo zoluntu.  Njengenxalenye yemisitho yenyanga yeDwarha, iSebe loPhuhliso loluNtu liza kuphawula isikhumbuzo zeminyaka eli-10 se-Arhente yeZibonelelo zezeNtlalo yaseMzantsi Afrika (i-SASSA), nebonelela ngenkxaso yesibonelelo sezentlalo exhamlisa abantu abazizigidi ezili-16.8 ukuza kuthi ga ngoku, kwaye kule minyaka ilishumi idlulileyo incedise ukunciphisa indlala nokuqinisekisa ngokubakho kwento esiwa phantsi kwempumlo kumakhaya ahluphekileyo. Eli sebe likwavulele ixesha lokuba kufakwe izicelo zenkxaso-mali yokufundela ubunontlalo-ntle kwaye abantu abanomdla bayakhuthazwa ukuba bafake izicelo phambi komhla wama-31 kweyeDwarha yowama-2015. Ulwazi oluthe vetshe luyafumaneka kule webhusayithi:www.dsd.gov.za4.5. IKhabhinethi ibothulela umnqwazi bonke ootitshala bethu ngoSuku looTitshala lweHlabathi umhla we-5 kweyeDwarha yowama-2015 kwaye ivakalisa umbulelo wayo kubo ngokuzinikela kwabo, ukuzimisela nomonde wokulungisa iingqondo ezisentsha nezisakhulayo zabafundi bethu bebalungiselela ingomso.IKhabhinethi imema abemi boMzantsi Afrika abasebatsha abanomdla ukuba bafake izicelo kwiNkqubo yeSibonelelo seMali yokuFunda iFunza Lushaka, eyinkqubo yeminyaka emininzi ukukhuthaza ukufundela ukuba ngutitshala njengekhondo lomsebenzi, ukususela ngomhla wo-1 kweyeDwarha yowama-2015. Ulwazi oluthe vetshe luyafumaneka kwa-www.education.gov.za. IKhabhinethi imema bonke abemi boMzantsi Afrika, ingakumbi ulutsha ukuba lukhe luqwalasele ubutitshala njengekhondo lomsebenzi umntu anokuzikhethela lona.4.6. IKhabhinethi ihlaba ikhwelo kubemi boMzantsi Afrika ukuba babhiyozele amaqhawe wethu ezemidlalo ngokuwachongela iiMbasa zezeMidlalo zowama-2015 phambi kokuphela kweyoMsintsi yowama-2015. Ulwazi oluthe vetshe luyafumaneka kwa-www.srsa.gov.za4.7. ISebe lezeMidlalo noLonwabo lwaseMzantsi Afrika ukususela ngomhla we-5 ukuya kowe-10 kweyeDwarha yowama-2015 liza kubamba iiNdibano zoLutsha zabaminyaka ili-15 ukuya kwama-23 ubudala kuwo onke amaphondo. Iindibano zolutsha ziyinxalenye yenkqubo karhulumente ebanzi yokuphuhlisa ulutsha, luxhotyiswe ngezithethe ezifunekayo nezifanelekileyo, izakhono nolwazi olunokulunceda ukuze lube ngabemi abanenkathalo.4.8. IKhabhinethi ibongoza abemi boMzantsi Afrika ukuba baluxhase uSuku lweSizwe lwezoLonwabo lokuqala oluza kubanjwa minyaka le, noluza kuba ngomhla we-2 kweyeDwarha yowama-2015. Ngomhla we-10 kweyoMnga yowama-2015, iKhabhinethi yabhengeza ukuba uLwesihlanu wokuqala kweyeDwarha minyaka le mawube luSuku lweSizwe lezoLonwabo. Olu suku luza kunika ithuba bonke abemi boMzantsi Afrika lokuba bathathe inxaxheba kwimithambo yolonwabo eza kuphucula iimpilo nobomi babo. Abemi abasempilweni nabathatha inxaxheba kwimithambo ngundoqo ekufezekiseni iinjongo zesiCwangciso seSizwe soPhuhliso (i-NDP).4.9. IKhabhinethi inqwenelela iqela lee-Proteas ukuba liqhube kakuhle kukhenketho lwalo lweqakamba e-India ukususela ngomhla wama-29 kweyoMsintsi ukuya kumhla we-7 kweyoMnga yowama-2015, kwakunye naMabhokobhoko nawo iwanqwenelela ukuba aqhube kakuhle kumdlalo weNdebe yeHlabathi obaluleke kakhulu ajongene nawo namhlanje (ngoMgqibelo). IKhabhinethi ikhuthaza abemi boMzantsi Afrika ukuba bawaxhase amaqela wethu njengoko ekhuphisana kwiintlobo zokhuphiswano ezahlukeneyo.5. Uluvo lweKhabhinethi kwimiba engundoqo yokusingqongileyo5.1. IKhabhinethi iyalwamkela utyalo-mali lukarhulumente lwezigidi zeerandi ezingama-22 lokuqhuba olunye uphuhliso lweziko iMaropeng ukuze liquke iholo elihlalisa abantu abangama-500 kuze kulungiswe iziko lokwamkela iindwendwe ukuncedana nokugxalathela kweendwendwe ezintsha ezilindelekileyo. Oku kulandela emva kokubhaqwa kuka-Homo Naledi kwiSiza samaGugu seHalbathi i-Cradle of Humankind.5.2. IKhabhinethi ikuqaphele okuqhubekileyo kutsha nje malunga noHlolo lweSizwe loNyaka (i-ANA) kwaye ibongoza ukuba onke amaqela mawasebenzele isisombululo esikubeka phambili ukubaluleka nokukhuselwa kwamalungelo wabafundi. I-ANA sisixhobo esibaluleke kakhulu ukubonisa imisantsa ekhoyo khona ukuze kuqinisekiswe ngamanyathelo okungenelela afanelekileyo ukwenzela uphuhliso lwabafundi nootitshala. Nangona urhulumente eziva izikhalo eziphakanyiswa ngootitshala, usamile kwelokuba imfundo mayibe ngumba ophambili ongundoqo.  5.3. IKhabhinethi izibandakanya nabaninzi kweli lizwe ngokuhlonipha nokukhumbula ongasekhoyo oSikelelekileyo uTshimangadzo Samuel Benedict Daswa, utitshala owayeminyaka ingama-43 waseTshitanini eLimpopo, nowagetyengwa ngomhla wesi-2 kweyoMdumba we-1990 ngenxa yenkolo yakhe engagungqiyo. Oku ikwakokokuqala embalini yeNkonzo yamaKatolika ye-Afrika eseMazantsi ukuba umntu waseMzantsi Afrika ahlonitshwe njengeQhawe likaKristu eliSikelelekileyo. IKhabhinethi imema bonke abantu baseMzantsi Afrika babonise imbeko  kwiqhawe lethu lokuqala lalapha ekhaya ngokuzinikela ekuqinisekiseni ukuba sonke sihlalisana ngoxolo nemvisiswano, nokuhlonipha amalungelo omgaqo-siseko nawoluntu omntu ngamnye.5.4. IKhabhinethi iyavuyisana neCandelo leeMamba eziMnyama lokuLwa ukuZingela okuNgekho Mthethweni (iiMamba), eliliqela loonogada bendalo elingabantu basetyhini, nabaphumelele njengeeNtshatsheli zembasa ebizwa i-Earth award, nelibhaso eliphezulu kwi-UN lokusingqongileyo. IiMamba ezi ziye zahlonitshwa ngomsebenzi eziwenzayo ekuthinteleni ukuzingela okungekho mthethweni neminye imisebenzi yobugorha. Iziphumo zalo msebenzi ziyabonakala kuba ukususela ukuqala kweli candelo ngowama-2013, eli candelo linamalungu angama-26 lincede ekubanjweni kwabazingeli abangekho mthethweni abathandathu, laza lanciphisa ukubanjiswa ngezabatha kwezilwanyana kangange--76%, laze lasusa izabatha ezingaphezulu kwe-1 000, laze laphelisa iindawo zemigulukudu ezingela ngokungekho mthethweni ezintlanu kunye nezipheka inyama yeenyamakazi ezimbini.5.5. IKhabhinethi iyabancoma abebekhethiwe kunye nabaphumeleleyo kwiiMbasa zeMbokodo zowama-2015, ezisisiphumo sentsebenziswano phakathi kweSebe lezobuGcisa neNkcubeko nabecandelo labucala.5.6. IKhabhinethi iyavuyisana noNksz Zanele Mxunyelwa, oyintloko yeenkonzo zophichotho olukhethekileyo kaNondyebo weSizwe, othe wawongwa ngokuba nguMphichothi oGqwesileyo woNyaka wama-2015 nguMbutho wabaPhichothi abaGqwesileyo abaPhichotha iNkohliso. Le mbasa iphezulu iyangqina ukuba urhulumente uqinise isihlahla ekulweni ubuqhetseba norhwaphilizo, kwaye abo baceba izenzo zorhwaphilizo nezobuqhetsebao balunyukisiwe ukuba bohlukane nalo mkhwa.5.7. IKhabhinethi ivakalisa amazwi ovelwano olunzulu kusapho nabahlobo bakaReggie Vandeyar, itshantliziyo lezopolitiko ebelisoloko likhokela kumaphulo amaninzi, kuquka nephulo lovukelo waza wachitha iminyaka eli-10 esiqithini se-Robben Island. Waye ngumthunywa kwiNgqungquthela yaBantu neyathi yamkela uMqulu weNkululeko kwaye ebesebenza kwiindawo ezahlukeneyo. Ubekwe kwikhaya lakhe lokugqibela ngeenkonzo yoMngcwabo kaRhulumente wePhondo oKhethekileyo ngeCawa umhla wama-20 kweyoMsintsi yowama-20155.8. IKhabhinethi ivakalisa amazwi ovelwano kusapho nezihlobo zongasekhoyo uMnu Wandile Dlamini osweleke ngomhla wama-21 kweyoMsintsi yowama-2015.Ebesaziwa kakhulu njengo-“Quesh”, uMnu Dlamini wayelitshantliziyo lezopolitiko kwaye wayesakuba lilungu loMkhonto weSizwe. Ngexesha eselubhacweni wayezinze eLesotho waza ethubeni wabaseZambia yada yavulwa umlomo i-ANC. Ngexesha lokusweleka kwakhe ebephangela njengoMphathi Jikelele kwi-Arhente  yoKhuseleko lweLizwe.6. IzikhundlaBonke abaqeshwayo baxhomekeke ekuqinisekisweni kweziqinisekiso zemfundo nokunye6.1. I-SASSA:a. UMnu Tsakeriwa Joseph Chauke njengeGosa lezeZimali eliyiNtloko (i-CFO); b. noMnu Abraham Sonny-Boy Mahlangu njengoMlawuli wesiGqeba: ICT6.2. IBhunga loMqulu we-ICT B-BBEE:6.2.1. Icandelwana lezonxibelelwanoa. UMnu Lucky Mokgabudi Masilela (iQonga lezoNxibelelwano lwaseMzantsi Afrika)b. noNkss Sarah-Jane Capazario (uMbutho wabaNiki-zinkonzo ze-Intanethi).6.2.2. Icandelwana leze-elektronikhia. UMnu Raletlhogonolo Andile Tlhoaele (uNxibelelwano loMbutho wokuFaka iKhebhulu we- Afrika eseMazantsi)b. noMnu  Mduduzi Odysseus Mkhonza (iQonga le-IT labaMnyama).6.2.3. Icandelwana lobuchwepheshe bolwazia. UMnu Gavin Pieterse (uMbutho wobuChwepheshe boLwazi);b. noMnu Adrian Schofield (iZiko lobuchwepheshe boLwazi amaGcisa aseMzantsi Afrika)6.2.4. Umlawulia. UCeba uKatharina Pillay (uGunyaziwe wezoNxibelelwano oziMeleyo waseMzantsi Afrika).6.2.5. Abasetyhinia. UNksz Nokuzola Nelly Ehrens (iQonga lezoNxibelelwano lwaseMzantsi Afrika).6.2.6. Ulutshaa. UNksz Morwesi Ramonyai (ooSomashishini abaseLulutsha baseMzantsi Afrika).6.2.7. IBhunga leSizwe loPhuhliso lwezoQoqosho nezabaSebenzia. UMnu Thulani Tshefuta.6.2.8. Imibutho yabasebenzi okanye imifelandawonye yeemanyano zabasebenzia. UMnu Richard Charles Poulton (uMbutho wabaSebenzi bezoNxibelelwano);b. noMnu Tshepang Lesiba (uMbutho wezabasebenzi bezoNxibelelwano).6.2.9. Icandelwana lezoSasazoa. UNksz Pheladi Gwangwa (uMbutho wamaZiko ezoSasazo weSizwe);b. noMnu Frank Awuah (iQumrhu lezoSasazo loMzantsi Afrika).6.2.10. Omele urhulumentea. UNksz Petronella Linders – uSekela Mlawuli Jikelele: uPhuhliso lobuChule neMigaqo-nkqubo ye-ICT (iSebe leziSeko zoNxibelelwano neeNkonzo zePosi)6.3 UMnu Mlamli Booi njengeGosa eliyiNtloko yesiGqeba (i-CEO) yase-Sentech.6.4 UNksz Rudzani Cordelia Rasikhinya njenge-CFO kwakunye nelungu lesigqeba leBhodi ye-Arhente yobuChwepheshe boLwazi kaRhulumente.6.5  UNksz Bongani Louisa Mathebula njengelungu elingekho kulawulo lwesigqeba kwiBhodi yeZiko le-Metrology leSizwe lwaseMzantsi Afrika.6.6 UMnu Pascal Moloi njenge-CEO ye-Arhente yoPhuhliso lweziNdlu.6.7  UMnu T Takalani njenge-CEO yaseSedibeng Water.6.8 UNjing Edith Vries uMlawuli Jikelele  iSebe loPhuhliso lwamaShishini amaNcinci isivumelwano seminyaka emithathuImibuzo:Nksz Phumla Williams (ISithethi seKhabhinethi esiliBambela)Inombolo yocingo: 083 501 0139"
INtetho kwiNtlanganiso yeKhabhinethi yangomhla wama-21 kweyeDwarha 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/xh/speeches/statement-cabinet-meeting-21-october-2015-23-oct-2015-0000,"1. Ukuphunyezwa kweeNkqubo zikaRhulumente ezinguNdoqo1.1 IKhabhinethi iyawaxhasa amalinge aziswe nguMphathiswa wezeMali uNhlanhla Nene kwiNtetho ngoMgaqo-nkqubo woHlahlo Lwabiwo-mali lwesiGaba esiPhakathi. La malinge aza kukhokela uqoqosho ngala maxesha anzima oqoqosho lwehlabathi oludodobalayo nolunkene-nkene.UMzantsi Afrika uhambe umgama obonakalayo ukuzisa iinguqu kwezoqoqosho nezentlalo kunye nokusombulula iingxaki ezithintela uhlumo loqoqosho. UMphathiswa Nene wenze intetho ngesicwangciso-qhinga senkcitho sale minyaka mithathu izayo. Esi sicwangciso-qhinga senkcitho siza kuqinisekisa ukuba urhulumente akaphambuki kwindlela yakhe yokuqalisa ukusebenzisa iinkqubo zakhe njengoko zicacisiwe kwisiCwangciso seSizwe soPhuhliso (i-NDP). Izinto ezingundoqo nezikhokeliswe phambili zisengumxholo wezicwangciso zenkcitho yesigaba esiphakathi.IKhabhinethi iyawaxhasa namanyathelo okubopha ibhanti karhulumente aza kuqinisekisa ukuba iinkqubo eziphambili zikarhulumente azisileli ngasemva nakanjani nokuba kuyintonia.IKhabhinethi iyavuyiswa ziziphumo zotyelelo lomsebenzi lukaMongameli Jacob Zuma obeluye eDemocratic Republic of Congo (i-DRC) ukusuka ngomhla we-16 ukuya kowe-17 kweyeDwarha ngowama-2015. Kule minyaka ilishumi izayo iKomishini yaMazwe amabini iza kuncedisa kakhulu ekuqinisekiseni ukuba ayaqaliswa amaphulo ezoqoqosho ala mazwe mabini, ingakumbi iGrand Inga Hydropower Project. Le projekthi iza kugalela omnye umthombo wamandla ombane kwiziko lombane lesizwe kunye nakwiNgingqi ekuMazantsi e-Afrika.1.2 IKhabhinethi ikwamnkele ukuqukunjelwa ngempumelelo kotyelelo lomsebenzi lukaSekela-Mongameli uCyril Ramaphosa eStockholm, eSweden ukusuka ngomhla we-18 ukuya kowama-20 kweyeDwarha apho ebengomnye wabahlali-ngaphambili beseshoni yesithoba yeKomishoni yaMazwe amaBini, uMzantsi Afrika neSweden, ekuthe kuyo kwamiselwa ikomiti encinci yezendalo, amandla ombane kunye namanzi.2. Izigqibo zeKhabhinethi ezinguNdoqo2.1 IKhabhinethi ikwamnkele ukuvunywa kweMithetho-siseko yeGqiza eliPhezulu yamazwe angamalungu e-G20 enge-Beneficial Ownership Transparecy. Le Mithetho-siseko icacise amanyathelo ilizwe ngalinye elililungu ekufuneka liwathathe ukuthintela ukusetyenziswa gwenxa kwabantu abasemthethweni kunye neenkqubo zomthetho malunga nomba wobunini.IKhabhinethi iphinde yakuvumma ukusekwa kweKomiti yamasebe ahlukeneyo eza kuba liliso lokujonga ukuphunyezwa nokunika iingxelo ngesiCwangciso sokuSebenza seLizwe. Le Komiti iza kuququzelelwa liSebe lezabaSebenzi bakaRhulumente noLawulo.Le mithetho-siseko yegqiza eliphezulu iza kuphucula umba wokwaziwa kwabantu neenkqubo zomthetho kwaye ibalulekile kuba ikhusela igama nenkqubo nomba wokugcina izinto elubala kwinkqubo yezimali yehlabathi.Ukuthitelwa kokusetyenziswa kwala maqumrhu esetyenziselwa iinjongo ezingezizo ezifana norhwaphilizo, ukubaleka ukuhlawula irhafu kunye nokuthubelezisa imali kuxhasa iinjongo ze-G20 zokunyusa uhlumo ngokusebenzisa utyalo-mali lwamashishini abucala.2.2 IKhabhinethi ikuvumile ukuba uMzantsi Afrika uthathe intambo njengoSihlalo weKomiti eTsala imiKhala yoMbutho kaRhulumente oVulelekileyo (i-OGP) ngowama-2015-2016. IKhabhinethi iyamnkele idrafti yesithathu yesiCwangciso seSizwe sokuSebenza se-OGP.I-OGP liphulo lehlabathi elenziwe yindibanisela yoorhulumente abaphimbili kunye nemibutho yoluntu esebenzela ukubethelela ukubaluleka kokwenza izinto elubala kunye nokuphendula koorhulumente – kwaye ineenjongo zokunyusa isantya sikarhulumente sokusabela kwizikhalo zabemi, ukulwa urhwaphilizo, ukukhuthaza uqoqosho olusebenza ngokufanelekileyo, ukukhuthaza iingqondo ezifuna ukuyila izinto ezitsha kunye nokuphucula indlela ezihanjiswa ngayo iinkonzo. Ukusukela oko kwamiselwa i-OGP, uMzantsi Afrika oko wawulilungu elithatha inxaxheba kwiKomiti eTsala imiKhala, eyiyeyona komiti iphezulu ithatha izigqibo.2.3 IKhabhinethi ivumile ukuba isiVumelwano seHlabathi malunga neTyala loMonakalo oweNziwe luNgcoliseko lwe-Oli eVuza kwiNqanawa eziNkulu, sowama-2001, ukuba singeniswe ePalamente ukuze siphunyezwe.IsiVumelwano seNqanawa ezilayisha i-Oli siqinisekisa ukuba bonke abathatha inxaxheba bayaxhamla kwintlawulo eyimbuyekezo yomonakalo owenzeke ngenxa yengozi eyenzeke elunxwemeni lolwandle. Esi sivumelwano siza kusebenza kuphela kwiingozi zenqanawa ze-oli ezingabandakanywanga kwezinye izivumelwano zehlabathi.UMzantsi Afrika awuzikuba naxanduva ngelahleko yezoqoqosho okanye iindleko zokucoca eziza kuvela xa kunokuchitheka i-oyile kwinqanawa kunxweme layo ngaphakathi okanye imimandla elwandle eyimida kunye kwindawo zolwandle eziziziza zezoqoqosho zoMzantsi Afrika kuphela. Iindleko ziza kuthwalwa ngumnikazi wenqanawa leyo okanye yinkampani ye-inshorensi.Esi sivumelwano sikwaqinisekisa ukuba imbuyekezo efanelekileyo, ephuma ngokukhawuleza neluncedo iyakhutshwa iye kubantu abachaphazelekileyo koku kuchitheka kwe-oli, xa ibilayishwe njengepetroli okanye idizili kumatanki enqanawa.2.4 IKhabhinethi iluvumile uyilo lwengqekembe lweNkampani yoMzantsi Afrika yokuXonxa iMali yowama-2015 nowama-2016 yeengqekembe ezisisikhumbuzo nezifundisa ngeenkonzo zemali. Imixholo ibonisa ukutyeba kwamafa oMzantsi Afrika (awangaphambili nawangoku), izilwanyana nezityalo kunye nezinto ozenzileyo kwezentlalo kwaye zilandela okwenziwayo ngokweenkonzo zezimali kwihlabathi.a) Uluhlu lweeNgqekembe ezisisiKhumbuzo zowama-2015 – IsiKhumbuzo seminyaka engama-200 sokuXonxwa kweeNgqekembe eGriqua Townb) INgqekembe yowama-2015 yokuBhiyozela uMzantsi Afrika – Ingxangxosic) ULuhlu lwesiQwane lowama-2016 – Ubomi beSithwalandwe: NR Mandelad) ULuhlu lweNdalo lowama-2016 – IziLwanyana eziZingela eBusuku (Ingcuka enamabala)e) ULuhlu lweziRhubuluzi zoMzantsi Afrika lowama-2016 (ULovane oluNcinci lwaseKapa)f) ULuhlu likaVimba we-Biosphere lowama-2016 (UMmandla woNxweme leNtshona Kapa)g) ULuhlu lweSilivere lowama-2016 - ImiMandla yoMzantsi Afrika yoLwandle eKhuselweyo.3. ImiThetho esaYilwayo3.1 IKhabhinethi iwuvumile uMthetho osaYilwayo oKhethekileyo woHlahlo-mali weBhanki eNtsha yoPhuhliso ukuba ungeniswe ePalamente. Oku kuza kwenza uMzantsi Afrika ukwazi ukubhata isavenge sokuqala sezigidi zeerandi ezibini kwiBhanki eNtsha yoPhuhliso ekhokelwa yi-BRICS kunyaka-mali wama-2015/2016.IBhanki eNtsha yoPhuhliso yibhanki yophuhliso yamazwe ahlukeneyo ephethwe ngamazwe angamalungu e-BRICS (iBrazil, iRussia, i-India, iChina kunye noMzantsi Afrika) ukukhuthaza intsebenziswano emandla kwezezimali nezophuhliso phakathi kwala mazwe mahlanu asahlumayo.3.2 IKhabhinethi ikuvumile ukupapashwa koMthetho-sihlomelo osaYilwayo weNkonzo zeSizwe zeLebhu yezeMpilo, wowama-2015 kwiPhephandaba likaRhulumente, ukuze uluntu luhlomle ngawo. Izihlomelo ziqinisa nangakumbi izixhobo zolawulo nokuxhaswa ngemali kweNkonzo yeSizwe yeLebhu yezeMpilo ukuze kuphuculwe indlela ekufikelelwa ngayo kwiinkonzo zezempilo.Lo Mthetho usaYilwayo futhi uqinisekisa ukuba umsebenzi ongundoqo weLebhu yeSizwe yezeMpilo kukubonelela uluntu ngeenkonzo zelebhu yezempilo ezichaza isifo.3.3 IKhabhinethi ikuvumile ukungeniswa ePalamente koMthetho osaYilwayo wezeMali wowama-2015.Lo Mthetho usaYilwayo ulungiselelwe ukuvunywa kwenkcitho karhulumente wesizwe engagunyaziswanga njengerhafu etsalwa ngqo kwiNgxowa-mali yeNgeniso yeSizwe. Ulandela icandelo 34 loMthetho woLawulo lweziMali zikaRhulumente wowe-1999 kwaye uzalisekisa iziphakamiso zeKomiti yeMali zoLuntu yeNdlu yoWiso-mthetho yeSizwe. Lo Mthetho usaYilwayo uqinisekisa ukuba ukuba kukho ulawulo olungqingqwa noluzinzileyo lwezimali zikarhulumente wesizwe nokuba yonke inkcitho ibe igunyaziswe ngokwemithetho efanelekileyo ekhoyo.4. Imisitho ezayo4.1 UMongameli Jacob Zuma uza kuzimasa iNgqungquthela yesiThathu yeQonga le-India ne-Afrika phakathi komhla wama-26 nowama-29 kweyeDwarha ngowama-2015 eNew Delhi, e-India. Inani lamazwe aya kule Ngqungquthela yowama-2015 landisiwe ngoku liquka onke amazwe angama-54 ase-Afrika kwaye iza kuba ingemiba yezorhwebo futhi iza kuxulusha nemiba etya i-India ne-Afrika ngokufanayo.4.2 UMongameli Jacob Zuma ebendwendwelwe nguMongameli waseMozambique uMongameli uFilipe Nyusi kwiZakhiwo zoMdibaniso eTshwane izolo. Omabini la mazwe anamakhonkco angqingqwa ezoqoqosho oku kungqinwa zizivumelwano zala mazwe mabini kunye nezivumelwano zokuqondana ezingaphezulu kwama-60 ezichaphazela amacandelo ahlukeneyo.4.3 Utyelelo ngomsebenzi lukaSekela-Mongameli uCyril Ramaphosa eHavana, eCuba ukusuka ngomhla wama-22 ukuya kowama-26 kweyeDwarha kowama-2015, luza kuqinisa ngakumbi ubudlelwane bezopolitiko nezoqoqosho phakathi kwala mazwe mabini.4.4 IMbumba ye-Afrika (i-AU) iqhuba uQeqesho lwe-AMANI AFRIKA (Uxolo e-Afrika) II kwiZiko loQeqesho loMkhosi weMfazwe woMzantsi Afrika eLohatla eMntla Koloni ukusuka ngomhla we-19 kweyeDwarha ukuya kowesi-7 kweyeNkanga ngowama-2015. Amalunga nama-5 400 amajoni, amapolisa kunye nabantu abamele imiButho yezoQoqosho yeeNgingqi ze-AU aza kuthatha inxaxheba kolu qeqesho.Injongo yoku kukuhlola ukuba uzilungiselele kangakananina uMkhosi wokuLalelisela we-Afrika kunye neCandelo lokuTyalwa ngokuKhawuleza ukuba uthathe inxaxheba kumaphulo okudala uxolo kujongwe ukufikelela kuMkhosi oXhobe nokuLungele ngokwaNeleyo ngeyoMnga kowama-2015.4.5 IKhabhinethi inqwenelela abafundi ingakumbi abo bakwiBanga le-12 kowama-2015 impumelelo kwiimviwo zabo zeBanga le-12, eziza kuqala ngomhla wama-26 kweyeDwarha ngowama-2015 ziqhube kude kube ngumhla wama-27 kweyeDwarha ngowama-2015. Kulo nyaka abafundi abangama-801 688 babhalisele ukubhala uviwo, kubo abangama-674 232 bafunda kwiiklasi zasemini baze abangama-127 456 bangene kwiiklasi zasemva kwemini okanye ebusuku. Eli liyathelo eliyimpumelelo lokunyuka kwenani labafundi abafunde bazigqiba iiklasi zesikolo.Bonke abazali nabagcini-bantwana bayakhuthazwa ukuba babaxhase abantwana babo kumalungiselelo wabo eemviwo.4.6 ISebe loPhuhliso loLuntu liza kuphawula iNyanga yokuFundisa ngamaLungelo wabaKhubazekileyo ukusuka ngomhla wesi-3 kweyeNkanga ukuya kowesi-3 kweyeMnga ngowama-2015, okwaLusuku lweHlabathi lwaBantu abaKhubazekileyo. Le nyanga inika urhulumente, imibutho yoluntu, amashishini kunye nabasebenzi  iqonga lokuba bahlalutye umgama osele uhanjiwe ekukhuthazeni nasekukhuseleni amalungelo abantu abakhubazekileyo. IKhabhinethi ihlaba ikhwelo kubemi boMzantsi Afrika ukuba baqhubekeke besusa imiqobo ethintela abantu abakhubazekileyo ukuba bathathe inxaxheba ngokupheleleyo ekuhlaleni nakuqoqosho.4.7 I-Arhente yeSizwe yobuChwepheshe boLwazi (i-SITA) kulo nyaka iza kubamba iNkomfa yeShumi yobuChwepheshe bukaRhulumente,  eza kube ingokuhanjiswa kweenkonzo ze-ICT ngurhulumente. I-GovTech 2015 iza kube ibanjwe ukusuka ngomhla wama-25 ukuya kowama-28 kweyeDwarha phantsi komxholo othi: “Ukubambisana kulungiselelwa ukuHanjiswa kweeNkonzo” onomxholo ophantsi kwawo wona othi ‘Ukunika aBantu iiNkonzo zoNxibelelwano kusenzelwa uPhuhliso noHlumo’.Futhi kuza kumiselwa iiMbasa zokuHanjiswa kweeNkonzo ze-ICT nguRhulumente. Eli phulo lixhasa iphulo i-South Africa Connetc’, elaziswa nguMongameli Jacob Zuma kwiNtetho yakhe engoBume beSizwe yowama-2014 ngokunika iqonga lokuba kukhangelwe izisombululo ezinenkqubela nezinokusebenziseka kwisizwe esisahlumayo esisebenzisa izixhobo ze-ICT.4.8 IKhabhinethi ukuvumile ukubanjwa kweVeki yeSizwe yokuGxininisa kwiiMbizo ukusuka ngomhla wama-30 kweyeNkanga ukuya ngomhla wesi-6 kweyeMonga ngowama-2015 phantsi komxholo othi: “Sisonke Siqhubela uMzantsi Afrika Phambili”. Ngeli thuba lokuba urhulumente enxibelelana ngqo nabantu kuza kuphononongwa umgama osele uhanjiwe ukuphumeza amaphulo esiCwangciso esiManqaku aliThoba sokukhwezela uqoqosho loMzantsi Afrika.Le Veki iza kunika uluntu ithuba lokuthatha inxaxheba lubambe incoko enesihlahla ukuze kuvuselelwe uqoqosho. Amalungu eKhabhinethi ayacelwa ukuba aziphe ithuba ancedise ukwenza ukuba eli phulo lifikelele mbombo zone zeli. Kufuneka kugxininiswe ekusekeni amaphulo entsebenziswano kunye namabali abaliswa ngabo bathi baxhamla kweli phulo. ISebe leNkqubo yoNxibelelwano loLwazi lukaRhulumente (i-GCIS) liza kuququzelela amalungiselelo eli phulo futhi lisasaze izixhobo eziza kusetyenziswa, kuquka nemiyalezo ephambili kunye nezicwangciso zoonondaba.5. Uluvo kweKhabhinethi ngemiba engundaba-mlonyeni5.1 Amaqondo obushushu athe gqolo ephezulu kwimimandla emininzi kweli lizwe athetha ukuba kufuneka kusetyenziswa amanzi ngobunono ngumntu wonke. IKhabhinethi icela bonke abemi boMzantsi Afrika ukuba bawasebenzise ngokubonono amanzi futhi bawonge.Abahlali bephondo laKwaZulu-Natal bayacelwa ukuba bayithobele imiqathango yokusetyenziswa kwamanzi njengoko eli phondo lithwaxwa yimbalela eyakha yambi apha eminyakeni. Abemi boMzantsi Afrika mabonge amanzi ngokungasebenzisi amathumbu xa behlamba iimoto zabo, futhi bankcenkceshele izitiya ukutshona kwelanga, bazijonge izixhotyana zokubala amanzi asetyenzisiweyo ukujonga ukuba abawasebenzisi kakhulu futhi bazivale iindawo ezinamanzi avuzayo.5.2 IKhabhinethi ivakalisa amazwi ovelwano kwiintsapho nezihlobo zabo bathi baphulukana nobomi ngethuba kusiwa isikefele kwibhulorho iGreat Walk Bridge eGrayston Drive eSandton. IKhabhinethi inqwenela ukuba abo bonzakeleyo bachache ngokukhawuleza. IKhabhinethi ibaqhwabela izandla abeenkonzo zikaxakeka, isiXeko saseRhawutini kunye noRhulumente wePhondo waseGauteng ngokushukuma ngokukhawuleza kwakuvela le ntlekele, iyababulela nabaqhubi baseGauteng nabo abathe bafaka isandla.IKhabhinethi ibamba ngazibini nakubakhweli nabaqhubi ngokuba nomonde ngethuba kutshayelwa kucocwa le ndawo yexhwayelo. IKhabhinethi imemelela ukuba uphando oluqhubekayo lucokise kwaye lukhawuleze kuze kwaziwe oyena nobangela wale ntlekele ukuze ingaphinde yenzeke. IKhabhinethi icela ukuba uluntu lube nomonde ngethuba kuqhutywa uphando.5.3 IKhabhinethi iyazamnkela iziphumo zowama-2015/16 zeNgxelo yonyaka yeHlabathi yokuKwazi ukuMelana noKhuphiswano zeQonga lezoQoqosho leHlabathi (i-WEF), ezibone uMzantsi Afrika unyuke ngeendawo ezisixhenxe usuka kwindawo yama-56 waya kweyama-49 kuluhlu lwamazwe angama-140.UMzantsi Afrika uqhube kakuhle kakhulu kula macandelo: elezempilo kunye nemfundo esisiseko (unyuke ngeendawo ezintandathu), elezabasebenzi (unyuke ngeendawo ezintandathu), umgangatho wezobuchwepheshe (unyuke ngeendawo ezili-16) kunye nelobuchule bokuyila izinto ezintsha (unyuke ngeendawo ezintlanu).Oku kubonakalisa ukuba xa sibambisene singenza lukhulu. IKhabhinethi imemelela amashishini kunye nemibutho yoluntu ukuba baqhubeleke besebenzisana norhulumente ukufunqula uqoqosho lweli.5.4 IKhabhinethi iqhwabela izandla iQumrhu loPhuhliso lwamaShishini (i-IDC) ebhiyozela imiNyaka engama-75 kule nyanga. I-IDC liqumrhu elibalulekileyo lesizwe kwaye kule minyaka ingama-21 idlulileyo yolawulo lwentando yesininzi, incedise kakhulu kumba wokwanda kwamaphulo otyalo-mali, ikhangela amathuba okudala imizi-mveliso emikhulu kunye nokuza neenguqu kuqoqosho.Ukusukela ngowe-1994, i-IDC ityale imali ezibhiliyoni zeerandi ezingama-150 eMzantsi Afrika nakwi-Afrika iphela. Kule mali, iibhiliyoni zeerandi ezingama-60 zityalwe kwinkampani ezinabantu abantsundu boMzantsi Afrika abanezabelo ezingama-25% ubuncinane.Ngesi sithuba, imali ezibhiliyoni zeerandi ezingama-20 yatyalwa kwi-Afrika iphela ukuze incede ukukhuthaza uhlumo nophuhliso e-Afrika kunye nokudala amathuba oqoqosho loMzantsi Afrika.Kule minyaka mihlanu idlulileyo, ifumene imali ezibhiliyoni zeerandi ezili-103 kumahlakani otyalo-mali ecandelo lamashishini abucala, nto leyo eyenza ukuba iziphumo zotyalo-mali zibe zibhiliyoni zeerandi ezili-163.Ngethuba uqoqosho lujongene neengxaki ezintsha nezinye iinqwithela, i-IDC kulindeleke ukuba ibe ngathi iyalunyusa igalelo layo kuqoqosho nolwamvila lwayo kumba wokuzisa iinguqu, igxininise kakhulu ekuncediseni oosomashishini abantsundu kunye nophuhliso lolutsha.5.5 IKhabhinethi iwothulela umnqwazi amaBhokobhoko ngokuba eza kudlala kwimidlalo eyandulela eyamagqibela kankqoyi yeNdebe yoMhlaba yoMbhoxo eNgilane kwaye ihlaba ikhwelo kubemi boMzantsi Afrika ukuba balixhase iqela lethu lesizwe lombhoxo njengoko bezama ukuza neNdebe yeHlabathi ekhaya isihlandlo sesithathu.IKhabhinethi inqwenelela Amajimbos okuhle njengoko eza kukhuphisana kwimidlalo yeNdebe yeHlabathi yabaneminyaka engaphantsi kweli-17 (i-U-17 FIFA World Cup) eChile ukusuka ngomhla we-17 kweyeDwarha ukuya ngomhla wesi-8 kweyeNkanga ngowama-2015.IKhabhinethi ithi huntshu kwi­-Orlando Pirates ngokufikelela kumdlalo wamagqibela kankqoyi wowama-2015 wendebe, i-Orange CAF Confederation Cup kunye naBanyana Banyana ngokufumana indawo yokudlala kwiMidlalo ye-Olimpiki yowama-2016.5.6IKhabhinethi ivakalisa amazwi ovelwano kusapho nabahlobo bowayesakuba yi-CEO yeKomiti eQuquzelela iMidlalo yeNdebe yaMazwe ase-Afrika (i-Afcon) kunye neyobuNtshatsheli yeZizwe zase-Afrika (i-Chan) kunye neSikhulu se-SABC, uMvuzo Mbebe osweleke ngobusuku bangoMvulo.5.7Iintliziyo zamalungu eKhabhinethi zonzakele kukusweleka kukaMlungisi Sisulu, unyana wesibini kaWalter no-Albertina Sisulu, kwaye avakalisa amazwi ovelwano kusapho nezihlobo zakhe. UMnu Sisulu wadlala indima enkulu kumaphulo ayefihlakele omzabalazo e-ANC kwiminyaka yowama-1980, efihle amabutho oMkhonto weSizwe kwisikroxo sakhe esasiseSoweto, esasisaziwa njengo-Shop 7, ebeka ubomi bakhe esichengeni ngokwenza oku.IKhabhinethi nayo, njengoMongameli Jacob Zuma, ivakalisa amazwi ovelwano kusapho nezihlobo zenye yeengqanga zabadlali beqonga eMzantsi Afrika, uSammy Moeti, olandulele eliphakade ngoMvulo , umhla we-13 kweyeDwarha kowama-2015, emva kwengulo ende.5.8 IKhabhinethi iwuxoxe yawuxovula umba wokuqhankqalaza kwabafundi kutsha nje bekhalazela ukunyuswa zidyunivesiti kwemali yokufunda yowama-2016. IKhabhinethi iyavelana nabafundi ngezizikhalazo zabo zokuba iindleko zemfundo ephakamileyo zixhome kakhulu kwaye azifikeleki kubafundi abaphuma kumakhaya asokolayo.Imfundo sesinye sezitshixo ezibalulekileyo ukulwa iingxaki eli lizwe elijongene nazo eziyindlala, ukungalingani kunye nentswela-ngqesho. UMgaqo-siseko wethu ucacisa phandle ukuba wonke ubani unelungelo kwimfundo esisiseko nemfundo ephakamileyo, uMbuso usebenzisa amalinge afanelekileyo kufuneka uqinisekise ukuba uyakwenza oku kwaye kuyafikeleleka.Lo rhulumente usezintanjeni ukusukela ngowama-1994 koko wawuwubeke phambili umba wemfundo. ISkimu seSizwe soNcedisa abaFundi ngeMali yokuFunda (i-NSFAS) esincedise kakhulu kubafundi abangathathi ntweni senyusa minyaka le imali isuka kwizigidi zeerandi ezingama-300 yaya kutsho kwiibhiliyoni zeerandi eziyi-9,5. Kulo nyaka, urhulumente uxhasa abafundi abasokolayo nabaqhuba kakuhle kwizifundo zabo abangama-45 000.IKhabhineti inikwe amagqabantshintshi nguMphathiswa weMfundo ePhakamileyo noQeqesho ngeentlanganiso anazo namaqela achaphazelekayo onke zokukhangela isisombululo ngomba wokunyuka kwemali yokufunda. IKhabinethi inikwe ingxelo nangomsebenzi osele wenziwe nangamanyathelo asele ethathiwa okuphucula indlela i-NSFAS ephethwe ngayo. Izindululo neziphakamiso ziza kuthiwa thaca phambi kweKhabhinethi kule kota izayo.IKhabhinethi ikuqaphele nokusekwa kutsha nje kweQela likaMongameli eliSebenzayo elinikwe umsebenzi wokuqwalasela umba wokunyuka kwemali yokufunda ezidyunivesiti. Eli qela linabameli babafundi, abamaBunga eeDyunivesiti kunye nabeSebe. Eli qela kulindelele ukuba liqoshelise umsebenzi walo linike ingxelo lakuba nje liqukumbele umsebenzi walo.IKhabhinethi ikholelwa ukuba amalinge kaMongameli kunye noMphathiswa weMfundo ePhakamileyo noQeqesho aza kunceda kakhulu ukuza nezisombululo kwezi ngxaki zivezwa ngabafundi.Urhulumente uwuthatha lo mba wezikhalazo zabafundi njengotshisa ibunzi kangangokuba uMongameli uye wabizela kwintlanganiso namhlanje iinkokeli zabafundi nezeedyunivesiti ukuze afumane ingxelo enzulu ngalo mba ngeenjongo zokufumana isisombululo.UMongameli uza kuthetha nesizwe emva kwemini njengoko lo mba ukwinqanaba lwemiba engxamisekileyo yesizwe.5.9 IKhabhinethi inikwe amagqabantshintshi ngomgama osele uhanjiwe yiKomiti yaBaphathiswa (i-IMC) ngemiThetho yoFuduko ebikhokelwa nguSekela-Mongameli.UMongameli wamisela le IMC ukuze iphande ngeziphumo ezazingacingelwanga ezazivezwe ngamahlakani akwicandelo lezokhenketho.Emva kokuba kuphandiwe kwaphononongwa imiba efuna ukuhlenga-hlengiswa emva kokuba kuqwalaselwe ezokhuseleko kunye nezi ziphumo bezingacingelwanga, i-IMC yenza ezi zindululo zilandelayo:Ukufaka isicelo ngokwakho buqu”Imithetho eza kuqala ukusebenza kwezi nyanga zintathu zizayo.Amazwe angenazindlu zozakuzo zoMzantsi Afrika, iSebe leMicimbi yezeKhaya (i-DHA) liza kuzamnkela izicelo ezithunyelwe ngeposi.Emva koku ubucukubhede bomntu obuquka iinkcukacha zeminwe kunye neefoto zabo bahambi ziza kuthathwa xa befika kwizibuko lokungena. Lo mthetho uza kusetyenziswa kuphela kwi-Visa zezonyango okanye zokundwendwela.I-DHA iza kuthatha ubucukubhede bomntu (obuquka iinkcukacha zeminwe kunye neefoto) xa befika kwizibuko lokungena. Amaziko ekuza kuqaliswa ukulinga oku iza kuba sisiKhululo seeNqwelo-moya saMazwe ngaMazwe, i-OR Tambo; isiKhululo seeNqwelo-moya saMazwe ngamazwe, iKing Shaka kunye nesiKhululo seNqwelo-moya saMazwe ngamazwe saseKapa.I-DHA iza kuqalisa iNkqubo i-Accredited Tourism Company (i-ATC) yelizwe laseChina, e-India ne-Russia elinokwandisa liquke namanye amazwe afuna i-visa.I-DHA iza kuqhubeleka ikhupha i-visa eza kusebenza izihlandlo ezininzi, i-Multiple Entry Visa, kwabo batyeleli bahambela eli rhoqo. Le visa iza kusebenza kwisithuba esingaphezulu kweenyanga ezintathu kodwa esingekho ngaphezulu kwiminyaka emithathu.Imithetho eza kuqalisa ukusebenzi zingaphelanga iinyanga ezintathu ukuya kwisithuba sonyaka.I-DHA iza kuwandisa amaZiko okuKhutshwa kwee-Visa (i-VFC) eChina, e-India, e-United Kingdom, eNigeria, eDemocratic Republic of Congo, e-Angola, e-Ghana, eKenya nase-Uganda. I-DHA iza kukhawulezisa ukuvulwa kwe-VFC eZimbabwe, e-UAE naseBotswana.Imithetho eza kusebenza kwisithuba esisemva konyaka.I-DHA iza kufaka inkqubo yokujonga phambi kokukhwela kwinqwelo-moya (kuquka namaziko okusebenza) kwizikhululo zeenqwelo-moya zamazwe ngamazwe.I-DHA iza kuphucula ubuxhaka-xhaka i-Advance Passenger Processing (i-APP) ize iqalise ukusebenzisa i-Passenger Name Record (i-PNR) ukuphucula inkqubo yokujonga abo banokuba nobungozi.I-DHA iza kugqibezela inkqubo yokubuxhaka-xhaka bekhompyutha be-visa nemvume.Iinkcukucha ezifunwayo zabantwana abatyelelayo: Abantwana baseMzantsi Afrika:Ngokubhekisele kubantwana baseMzantsi Afrika (abatyelela kumazwe angaphandle), i-IMC ikuvumile ukuqaliswa kokusebenza kweenkcukacha ezifunekayo ngoku kubantwana abatyelelayo, kunye namaxwebhu afungelweyo okuvuma kwabazali njengoko lo mthetho ulungiselelwe ukukhusela abantwana.Imithetho eza kuqala ukusebenza kwisithuba esingaphantsi kweenyanga ezintathu.Iinqununu zezikolo ziza kukhupha iileta eziqinisekisa ukuba abantwana bayifumene imvume yokuhamba nesikolo. Eli gunya liza kwandiswa liquke nemibutho yezemidlalo ebhalisiweyo.Ixesha lokuhlala isemthethweni iLeta eFungelweyo yokuVuma koMzali liza kwandiswa libe sisithuba esingekho ngaphezulu kwiinyanga ezintandathu.Imithetho eza kusebenza singekapheli isithuba seenyanga ezintathu ukuya kunyaka.Ibinza elithi “iSatifiketi sokuZalwa esigaShunqulwanga” liza kutshintshwa libe leli: “iSatifiketi sokuZalwa esineenkcukacha zomzali”Iinkcukacha zabazali ziza kufakwa kwiincwadi zokundwendwela, ipaspot, ukuze abazali iinkcukacha zabo ezifakwe kwincwadi yokundwendwela kungabikho mfuneko yokuba baphathe izatifiketi zokuzalwa.Iinkcukucha ezifunwayo zabantwana abatyelelayo: Abantwana bangaphandle:Ngokwabo batyelela kweli, i-IMC ithathe isigqibo sokuba apho kuza kufuneka i-visa, izatifiketi zokuzalwa uqobo okanye iikopi eziqinisekisiweyo zamaxwebhu afunekayo ziza kuqhubeleka zifunwa ngethuba ubani efaka isicelo se-visa njengoko kuqhutywa ngeli hlobo nakumanye amazwe.Ngokubhekisela kubantwana bamazwe ekungafuneki visa kuwo, i-IMC iphakamise umthetho omtsha othi:Abatyeleli bayabongozwa ukuba baphathe into ebubungqina bokuzalana kunye neluxwebhu lokukhululwa ngesihle ngabazali okanye abagcini bantwana xa bengekho.Yonke iminye imiba yase-ofisini echaphazela amasebe abandakanyekayo iza kusonjululwa ngokubonisana phakathi kwalo masebe.IKhabhinethi izamnkele ezi ziphakamiso kwaye ikholewa ukuba zisabela kanye kwiziphumo ebenzingalindelwanga ebezize nabantu kwaye azilubeki mngciphekweni ukhuseleko lwabantwana.IKhabhinethi iphinde yavuma ukuba i-DHA mayikhokele amalinge okwenza ukuba ezi ziphakamiso zibe semthethweni zize ziqaliswe ukusetyenziswa. Iphinde kwakhona yacela onke amasebe achaphazelekayo ukuba abonisane namahlakani achaphazelekayo awanike ezi ziphakamiso.IKhabhinethi ilandisile ixesha ebelisikelwe i-IMC ukuze ikwazi ukujongana neengxaki ezinokuthi zivele ngethuba kuqaliswa ukusetyenziswa isigqibo seKhabhinethi.Imibutho: Nksz Phumla Williams (IsiThethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabhinethi yomhla we-4 kweyeNkanga 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/xh/speeches/intetho-kwintlanganiso-yekhabhinethi-yomhla-we-4-kweyenkanga-2015-5-nov-2015-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyayamkela iprojekthi yokulinga yoPhuhliso lwamaMashishini exabisa izigidi zeerandi ezingama-R20. Le nkqubo yokulinga yeminyaka emibini igxile ekuvuseleleni iipaka zoshishino zaseMzantsi Afrika, iseke iziko lezoshishino elikhethekileyo ize ixhase ukudityaniswa kophuhliso lwezoqoqosho lasekhaya khona ukuze komelele icandelo lamashishini amancinci.Le projekthi iyintsebenziswano namasebe orhwebo noshishino, uphuhliso lwamashishini amancinci, uNondyebo weSizwe, kunye nesiBonelelo sabaMivuzo iPhantsi seBhanki yezoPhuhliso yase-Afrika. Le projekthi izimisele ukwenza igalelo ekudaleni imisebenzi, inciphise indlala kuluntu oluhlelelekileyo, ize iphucule ukufikelela kubuchwephetshe nezakhono kumashishini amancinci, aphakathi naphuhlileyo (ii-SMME).Eli phulo liza kunikezela ngenkxaso kwicandelo le-SMME kude kube yinyanga yoMnga yowama-2017. Ngokuxhomekeke kwimpumelelo yayo, urhulumente uza kuyifezekisa kweli lizwe jikelele.1.2. IKhabhinethi iyakwamkela ukumiselwa kweZiko leMisebenzi eDibeneyo nguMongameli eSkukuza. Eli ziko liza kuququzelela imisebenzi yokulwa umkhuba wokuzingelwa kwemikhombe ngokungekhomthethweni kula mmandla.2. Izigqibo zeKhabhinethi ezingundoqo2.1. IKhabhinethi iyawamkela uMgaqo-nkqubo wezoShishino wabaNtsundu, noyinxalenye yesiCwangciso sokuSebenza koMgaqo-nkqubo wezoShishino (i-IPAP). Lo mgaqo-nkqubo uhambisana nesiCwangciso soPhuhliso seSizwe (i-NDP) nesiCwangciso esiManqaku aliThoba nesibhengezwe nguMongameli uZuma kwiNtetho engoBume beSizwe (i-SoNA) yowama-2015.Ikwayinxalenye yephulo likarhulumente elibanzi lokuvelisa imizi-mveliso ukwandisa isiseko sezoshishino nokufaka ifuthe lamandla lamashishini amancinci amatsha kwezoqoqosho. Oku kufuna ungenelelo lomgaqo-nkqubo eliluqilima kwicala likarhulumente ekwandiseni isiseko sezoshishino seli lizwe nokukhulisa uqoqosho ngokuzinikela ekuxhaseni osomashishini abaNtsundu njengoko kukhankanyiwe kwi-IPAP.Lo mgaqo-nkqubo uza kugxila kuhlumo nokukwazi ukukhuphisana nehlabathi kwamashishini wabaNtsundu. Injongo kukwenza igalelo ekuguquleni ukugquba kohlobo oluthile lwabantu kwicandelo lezoshishino laseMzantsi Afrika nokubandakanya oosomashishini abaNtsundu, nabathathwa njengemithombo engenakusetyenziswa ngokwaneleyo kwimisebenzi, kwingeniso, irhafu nokuvelisa izinto ezintsha. Lo mgaqo-nkqubo uza kwenza ukuba ukuthatha inxaxheba kwamashishini wabaNtsundu neenkampani ezilawulwa ngabo kukwazi ukuba nentsingiselo ebonakalayo kuthotho lwemisebenzi eyenza ukuba imveliso ibe nexabiso kwicandelo loshishino kwezoqoqosho.UMphathiswa wezoRhwebo noShishino uza kubamba indibano eyahlukileyo noonondaba ukucacisa lo mgaqo-nkqubo.2.2. IKhabhinethi iyamnkele iNgxelo yesiThathu yeSizwe yoMzantsi Afrika ekufezekisweni koYilo lweSivumelwano sase-Cartagena ngoKhuseleko lweziLwanyana neziTyalo, ukuba inikezelwe kwiCandelo looNobhala leSivumelwano esingokwaHlukana ngokwaseNdalweni kweziLwanyana neziTyalo.Olu yilo lwesivumelwano lulawula ukuhamba kweziDalwa eziPhilayo eziGuquliweyo, zikwabizwa ngokuba ziziDalwa eziGuqulwe ngokweMfuzo okwenzeke ngobuchwepheshe benzululwazi yezilwanyana nezityalo, ukusuka kwelinye ilizwe ukuya kwelinye.UMzantsi Afrika lilizwe lesithoba ngobukhulu ehlabathini ekuveliseni izityalo eziguqulwe ngokwemfuzo kwaye ukwanguvulindlela wokwamkelwa kwezityalo eziguqulwe ngokwemfuzo.  Oku kuyahambela neCandelo lama-24 loMgaqo-siseko, nexhasa ukusetyenziswa okuzinzileyo kwezityalo ezahlukahlukeneyo.2.3. IKhabhinethi iyakwamkela ukuthembisa kokuqala koMzantsi Afrika ngokunikezela kwawo ngeenkonzo zawo ngokwemimiselo yesigqibo seNgqungquthela yabaPhathiswa ye-9 yoMbutho wezoRhwebo weHlabathi (i-WTO) sokuba nedolo kwimpatho yamaZwe aPhuhle kaNcinci (ii-LDC) UMzantsi Afrika uzinikele ekufezekiseni isivumelwano se-WTO, esibonelela ngenkxaso enedolo kwii-LDC. Kumazwe angama-34 acwangciswe njengee-LDC, angama-25 ngawase-Afrika. Isithembiso sokuqala sokunikela ngeenkonzo koMzantsi Afrika iza kuba ziinkonzo kwezezimali, kunxibelelwano lwezeminxeba, ukhenketho necandelo lezothutho. Isinikezelo esinjalo siyinxalenye yokwenza kube lula ukufikelela kwiinkonzo zorhwebo nabaniki-zinkonzo kurhwebo lwee-LDC.2.4. IKhabhinethi iyalwamkela uhlaziyo lwemivuzo oluyi-5.5% uhlenganhlengiso lweendleko zokuphila eziza kuhlawulwa amalungu weKhomishini yamaLungelo oLuntu yaseMzantsi Afrika (i-SAHRC) ukususela ngomhla wo-1 kuTshazimpunzi. Oku kuhambelana neCandelo 9(1) loMthetho we-SAHRC, wama-2013 (uMthetho 40 wama-2013).2.5. IKhabhinethi iyakwamkela ukunikezelwa kweNgxelo yeSibini efakwa ngamaXesha yoMzantsi Afrika phantsi koMqulu we-Afrika engamaLungelo oLuntu naBantu kunye neNgxelo yasekuQaleni phantsi koYilo lweSivumelwano loMqulu we-Afrika ongamalungelo wabaseTyhini e-Afrika.Ingxelo kwiKhomishini yeMbumba yamaZwe ase-Afrika (i-AU) luvavanyo lokuphumelela nemingeni yokunika intsingiselo kumalungelo wabemi, wezopolitiko, wezentlalo noqoqosho nawenkcubeko. Oku kuhambelana nokuba uMzantsi Afrika uyinxalenye yeSivumelwano se-AU soMqulu we-Afrika ngamaLungelo woLuntu naBantu ongamaLungelo wabaseTyhini base-Afrika.2.6. IKhabhinethi iyakwamkela ukuphunyezwa komthetho omtsha omalunga neLesotho oza kuqalisa ngomhla wo-1 kweyoMdumba yowama-2016. Oku kulandela umthetho ofana nalo owawuqulunqelwe abemi baseZimbabwe ngowama-2010, nolwathi emva koko lwandiswa.Lo mthetho uza kunceda kwindlela engcono  yokuphatha abasebenzi abangabemi baseLesotho abeza eMzantsi Afrika bengangeni kweli ngokwemithetho ekhoyo yezofuduko.UMphathiswa weMicimbi yezeKhaya uza kunikezela ngeenkcukhacha ezithe vetshe kwintlanganiso noonondaba ekuhambeni kwethuba.2.7. UMphathiswa wezeZimali unike iKhabhinethi nje amabalengwe ngokufezekiswa koMthetho-sihlomelo weMithetho yeRhafu yowama-2013 nowama-2014 oza kuqalisa ngomhla wo-1 kweyoKwindla yowama-2016. Olu hlengehlengiso lujolise ekwenzeni ugqinelwano nokwenza ibe lula imithetho yokutsalwa kwerhafu kwimali yomhlala-phantsi neyezibonelelo. Ukwandisa izibonelelo zerhafu ukuba iquke namalungu weprovidenti kuza kuvumeleka abasebenzi abangaphezulu kwesigidi ukuba baxhamle umvuzo ophezulu abaza kugoduka nawo.Oku kuza kuthintela nemikhwa yokuphepha ukuhlawula irhafu ngabo bamkela imivuzo ephezulu eyokufikelela kuma-27.5% yomvuzo ubuninzi okanye umvuzo okufanele kutsalwe irhafu kuwo ode uyokufikelela kuma-R350 000.UMphathiswa ukwanike iKhabhinethi amabalengwe ngemigomo yokunikwa komntu imali ngonyaka kuyo yonke imali yakhe yomhlala-phantsi, apho ezo zibonelelo zivela ekutsalweni kwerhafu kufanele zenze ukuba inxalenye yemali abayongileyo kumhlala-phantsi bayinikwe ngonyaka.Olu hlengahlengiso luyafezekiswa emva kofakwano-mlomo olube nzulu nabo bonke abadlali-ndima ababalulekileyo kwabangaphakathi nabangaphandle kweBhunga loPhuhliso lwezoQoqosho naBasebenzi (i-Nedlac), phakathi kweentlanganiso ezingama-33 ubuncinane ezibanjwe nabasebenzi nabezoshishino ukususela ngowama-2012. Isininzi sabadlali-ndima ababalulekileyo sibonakalise inkxaso yaso epheleleyo ngokuqhuba nale nkqubo yohlengahlengiso ngomhla wo-1 kweyoKwindla ngowama-2016.3. IMithetho eYilwayo3.1. IKhabhinethi iyakwamkela ukunikezelwa koMthetho oYilwayo wezoSasazo wama-2015 ePalamente. Lo Mthetho uYilwayo uhlomela uMthetho wezoSasazo, we-1999 (uMthetho 4 we-1999) ngendlela yokuphuhlisa nokufezekisa ulawulo lwenkqubo yoshishino eqinisekisa uzinzo lwexesha elide nozinzo leZiko loSasazo laseMzantsi Afrika (i-SABC).Urhulumente uzinikele kwiziko losasazo loluntu elomeleleyo, elizimeleyo nelisemxholweni, nelikwaziyo ukuphendula licacise kumnini-zabelo, kuluntu nePalamente.Amandla okufezekisa igunya lalo luxhomekeke ekusebenzeni okugqibeleleyo kweBhodi ye-SABC ngokunikela ubunkokheli bobuchule kwiziko losasazo loluntu.3.2. IKhabhinethi iyakwamkela ukungeniswa koMthetho oYilwa we-Inshorensi wama-2015 ePalamente. Lo Mthetho uYilwayo ubonelela ngenkqubo-sikhokelo edibeneyo yokongamela ngobulumko icandelo le-inshorensi oluhambelana nomngangatho wezizwe ngezizwe kulawulo lwe-inshorensi. Lo Mthetho uYilwayo uxhobisa ulawulo lomngcipheko okhoyo ngoku, iimfuno zobutyebi nolawulo. Ithatha indawo ize idibanise inxalenye enkulu yoMthetho we-Inshorensi yeXesha eLide, we-1998 (uMthetho 52 we-1998) noMthetho we-Inshorensi yeXesha eliFutshane, we-1998 (uMthetho 53 we-1998) ebandakanya ukongamela ngobulumko.3.3. IKhabhinethi ikwamkele ukupapashwa koYilo loMthetho oYilwayo wokuHlola uKombiwa kweMigodi nezeZimali e-Afrika kwiPhephandaba likaRhulumente, ukuze uluntu luhlomle ngawo. Lo Mthetho uYilwayo useka iQumrhu lokuHlola uKombiwa kwiMigodi nezeZimali e-Afrika ngomthetho. Ukwacacisa nesigunyaziso sawo nenjongo zobuchule. Womeleza ulawulo nokubekwa esweni kweli qumrhu.3.4. IKhabhinethi ikwamkele ukungeniswa koMthetho-sihlomelo wokuBhengeza okuKhuselweyo wama-2015 ePalamente. Lo Mthetho uYilwayo unabisa ukusebenza koMthetho wokuBhengeza okuKhuselweyo, wama-2000 (uMthetho 26 wama-2000) ngaphaya kobudlelwane besiqhelo phakathi kwabaqeshi nabasebenzi.Ezi zihlomelo zilawula uxanduva olusemthethweni oludibeneyo, zivelisa uxanduva lokuphanda ukubhengeza, zibonelela ngoxolelo kuxanduva lwembambano nololwaphuli-mthetho phantsi kweemeko ezithile nokubhengezwa kobuxoki obenziwe ngabom okokuba mabubonakale bululwaphulo-mthetho.Lo Mthetho uYilwayo unegalelo lokubonisa isibophelelo sikarhulumente sokulwa ubuqhetseba norhwaphilizo ngokuqinisa ukhuseleko loontamnani.3.5. IKhabhinethi ikwamkele ukuveliswa koMthetho-sihlomelo woLawulo lokuGweba ukoPhulwa koMthetho weNdlela wama-2015 ePalamente. Lo Mthetho uYilwayo uhlomela uMthetho woLawulo lokuGweba ukoPhulwa koMthetho weNdlela, we-1998 (uMthetho 46 we-1998).3.6. Lo Mthetho uYilwayo uza kuncedisa i-Arhente yokoPhulwa koMthetho wezeNdlela kwaye ugunyaziwe wokukhutshwa kwesohlwayo kufanele azinze kwezezimali, kwaye ukwavelisa ubuchule ekukhupheleni abophuli balo mthetho izaziso.4. Imisitho ezayo        4.1. UMongameli uZuma uza kuya kwiNgqungquthela yamazwe e-G20 ngomhla we-15 nowe-16 kweyeNkanga yowama-2015 e-Antalya, e-Turkey, apho kuza kugxilwa kuhlumo oluquka konke noludlamkileyo ngamanyathelo adibeneyo.Iinkokheli kule ntlanganiso ziza kuxoxa ukuquka konke, ukufezekisa notyalo-mali ukuze kuzuzwe uhlumo olomeleleyo, oluzinzileyo nolulinganisiweyo kwinqanaba lehlabathi.4.2. UMongameli uZuma uza kuya kuTyelelo lasebuRhulumenteni e-Berlin, eGermany ngomhla we-10 kweyeNkanga yowama-2015, apho uza kuba esindlekwa ngu-Chancellor Angela Merkel. UMongameli uza kuya kwenza notyelelo lwembeko kuMongameli u-Joachim Gauck.Kolu tyelelo, la mazwe mabini aza kuqinisekisa kwakhona ukuzinikela kwawo ekomelezeni ubudlelwane bothethathethwano nobezoqoqosho phakathi kwala mazwe amabini.4.3. UMongameli uZuma uza kwamkela iNkulumbuso u-Mark Rutter waseNetherlands kwiZakhiwo zoMdibaniso ngomhla we-17 kweyeNkanga yowama-2015.Ukulandela oku, iNkulumbuso uRutte uza kukhokela igqiza loosomashishini ukuya eRhawutini naseKapa apho liza kugxila kwezolimo, inkathalelo yezempilo, ezothutho, iziseko ezingundoqo, amanzi nezamandla.4.4. UMzantsi Afrika uza kusingatha iNgqunguthela yeQonga leNtsebenziswano phakathi kwe-China noMzantsi Afrika eRhawutini ngomhla we-4 nowe-5 kweyoMnga yowama-2015. Iinjongo zale ngqungquthela kukucacisa iNkqubo yobuChule yeNtsebenziswano yemiNyaka emi-5 ukuya kwe-10 phakathi koMzantsi Afrika ne-China (owama-2015 – 2014) nokukhuthaza izivumelwano phakathi kwala mazwe mabini.4.5. USekela Mongameli uCyril Ramaphosa uza kukhokela igqiza elikwinqanaba eliphezulu kuTyelelo lasebuRhulumenteni kwi-Islamic Republic of Iran ukusuka ngomhla we-7 ukuya kowe-9 kweyeNkanga yowama-2015 , ukuya kuqhubela phambili ubudlelwane bezopolitiko nezoqoqosho phakathi kwala mazwe mabini.4.6. Ngomhla we-6 kweyeNkanga yowama-2015 uMongameli uZuma uza kuqhuba utyelelo lokuhlola elibizwa iSiyahlola eBushbuckridge eMpumalanga, oluza kugxila kumanzi nogutyulo.Yimizi engama-16 600 exhamlayo kwiSigaba 1 seprojekthi yamanzi karhulumente kulo mmandla, nebonelela ngamanzi iilali ezingama-24 kuMasipala wasekuHlaleni waseBushbuckridge.Urhulumente usazibophelele ekuqinisekiseni ukuba bonke abantu baseMzantsi Afrika bafumana iinkonzo ezingundoqo. Phakathi kowama-2002 nowama-2014, imizi efumana amanzi yande ukusuka kuma-80% ukuya kuma-86% , ngeli xesha iinkonzo zogutyulo zande ukusuka kuma-62% ukuya kuma-80%.4.7. UMongameli uZiuma uza kuzimasa umsitho wokubekwa ngokusesikweni koMongameli oza kumiselwa we-United Republic of Tanzania, oHloniphekileyo uMnu John Pembe Magufuli, ngomhla we-5 kweyeNkanga yowama-2015.5. Umyalezo wokuvuyisana5.1. IKhabhinethi iyavuyisana nabasebenzi bakarhulumente abachongiweyo kumsitho wesi-3 weeMbasa zokuGqwesa iBatho Pele. Lo msitho wokuthweswa imbasa uza kuqhubeka ngomhla we-13 kweyeNkanga yowama-2015 e-Emperor’s Palace, eGauteng phantsi komxholo othi: “Batho Pele – Ukubeka Abantu Phambili”.Kuwongwa ukuziphatha kakuhle, ukusebenza kakuhle nokukhangela ukwaneliseka kwabemi ngendlela urhulumente asebenza ngayo.5.2. IKhabhinethi iyavuyisana norhulumente nabantu beRepublic of Côte d’Ivoire ne-United Republic of Tanzania ngokubamba unyulo olunoxolo. Ukuthathwa kwenxaxheba kwabemi base-Ivory Coast nabaseTanzania ngobuninzi kunyulo lukawonkewonke kubonakalisa indlela abakuqonda ngayo ukubaluleka kokusebenzisa kwabo ilungelo lobumi nelingundoqo. Liphawu lokubonisa ukuvuthwa kwenkqubo yolawulo lwentando yesininzi kweli lizwekazi.5.3. IKhabhinethi ivuyisana neqela lamaBhokobhoko ngendlela adlale ngayo kwiNdebe yeHlabathi yeBhodi yeHlabathi yeBhola yoMboxo yowama-2015. Eli qela lisiphathele imbasa yobhedu (ibronzi).5.4. IKhabhinethi ivuyisana neqela leendadi laseMzantsi Afrika ngokuqukumbela iNdebe yeHlabathu yokuDada i-FINA/airweave eDoha, eQatar.UCameron van der Burgh uphumelele imbasa yegolide kumdyarho weemitha ezili-100 obizwa i-breaststroke, uChad le Clos kumdyarho weemitha ezili-100 obizwa i-butterfly waphinda waphumelela indawo yesine kumdyarho weemitha ezingama-200 obizwa i-backstroke. UMichael Meyer uphumelele isilivere kumdyarho weemitha ezingama-200 kobizwa i-individual medley. UDouglas Erasmus uphumelele imbasa yobhedu (ibronzi) kwiimetha ezi-50 ezinesantya esikhawuleza kakhulu kobizwa i-freestyle. UKaylene Corbett uphume kwindawo yesibhozo kumdyarho wamagqibela kankqoyi weemitha ezili-50 obizwa i-breaststroke ngeli xesha uCalvyn Justus ekwagqibe kwindawo yesibhozo kumdyarho weemitha ezingama-200 obizwa i-freestyle.6. Iinkomfa 6.1. IKhabhinethi iyabamkela abathunywa abaze kwiNgqungquthela ye-4 yoKhuphiswano lweZizwe-ngezizwe yamazwe e-BRICS ukususela ngomhla we-12 ukuya kowe-13 kweyeNkanga yowama-2015 kwiZiko leNgqungquthela Inkosi Albert Luthuli, eDurban phantsi komxholo othi: Ukhuphiswano noHlumo oluquka konke”.Oku kuhlanganisa ndawonye ingcaphephe kumthetho wokhuphiswano ukuhlola ukuba imigaqo-nkqubo yukhuphiswano ingalenza njani igalelo kuhlumo oluquka konke nophuhliso lezoqoqosho kumaze e-BRICS (i-Brazil, i-Russia, India, i-China noMzantsi Afrika).Imithetho yokhuphiswano eluqilima yaseMzantsi Afrika iyabavumela abemi ukuba bathathe inxaxheba ngokungenamkhethe kuqoqoshol wesizwe. Ikhuthaza ukubandakanyeka kwabantu abaninzi kwicandelo lokuvelisa lezoqoqosho kwaye yenza ukuba indlela yokwenza ushishino ifane kumntu wonke.Imithetho yokhuphiswano yaseMzantsi Afrika yenza igalelo lokuba abemi bathathe inxaxheba ngobuninzi kwaye yenza imitsi ebonakalayo ekulweni amaqela afuna ukulawula ushishino nokunyuswa kwamaxabiso. Iyikhokele idlela ekubonakaliseni ukubaluleka kokuqwalaselwa kweemfuno zoluntu kwiindibanisela nasekuzuzeni.6.2. UMphathiswa wezoThutho uDipuo Peters uza kuzimasa iNkomfa yeSibini yeHlabathi yabaPhathiswa bezoThutho ukususela ngomhla we-18 ukuya kowa-20 kweyeNkanga yowama-2015 eBrazil, apho uMzantsi Afrika uza kuthi thaca khona iNgxelo yeSigaba esiPhakathi yeli liZwe malunga nenkqubela eseyenziwe ekufezekiseni isiCwangciso seHlabathi semiNyaka eliShumi yoMsebenzi woKhuseleko lweNdlela yeZizwe eziManyaneyo sowama-2011 ukuya kowama-2020.UMzantsi Afrika uzinikele ekunciphiseni ukusweleka ezindleleni ngama-50% ukusuka kuma-13 967 ukuya ngaphantsi kwama-7 000 ngowama-2020. UMzantsi Afrika wenza imitsi encomekayo ekuphumezeni ummiselo omiselweyo kwisiCwangciso seHlabathi semiNyaka eliShumi yoMsebenzi woKhuseleko lweNdlela yeZizwe eziManyaneyo sowama-2011 ukuya kowama-2020, nangona kukhona imingeni elijongene nayo eli lizwe.7. Uluvo lweKhabhinethi kwimiba engundoqo7.1. Ukuhlangabezana nengxaki ekudaleni imisebenzi kohlala kungumba ophambili karhulumente. INtetho yoHlahlo lwabiwo-mali lesiGaba esiPhakathi ibalule uhlumo lwezoqoqosho lwehlabathi oluthobe isantya, namaxabiso emveliso yorhwebo athotyiweyo nokwanda kwentswelo-ngqesho kwindawo ezininzi ehlabathini.  Oku kubonakaliswe kuPhando-nzulu olwenziwa ngeKota ngezabaSebenzi, noluthe kwikota yesithathu yowama-2015 lwavelisa intswela-ngqesho ukuba imi kuma-25.5%, inyuke nje kancinci ukusuka kuma-25.4% kwikota efanayo kunyaka ophelileyo.  Oku kugxininisa imfuno yokuba onke amacandelo mawasebenzisane norhulumente ekuxhaseni iphulo lelizwe ekudaleni amathuba emisebenzi nokufaka abantu abaninzi baseMzantsi Afrika emisebenzini.Urhulumente, ngesiCwangciso esimaNqaku aliThoba, usebenzela ukuchukumisa uhlumo aze adale nimisebenzi ngokuvulela amathuba amatsha kwimimandla yobuchule kwezoqoqosho.7.2. IKhabhinethi iyasamkela isibhengezo esenziwe nguMongameli uZuma zokunganyuswa kwemali yokufunda kumaziko emfundo ephakamileyo ngonyaka wokufunda wama-2016. Esi sigqibo siza kuzisa umnyinyivu wezezimali odingeka kakhulu, ingakumbi kubasebenzi abahluphekileyo neentsapho ezifumana imivuzo ephantsi kwephakathi yabafundi basedyunivesithi.IKhabhinethi ukongeza apho iyasamkela isigqibo sikaMongameli sokusekwa kwekhomishini yokuqwalasela imiba evezwe ngabafundi. UMongameli uza kuyibhengeza le khomishini kunye nomhlaba wayo wamagunya kungekudala.7.3. IKhabhinethi iyalwamkela ungenelelo lweSebe lezaManzi noGutyulo lokunceda uluntu laKwaZulu-Natal nolwaseFreystata xa luchatshazelwe yimbalela yakutsha nje. Imimandla ebonelelwa ngamanzi ngamadama obonelelo lwemimandla emikhulu yeli lizwe ngamanzi nezikimu zisakhuselekile njengoko ezi nkqubo sithetha nje zisekumlinganiselo wamanzi othembisayo apho zikumyinge ongama-66% ukugcwala ukugcina amanzi wesizwe.  IKhabhinethi iyakwamkela ukusekwa kweKomiti yabaPhathiswa (i-IMC) yokuBakho kwaManzi esihlalo wayo inguMphathiswa woLawulo lweNtsebenziswano neMicimbi yezeMveli uPravin Gordham. I-IMC iquka uMphathiswa woPhuhliso lwaMaphandle  noBuyekezo lweMihlaba;  owezaManzi noGutyulo; nowezoLimo, amaHlathi nezokuLoba.  Le komiti iza kuxoxa ize yenze iziphakamiso olunye ungenelelo emalwenziwe kuluntu oluchatshazelwe ngamandla yimbalela.7.4. IKhabhinethi ikuqaphele okwenzeke eNigeria kutsha nje ngokumalunga nesohlwayo se-US$5.2 seebhliyoni sika-MTN yiKhomishini yezoNxibelelwano yaseNigeria. IKhabhinethi iyathemba ukuba iingxoxo eziqhubayo phakathi kuka-MTN nabasemagunyeni baseNigeria ziza kuvelisa izisombululo ezikhawulezileyo zale mbambano ukuze kuqinisekiswe ukuqhubekeka kuka-MTN kushishino lokutyala imalim kuqoqosho lwaseNigeria.8. Amazwi ovelwano8.1. IKhabhinethi ilusizi ngokusweleka kukaChumani Nqakula, nongunyana woMphathiswa wezoKhuselo namaGqala oMkhosi uNosiviwe Mapisa-Nqakula noCharles Nqakula, olilungu lePalamente. IKhabhinethi idlulisa amazwi ovelwano kusapho lakwaNqakula izihlobo nezalamane.8.2. IKhabhinethi ivakalisa amazwi ovelwano kusapho nezalamane zoMphathiswa wezabaSebenzi bakaRhulumente noLawulo uNgoako Ramatlhodi, ngokusweleka komama wakhe obe neminyaka engama-95 ubudala, uMmatlou Elizabeth Ramatlhodi.9. IzikhundlaZonke izikhundla zixhomekeke ekuqinisekisweni kwamabakala emzemfundo kunye nokuqinisekiswa okufanelekileyo kwezokhuselo.1. UMnu Mogojare Richard Seleka njengoMlawuli Jikelele (i-DG) kwiSebe lamaShishini kaRhulumente; kunye2. noMnu Robert Moeketsa Ramasodi njengoSekela loMlawuli Jikelele: kwiMveliso zezoLimo, ezeMpilo nokuBakho kokuTya kwiSebe lezoLimo, amaHlathi nezokuLoba. 9.1. IBhodi yeQumrhu loLawulo lweziThuthi zaseNdleleni:a) UNksz Daphline Harridene Charlotte-Ann Ewertse– oliLungu elingekho kwisiGqeba soLawulo; kunyeb) noMnu Thulani Matiki Norman Kgomo– oliLungu elingekho kwisiGqeba soLawulo;9.2. IBhodi yeQumrhu loTyalo-mali lukaRhulumente:a) UNksz LindiweToyi– uMlawuli ongekho kwisiGqeba soLawulo;b) UNksz Sandra Beswick– uMlawuli ongekho kwisiGqeba soLawulo;c) UNksz Tantaswa Fubu– uMlawuli ongekho kwisiGqeba soLawulo;d) UGq Claudia Manning – uMlawuli ongekho kwisiGqeba soLawulo;e) UMnu Pitsi Paul Moloto– uMlawuli ongekho kwisiGqeba soLawulo; kunyef) noNksz Matshepo Faith More – uphinde wachongwa njengeGosa eliyiNtloko lezeZimali.9.3. IBhodi ye-Arhente yoPhuhliso lwezeZindlu:a) UMnu Mavuso Walter Msimang– uSihlalo;b) UMnu Maanda Emmanuel Mutheiwana;c) UMnu Pravin Amar Singh;d) UMnu Thuthuka Siphumezile Songelwa; kunyee) noMnu Nkululeko Nkosingiphile Vilakazi– omele uMphathiswa weMisebenzi yoLuntu.Imibuzo: Nks Phumla Williams (iSithethi seKhabhinethi esiliBambela)Inombolo yomnxeba: 083 501 0139"
INtetho kwiNtlanganiso yeKhabhinethi yomhla we-18 kweyeNkanga 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/xh/speeches/intetho-kwintlanganiso-yekhabhinethi-yomhla-we-18-kweyenkanga-2015-19-nov-2015-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyalincoma iSebe lezokuHlaliswa koLuntu ngokunikezela ngezindlu kwiprojekthi yezokuHlaliswa koLuntu eDibeneyo yeSixeko i-Savanna kuMasipala weSithili saseSedibeng kubantu abasokolayo. Ngabemi boMzantsi Afrika abaziwayo abathe bazibandakanya nabadlali-ndima ababalulekileyo kolushishino, kuquka oosodolophu kunye namagosa woMasipala weSithili saseSedibeng, ekupeyinteni nasekulimeni kwizindlu esezigqityiwe ukwakhiwa ngexesha bezimiselwa.Zimalunga nama-18 000 izindlu ezakhiweyo, ezixhamlisa abantu abadala, abakhubazekileyo, kunye namakhaya angesanabazali ondliwa ngabantwana nawondliwa ngabasetyhini. Kwakhona iKhabhinethi iyasamkela isibhengezo sokuba kulo nyaka uzayo eli sebe liza kumisela iprojekthi ezakwakha izindlu ezingama-60 000.1.2. IKhabhinethi iyayamkela inkqubela eyenziwe yiprojekthi i-Tshepo 10 000, encedisa ukuncothula intswela-ngqesho kulutsha kwiSixeko saseTshwane. Le projekthi yezigidi ngezigidi zeerandi yeSixeko, ngentsebenziswano neDyunivesithi yasePitoli, izimisele ukuqeqesha ama-10 000 olutsha olungaphangeliyo ngokulunika izakhono nobuchwepheshe obudingekayo ukuze lukwazi ukungena kwiiprojekthi zeziniki-maxabiso.Emva kokugqiba uqeqesho olu lutsha lumisela luze luqhube ookopolotyeni ngokuyimpumelelo. Ukuza kutsho ngoku, bangaphezulu kwe-190 ookopolotyeni ababonelela uninzi lolutsha ngamathuba emisebenzi. Ukongeza apho, amasebe esixeko aqesha olunye lolu lutsha selufumene uqeqesho.1.3. IKhabhinethi iyakwamkela ukuphuculwa kwendlela engu-R25 (P6-1), indlela engama-42 eekhilomitha edibanisa iGauteng neLimpopo. Le ndlela, inqumla phakathi kweBapsfontein neBronkoro, iqeshe ngaphezulu kwabantu abangama-200. Iza kuxhamlisa nabecandelo lezolimo nelezemigodi kulo mmandla ngokunceda ukuhamba ngokukhawuleza kwezigadla ezithutha imithwalo emikhulu nokunikezelwa kweenkonzo.2. Izigqibo zeKhabhinethi ezingundoqo2.1 IKhabhinethi iye yaziswa liSebe lezeNzululwazi nobuChwepheshe, ukuba liza kusingatha iveki yezenzululwazi yoluntu engundoqo: iQonga lezeNzululwazi loMzantsi Afrika lowama-2015 phantsi komxholo othi: “Ukuqalisa incoko ngezenzululwazi” ukususela ngomhla we-8 ukuya kowe-9 kweyoMnga yowama-2015, ePitoli.Lo msitho unika iqonga abadlali-ndima ababalulekileyo baseMzantsi Afrika, amaqabane aphuma kweli lizwekazi nakumazwe ehlabathi lengxoxo-mpikiswano nokufunda imigaqo-nkqubo kumda wothungelwano phakathi kwenzululwazi noluntu.2.2 IKhabhinethi ikwamkele ukuba umsitho woMbutho woLwandle weHlabathi oBanjwa ngaXeshanye woMbutho woLwandle weHlabathi (i-IMO)  ukuba mawubanjelwe eMzantsi Afrika ngowama-2020. Ngoko ke uMphathiswa wezoThutho uza kusiphalaza esi sigqibo seKhabhinethi kwintlanganiso yeBhunga le-IMO eza kubanjwa ukususela ngomhla wama-23 kweyeNkanga ukuya kowe-4 kweyoMnga yowama-2015.3. Imisitho ezayo3.1. UMongameli uJacob Zuma uza kundwendwelwa nguMongameli wase-China u- Xi Jinping kuTyelelo lasebuRhulumenteni oluntsuku-mbini ukususela ngomhla we-2 ukuya kowe-3 kweyoMnga. Iinjongo zolu tyelelo kukuqukumbela iNkqubo-sikhokelo yemiNyaka emi-5 ukuya kweli-10 kwiNtsebenziswano ye-China-noMzantsi Afrika eza kuqhubeka ukumisela ukufezekiswa kwezivumelwano zethu ukususela ekuqukunjelweni kwesiBhengezo sase-Beijing ngowama-2010. Iza kuqubeka ukwandisa nokunabisa ubuDlelwane bobuChule obuDibeneyo la mazwe mabini abelana ngabo.Ubudlelwane boMzantsi Afrika neChina buza kuhlala buphambili ekuqinisekiseni ngomba wawo wophuhliso ongemigaqo-nkqubo yawo yamazwe angaphandle njengokuba isandisa amalinge okufezekisa isiCwangciso seSizwe soPhuhliso (i-NDP), intsebenziswano kwezolimo, imicimbi yezokusingqongileyo, urhwebo noshishino nezezimali njengokuba eli lizwe liqhubeka ukuqhuba umba wokuqhubela uMzantsi Afrika phambili.Ikwabonelela ngethuba lokuhlola inkqubela eseyenziwe kwimimandla ekhoyo yezorhwebo nentsebenziswano phakathi kwezi zizwe zibini, nokukhawulezisa ukuqukumbela imimandla emitsha yentsebenziswano.3.2. UMongameli uZuma uza kukhokela igqiza eliya kwiSeshoni yama-21 yeNkomfa yamaZwe kwiNkqubo-sikhokelo yeNgqungquthela engokuGuquguquka kweSimo seZulu yeZizwe eziManyeneyo (i-UNFCCC) neSeshoni yayo ye-11 yeNkomfa yamaZwe esebenza njengeNtlanganiso yamaZwe kwiSivumelwano sase-Kyoto (i-CMP11) eza kubanjwa ukususela ngomhla wama-30 kweyeNkanga ukuya kowe-11 kweyoMnga yowama-2015 eParis, eFrance.Iindibano zokubonisana zamazwe ngamazwe  ngesivumelwano esitsha esisemthethweni ziuza kugwadlwa indlela emakuhlangatyezwane ngayo nokuguquguquka kwesimo sezulu, neza kuqalisa ukusebenza ngowama-2020 ukubheka phambili. Ngokuhambelana nemfuno yoMzantsi Afrika yeSizwe njengelizwe lase-Afrika nelisaphuhlayo eliza kudinga inkxaso nasemva kowama-2020, uMzantsi Afrika uza kuqhubeka ukukhusela imigomo engundoqo ye-UNFCCC yomakulingwane nokuwazi umahluko.Kwintlanganiso yamazwe angama-77 kunye ne-China, uMzantsi Afrika uza kufuna ukugcina nokomeleza umanyano lwamazwe asaphuhlayo ukugcina iSivumelwano sase-Paris esingenamkhethe, esinokuzingca, esigxile kwinzululwazi nesivelisela amazwe asaphuhlayo ithuba lokuba aphuhle.3.3. UMongameli uZuma uza kumisela iPhulo lobuTshantliziyo leeNtsuku ezili-16 lokulwa ubuNdlobongela obujoliswe kwabaseTyhini naBantwana ngomhla wama-25 kweyeNkanga eNaauwpoort, eMahikeng phantsi komxholo othi: “Ndibale Nam: Sikunye siqhubela uMzantsi Afrika ongenabuNdlobongela Phambili.” Eli phulo libhiyozelwa njengenxalenye yeNtshukumo yeeNtsuku ezingama-365, neliphulo eliqhubekekayo elifundisa nelazisa ngokuliwa kobundlobongela obujoliswe kwabasetyhini nabantwana, nokuvuselela abantu ngabanye ukuba nabo babalwe kweli phulo lentshukumo yonyaka wonke.IKhabhinethi imema bonke abemi baseMzantsi Afrika ukuba balixhase eli phulo baze basebenzise eli thuba ukuvuselela uluntu nokuzibandakanya norhulumente ekupheliseni ubundlobongela obujoliswe kubantu basetyhini nabantwana - #Count me In.3.4. USekela-Mongameli uRamaphosa uza kukhokela igqiza likarhulumente kwiintlanganiso zakhe zarhoqo kunye neQonga leSizwe labaHleli baseMzantsi Afrika ngomhla wama-21 kweyeNkanga yowama-2015 njengenxalenye yokuzinikela kukarhulumente nenkqubo eqhubekayo yokomeleza ubudlelwane kunye namajelo eendaba. Urhulumente uza kwazisa abahleli ngemiba engundoqo nezicwangciso zexesha elizayo kwangaxesha nye ebanika ithuba lokuba baveze iindawo abanomdla wokuba urhulumente abachazele ngazo.3.5. UMzantsi Afrika uza kuphawula uSuku lweHlabathi lukaGawulayo phantsi komxholo othi: “Ukujongisa kwisiZukulwana esingenayo iNtsholongwane kaGawulayo: QAQAMBA. THATHA INYATHELO. KHUSELA. PHELISA NYA - osisimemo sokuba uluntu luthathe amanyathelo. Umxholo walo nyaka uhambelana nomxholo weZizwe eziManyeneyo woSuku lukaGawulayo lweHlabathi lonyaka wama-2011 ukuya kowama-2015 othi: Phelisa Nya”. USuku lukaGawulayo lweHlabathi lowama-2015 luza kuqhubeka ukomeleza uthethathethwano malunga nomdintsi nocalucalulo, nokuvuselela uluntu ukuba luhlangabezane nokhuselo nokwandisa ufikelelo kukhuselo, iinkonzo zonyango nezenkxaso.Umsitho omkhulu wesikhumbuzo soSuku lukaGawulayo lweHlabathi uza kubanjelwa KwaZulu-Natal. Oku kuza kuthathwa njengamalungiselelo okuqala okusingathwa kweNkomfa yeHlabathi kaGawulayo nguMzantsi Afrika kwiZiko leNgqungquthela leZizwe ngezizwe Inkosi Albert Luthuli eDurban ukususela ngomhla we-17 ukuya kowama-22 kweyeKhala yowama-2016. UMzantsi Afrika uyaqhubeka ngokwenza inkqubela  ekulweni iNtsholongwane kaGawulayo (i-HIV) noGawulayo (i-AIDS), ekubeni eyandisile inkqubo yokukhutshwa kwamachiza okuthomalalisa i-HIV yeli lizwe, apho ingabantu abangaphezulu kwezigidi ezithathu abawafumanayo, nokunciphisa ngakumbi ukosuleleka komntwana esosulelwa ngunina nokuphucuka kwendlela ekubonakala ngayo iimpawo zesifo sephepha (i-TB).3.6. IKhabhinethi ikhuthaza abantu baseMzantsi Afrika ukuba bathathe inxaxheba kwimisitho yeeMbizo ecwangciswe kweli jikelele ngexesha leVeki yeSizwe eGxile kwiiMbizo ukususela ngomhla wama-30 kweyeNkanga ukuya kowe-6 kweyoMnga yowama-2015. Eli liqonga elinika abemi ithuba lokuba bathethe namalungu eKhabhinethi.IVeki yeSizwe eGxile kwiiMbizo iza kuqhuba phantsi komxholo othi: “Sisonke siqhubela uMzantsi Afrika phambili” kwaye iza kwazisa uluntu ngokufezekisa kukarhulumente isiCwangciso esiManqaku aliThoba ekuqaliseni uhlumo lwezoqoqosho nokudala imisebenzi, njengoko kuchazwe nguMongameli uZuma kwiNtetho kaMongameli engoBume beSizwe kweyoMdumba yowama-2015. Amalungu eKhabhinethi aza kusebenzisa eli thuba nasekuvuseni uluntu ukuba luthathe inxaxheba ekuqubisaneni nemikhwa eliqela engemihle yezentlalo, kuquka nemiba emayela nobundlobongela obujoliswe kubantu basetyhini nabantwana.3.7. Inyanga yoMnga yiNyanga yoXolelwaniso kwaye uMzantsi Afrika uza kuluphawula eBhayi, eMpuma Koloni uSuku loXolelwaniso ngomhla we-16 kweyoMnga, phantsi komxholo othi: “Ukuvala umsantsa weyantlukwano: Ukwakha ubuzwe boMzantsi Afrika obufanayo obubhekisele kumbuso wophuhliso wesizwe”. Le nyanga inokubaluleka okukhethekileyo kwisizwe kuba ikhuthaza uxolelwaniso, uxolo nokuhlalisana ngoxolo athe urhulumente omtsha olawulwa ngentando yesininzi wasekwa phezu kwayo.IKhabhinethi ikhuthaza bonke abantu baseMzantsi Afrika ukuba bolulelane isandla soxolo njengoko isizwe sisaqhubeka ukusebenzisana ukwakha isizwe esimanyeneyo nesihlumayo.3.8. IKhabhinethi ikhumbuza abahlawuli berhafu abangekawafaki amaxwebhu wabo werhafu wonyaka-rhafu wama-2014/15 ukuba usuku lokugqibela lokufaka amaxwebhu ngumhla wama-27 kweyeNkanga yowama-2015. IKhabhinethi ibulela bonke abahlawuli berhafu ngokuzibandakanya kwabo norhulumente ekuboneleleni ngeenkonzo ezidingeka kakhulu ezinceda ekuphuculeni ubomi bamawaka-waka oluntu kweli jikelele.3.9. IKhabhinethi iyavuyisana neZiko lokuLawula ubuNdlobongela obuGxile ngokweSini (i-GBVCC) leSebe loPhuhliso loLuntu ngokuphumelela iMbasa yeLona Ziko leMibuzo liGqwesileyo eHlabathini eLas Vegas, e-USA, ngoLwesine umhla we-5 kweyeNkanga yowama-2015. Iziko i-GBVCC liziko lomnxeba elivula iiyure ezingama-24 elizinikele ekuboneleleni ngenkxaso nentetho-ntuthuzelo kumaxhoba obundlobongela obugxile ngokwesini. Eli lelinye lamabali ayimpumelelo elibonakalisa urhulumente okhathalayo ozimiseleyo ekulwela ukupheliswa kobundlobongela obugxile ngokwesini.3.10. IKhabhinethi iyavuyisana no-Eskom ngokusebenza iintsuku ezili-100 ngaphandle kokunqamka kombane (ukucima kombane ngeenjongo zokuwunkinkisha). U-Eskom ufikelele kule mpumelelo iyimbali ngoLwesibini, umhla we-17 kweyeNkanga yowama-2015. Ukugqiba iintsuku ezili-100 zokubonelelwa ngombane ngaphandle kokuphazamiseka akuthethi ukuba masithobe umxakatho. Endaweni yoko, iKhabhinethi ibongoza uluntu ukuba luqhubekeke lusebenzisa amacebo okonga umbane.  3.11. IKhabhinethi iyavuyisana nabo amagama aphakanyiselwe ukuphumelela iiMbasa zezeMidlalo zaseMzantsi Afrika zowama-2015, umsitho wazo oza kubanjelwa eSand du Plessis Theatre eMangaung, eFreystata ngomhla wama-22 kweyeNkanga yowama-2015. Lo msitho wonikezelo-mbasa, uququzelelwe phantsi komxholo othi: “Ukugqwesha asikuko ukuba ube ungoyena ungcono; koko kukwenza okona kungcono”, ubhiyozela iminyaka eli-10 yokuhlonipha nokuwonga abadlali namaqela agqwesileyo ebaleni nangaphandle kwebala. Abantu baseMzantsi Afrika bayakhuthazwa ukuba bawuxhase lo msitho ngokuvotela uMdlali ongoYena uGqwesileyo kuNyaka wama-2015.4. Uluvo lweKhabhinethi kwimiba egqubayo4.1. IKhabhinethi njengoMongameli kunye noluntu lwehlabathi ilugxeka kabukhali uhlaselo lobunqolobi oluthe lwaqhubeka e-Beirut (e-Lebanon), e-Baghdad (e-Iraq), eYola (e-Nigeria) nase-Paris (e-France), noluthe lwakhokelela ekulahlekeni kobomi babantu abamsulwa nokutshatyalaliswa kwempahla nezakhiwo. UMzantsi Afrika ume awugungqi ekugxekeni lonke uhlaselo olugxile kubantu abamsulwa ukwayiphinda indawo yokuba ubunqolobi, nokuba buluhlobo luni na kwaye luvela phi na, alusokuze lunyamezeleke.4.2. IKhabhinethi iyawaxhasa amanyathelo eKomiti yabaPhathiswa kaRhulumente (i-IMC) engokuNqaba kwaManzi neMbalela ukuthibaza ifuthe negalelo lembalela ikwabongoza uluntu ukuba luwasebenzise ngobunono amanzi khona akwazi ukubakho ngokwaneleyo kwixesha elizayo.Urhulumente wongeze imali ezizigidi zeerandin ezingama-96,6  kwezizigidi zeerandi ezingama-352,6 yakuqala ebekelwe bucala ukwenzela ukuxhasa amalinge okunika umnyenyevu kwimbalela kweli lizwe. Oku kuquka ukuthengwa kwezigadla ezibeleke iitanki zamanzi ukwenzela ukuba kuhanjiswe amanzi kwimimandla echaphazelekileyo, ukubhola imingxuma yokutsala amanzi nokuyihlaziya, ukongiwa kwamanzi nolawulo lwendlela asetyenziswa ngayo nokwandiswa kwemithombo yamanzi.ISebe loPhuhliso lwamaPhandle noBuyekezo lwemiHlaba kwimimandla echaphazeleke kakhulu liza kuvumela ukuba kufuduselwe imfuyo kumhlaba karhulumente apho kusekho khona amadlelo angcono. Ukongeza apho, iSebe loLawulo lweNtsebenziswano neMicimbi yezeMveli nooSodolophu liququzelele ukufezekiswa kwamanyathelo awohlukahlukeneyo wokonga amanzi ngokukhokelwa liSebe lezaManzi noGutyulo.Oku kuquka ukumiselwa kwemiqathango yokusetyenziswa kwamanzi; ukuhlola ukuthotyelwa kwayo; ukuwisa izohlwayo apho kukho imfuneko khona; ukubeka phambili umba wokulungiswa kweempompo nemibhobho yamanzi evuzayo; ukukhuthaza ubuchwepheshe bokusebenzisa ngobuchule amanzi ezifana nezigcini-manzi zamagumbi angasese ezikhupha amanzi amancinci xa kugungxulwa; ukuqokelelwa kwamanzi emvula nokusebenzisa amanzi asebenzileyo ukunkcenkceshela.4.3. UMongameli uZuma ebekhokele igqiza laseMzantsi Afrika ukuya kwiNgqungquthela yeeNkokheli ze-G20 e-Antalya, e-Turkey ukususela ngomhla we-15 ukuya kowe-16 kweyeNkanga yowama-2015, Umxholo wale ngqungquthela ubusithi ukuqukeka, utyalo-mali nokufezekisa. UMzantsi Afrika uphakathi kwaMazwe angama-51 athe atyikitya iSivumelwano sokwaBelana ngokuZenzekelayo ngoLwazi lweRhafu e-Berlin, eGermany kweyeDwarha yowama-2015. Amazwe aza kuqalisa ukwabelana ngolwazi ngowama-2017, okuza kuxhaswa ngumthetho ophambi kwePalamente ngoku sithetha nje.UMongameli Zuma ukwamnkele ukuqukunjelwa kwemiba yokusebenza eli-15 ye-G20/uMbutho weNtsebenziswano yezoQoqosho noKhukuluseko lweziSeko zoPhuhliso neprojekthi yokuShenxisa iNgeniso, ebiyimiba ebaluleke kakhulu ukuqinisekisa  ukungabikho komkhethe nokukhusela imithombo engenisa imali yamazwe e-Afrika esemazantsi eSahara.4.4. Amalungu eBhunga labaPhathiswa yoMbutho weRhafu yoRhwebo we-Afrika aseMazantsi (i-SACU) ahlangene ngomhla we-11 kweyeNkanga yowama-2015 e-Windhoek, eNamibia kusuku olungaphambi kokumiselwa ngokusesikweni kwekomkhulu le-SACU nengxoxo ezingekho sesikweni zoMongameli neeNkokeli zoRhulumente ze-SACU. Eli bhunga lisebenzise eli thuba ukukhumbuza ngenkqubela esele yenziwe kwiSicwangciso esiManqaku Maathandathu ukususela kwintlanganiso yalo yokugqibela nokugxininisa kwakhona ukuzinikela kwalo kwi-SACU. Ibhunga livumile ukuba i-SACU kufanele ingoneli nje kukwabelana ngemali eyingeniso koko idlulele kwilinge lophuhliso eliza kuxhasa indibaniselwano kulo mmandla. Amalungu amnkele isicwangciso sendlela emakwenziwe ngayo nesicwangciso sokusebenzela ukulungiselela imbizo eza kubanjwa kweyeSilimela yowama-2016. 4.5. IKhabhinethi iyazamkela iziPhumo zoPhicotho-zincwadi lowama-2014/15 lorhulumente wesizwe nabamaphondo. Le ngxelo ibonakalisa ukuphucuka okuqhubekayo phantse kuyo yonke imiba yophicotho-zincwadi lukarhulumente wesizwe nabamaphondo. Kukhombisa uphuhliso olukekelele kulawulo olungcono nolawulo lwezezimali oluhle nokuxhasa ulawulo olungcono njengokuba amasebe amaninzi efumene iziphumo zophicotho-zincwadi eziungenachaphaza. Oku kuphucuka kukwabonisa ukuba urhulumente usebenza ngamandla ukuqinisekisa ngokuba kufanele akwazi ukuphendula acacise kuzo zonke iinkalo zomsebenzi wakhe.Nangona kukho oku ukuphucuka, urhulumente uthathe isigqibo sokuqhubekeka exhasa amasebe afumane iziphumo ezingezihle nokuqinisekisa ukuba yonke nje inkqubo karhulumente isebenza ngokugqibeleleyo.4.6. IKhabhinethi iyakwamkela ukubekwa esikhundle kukaJaji Mandisa Muriel Maya njengoSekela Mongameli weeJaji yeNkundla ePhakamileyo yeziBhenonguMongameli Zuma ngokwemimiselo yecandelo 174 (4) loMgaqo-siseko  weRhiphabliki yoMzantsi Afrika wowe-1996 kunye noJaji Nonkosi Zoliswa Mhlantla njengejaji yeNkundla yoMgaqo-siseko ngokwemimiselo yecandelo 174 (4) loMgaqo-siseko  weRhiphabliki yoMzantsi Afrika wowe-1996.Oku kubekwa esikhundleni komeleza ukuzinikela koMzantsi Afrika kumakulingwane ngokwesini kwelona nqanaba liphakamileyo nokuqhubela phambili ukudala inguqu kwiinkundla. IKhabhinethi ivuyisana nazo zombini ezi jaji izinqwenelela okuhle kodwa ekwenzeni lo msebenzi ubaluleke kakhulu kwicandelo leeNkundla laseMzantsi Afrika.4.7. IKhabhinethi ivuyisana noGq S’thembile Ngidi nothe wenza imbali xa ephumelela imfundo enesidanga kwiKholeji yobuGqirha yaseMzantsi Afrika njengongowokuqala ugqirha oyingcali yesifo somhlaza  ongumntu wasetyhini ontsundu aze abe ngowesibini kweli lizwe.4.8. IKhabhinethi iyamncoma uMenzi weeFilimu waseMzantsi Afrika u-Reina-Marie Loader omboniso-bhanyabhanya wakhe u-‘Horn’ ufumane amawonga amaninzi, kuquka nokuchongelwa iMbasa yokuLondolozwa kweMikhombe yowama-2015 kweyeKhala phantsi kwecandelo: Eyona Filimu iLumnkisayo, iFundisayo neNkxaso-mali, nokuphumelela iMbasa yeYona Filimu yoLondolozo  kuMsitho weFilimu weHlabathi e-New York, e-USA.4.9. IKhabhinethi ivakalisa amazwi ovelwano olunzulu kusapho, izihlobo nezalamane zikaSekela-Mphathiswa wezaManzi noGutyulo, uNksz, Pamela Tshwete, ngokushiywa ngumama wakhe, uMama uRuth Nomzi Zondeki.4.10. IKhabhinethi ivakalisa amazwi ovelwano olunzulu kurhulumente waseNew Zealand, usapho, izihlobo nezalamane neManyano yeBhola yoMboxo yaseNew Zealand ngokushiywa ngumdlali womboxo oyimbalasane, uJonah Tali Lomu, nobe nefuthe elikhulu kulo mdlalo.5. IzikhundlaZonke izikhundla zixhomekeke ekuqinisekisweni kwamabakala emzemfundo kunye nokuqinisekiswa okufanelekileyo kwezokhuselo5.1. Ukwandiselwa iminyaka emihlanu kweSivumelwano seNgqesho sikaMnu Maswahle Diphofa – uMlawuli Jikelele (u-DG): kwiSebe lezabaSebenzi bakaRhulumente noLawulo.5.2. Ukwandiselwa iinyanga ezilishumi elinesibini kweSivumelwano seNgqesho sikaNksz Nonkululeko Sindane –u-DG: iSebe lezobuLungisa noPhuhliso loMgaqo-siseko.5.3. UMn uLivhuwani Tommy Makhode njengoSekela-DG: uCwangciso lweZiko neNkxaso kwiSebe lezeNzululwazi nobuChwepheshe5.4. UMnu Rory Gallocher njengeGosa lesiGqeba eliyiNtloko soGunyaziwe woLawulo lezeziNdlu zoluntu.5.5. UGq Pradish Rampersadh njengoMlawuli okwisiGqeba soLawulo  omtsha weBhunga lamaGcisa ezeNzululwazi yeNdalo lwaseMzantsi Afrika.5.6. UMnu Mark Barnes njengeGosa lesiGqeba eliyiNtloko lePosi yoMzantsi Afrika5.7. IBhodi yeBhanki yoPhuhliso ye-Afrika eseMazantsi:i. UMnu Jabulani Philip Moleketi – (uqeshiwe kwakhona ekwanguSihlalo);ii. UMnu Msokoli Frans Baleni – (uqeshiwe ekwanguSekela- Sihlalo);iii. UNksz Martie Janse van Rensburg – (uMlawuli ongekho kwisigqeba soLawulo);iv. UNksz Malijeng Theresa Ngqaleni – (uMlawuli ongekho kwisigqeba soLawulo); no-v. UNksz Kameshni Naidoo – (uqeshiwe kwakhona njengoMlawuli okwisiGqeba soLawulo).5.8. IBhodi yeNkampani ye-Inshorensi yoMngcipheko oKhethekileyo yaseMzantsi Afrika:i. UNksz Margaret Octavia Ndlovu – (uqeshi kwakhona ekwanguMlawuli ongekho kwisiGqeba soLawulo); no-ii. UNksz Bulelwa Mnkangisa – (uqeshi kwakhona ekwanguMlawuli ongekho kwisiGqeba soLawulo).Imibuzo: UNksz Phumla Williams (iSithethi seKhabhinethi esiliBambela)Umnxeba woqhagamshelwano: 083 501 0139 "
INtetho kwintlanganiso yeKhabhinethi yomhla we-9 kweyoMnga 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/xh/speeches/statement-cabinet-meeting-9-december-2015-11-dec-2015-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyavuyiswa kukutyikitywa kwezivumelwano ezingama-26 ezixabisa imali ezibhiliyoni zeerandi ezingama-94 ngethuba loTyelelo lasebuRhulumenteni nguMongameli waseChina u-Xi Jinping. Ezi zivumelwano zityikityiweyo ziquka imali ezibhiliyoni zeerandi ezili-12 yokwakha umzi-mveliso weemoto eMzantsi Afrika, imali-mboleko ezizigidi ezingama-500 zeedola zaseMelika (i-US$) eya kwa-Eskom yokuphuhlisa iziseko ezingundoqo kunye nemali ezibhiliyoni eziyi-2.5 zeedola zaseMelika eqinisikiweyo eza kuya kwa-Transnet isuka kwiBhanki yoPhuhliso yaseChina.Njengenxalenye yeQonga lesiBini leNtsebenziswano phakathi kweChina ne-Afrika (i-FOCAC), uMongameli u-Xi Jinping uthembise ngemali ezibhiliyoni ezingama-60 zeedola zaseMelika.Ukwamnkelwa kwesiBhambathiso esitsha kunye nesiCwangciso sokuSebenza (sowama-2016-2018) ngethuba le-FOCAC kuqinisa amatyathanga akhulayo entsebenziswano phakathi kwe-Afrika neChina, nto leyo iza kuvula amathuba amatsha orhwebo notyalo-mali aze ancede ukukhwezela uhlumo loqoqosho.Uqoqosho lweli luphinde lafumana enye inkxaso ngokuthi icandelo eliseMzantsi Afrika leNkampani yakwa-BMW lazisa utyalo-mali oluzizigidi zeerandi ezithandathu kumzi-mveliso wayo oseRosslyn, ePitoli, into leyo ibubungqina obuchaza ubudlelwano bentsebenziswano obubalulekileyo obukhoyo phakathi kukarhulumente kunye namashishini, kunye nendima edlalwa licandelo lamashishini kuphuhliso loqoqosho.1.2. NgoLwesibini, umhla wesi-8 kweyoMngqa, uMongameli Zuma uwonge ngeeMbasa zeSizwe abemi boMzantsi Afrika kunye nezinye iingangalala zezikhulu zamazwe angaphandle ezidlala indima emandla kumaphulo okuphucula ubomi boluntu. Ixesha lokunikezela ngeeMbasa zeSizwe lixesha lokuba sihlafune sicamngca, sigiye kwaye sizive sinelunda singabantu beli. Ngezi mbasa sibulela ngemisebenzi yoluntu, iziganeko zokuzinikela kunye namalinge abo agqibeleleyo awenza ukuba eli lizwe libe lilizwe elingcono namhlanje. Sibothulela umnqwazi bonke abo bawongiweyo kwiMbasa zeSizwe zowama-2015.1.3. IKhabhinethi icela bonke abemi boMzantsi Afrika ukuba basebenzise amanzi ngononophelo. Ngokwenza oku bakube baxhasa amalinge athathiweyo ukuphungula ingxaki yokunqongophala kwamanzi, eya ifuna ukuthatha unyawo ngenxa yelanga ebelitshisa ngokumandla kulo lonke eli kwezi veki zimbalwa zidlulileyo. Nangona imvula kwindawo ezithile zeli zize nethontsana zaphungula ubuzaza bembalela, ingxaki yokunqongophala kwamanzi yona isemi kwaye ifuna ukuba sonke sisebenzise amanzi ngobunono nangenkathalo.1.4. IKhabhinethi iyababulela bonke abemi boMzantsi Afrika ngokuthatha inxaxheba kwiphulo leeNtsuku ezili-16 zokuLwa ubuNdlobongela obujoliswe kwabaseTyhini naBantwana, eliphele izolo. Iziphumo zophando zakutsha nje zibonisa ukuba baninzi abantu abasulelwa okokuqala yiNtsholongwane kaGawulayo (i-HIV), ingakumbi kwabasetyhini abaselula kunye namantombazana e-Afrika abaphakathi kweminyaka eli-15 nama-24 ubudala.Abemi beli bayakhuthazwa ukuba baliqhubele phambili eli phulo libe likhubalo labo kwizinto abazenza imihla ngemihla njengenxalenye yephulo le-#365 Days Campaign lokuLwa ubuNdlobongela obuJoliswe kwabaseTyhini naBantwana kunye nephulo i-#CountMeIn eliza kuqhubeka kuwo wonke lo nyaka uzayo.Ngamaphulo i-#365 Days Campaign kunye ne-#CountMeIn, eli lizwe kufuneka liqhubeleke likhuthaza abantu, ingakumbi amadoda, ukuba babambisane norhulumenete ukulwa lo bhubhane.Luxanduva lesizwe, umntu emnye okanye thina sisonke, ukuphelisa ukunwenwa kwale ntsholongwane ngokuthi sizibophelele ekukhathaleleni impilo yethu neyabanye. IKhabhinethi iyawubulela umsebenzi owenziwe liBhunga loPhando ngezobuNzululwazi namaShishini (i-CSIR) ngokuza nenkqubo yokuvelisa yezobunzululwazi yamachiza okulwa ne-HIV.Oku kulinyathelo elikhulu kwiphulo lokuzama ukuza nechiza elingazikubiza mali ininzi lokuthintela i-HIV. Nangona eli lizwe lisasokola ukufumana ichiza eliza kunyanga i-HIV noGawulayo (i-Aids), abemi beli kulindeleke ukuba bazikhusele xa besabelana ngesondo kwaye balandela imiqathango ye-ABC (Ukungazibandanyi nesondo, Ukunyaniseka nokuSebenzisa iKhondom) ukuze kungabikho abantu abatsha abasulelekayo.1.6 IKhabhinethi ibaqhwabela izandla abafundi, ootitshala, abahlohli izikolo kunye namaziko emfundo ephakamileyo ngokuqukumbela lo nyaka ngempumelelo, nangona bekukho imingeni namagingxi-gingxi ebekudityenwe nayo apha enyakeni. IKhabhinethi inqwenelela okuhle kodwa nabo bavumileyo ukuzirhoxisa iimviwo zabo bavuma ukuzibhala ngowama-2016.1.7 ISebe loPhuhliso loLuntu, lisebenzisana neSebe lezoKhuselo kunye ne-Arhente yeSizwe yoPhuhliso loLutsha (i-NYDA), liza kubamba iNgqungquthela yoLutsha yesiThandathu. Le yinkqubo yokuphuhlisa izakhono zobunkokeli zolutsha efuna ukutshintsha izimilo, iingqondo kunye nokukhuthaza ulutsha ukuba luxhamle amathuba la aphambi kwalo. Le ngqungquthela ikwaliqonga lokuqeqesha amakhwenkwana aselula aze akhule abe ngamadoda okwenyani abaxabisileyo nabahloniphileyo abantu basetyhini.1.8 Isivumelwano esityikitywe phakathi koMpathiswa weMfundo noQeqesho, uGq Blade Nzimande kunye namanya amazwe e-BRICS – iBrazil, iRussia, i-India kunye neChina – sineenjongo zokuqulunqa isicwangciso-sikhokelo sezivumelwano zentsebenziswano kwezemfundo zelixa elizayo.Esi sivumelwano siquka imiba yezemfundo ngobubanzi, isicwangciso-qhinga somgaqo-nkqubo wezemfundo, iikholeji zeMfundo noQeqesho lobuGcisa nobuChule (i-TVET) kunye nemfundo ephakamileyo. Iikholeji ze-TVET zingadlala indima enkulu ekuvuleleni abantu abatsha amathuba ezoqoqosho, zibe ngaxeshanye zisilwa imingeni yentswela-ngqesho, ukungalingani kunye nendlala ethwaxa uluntu lweli.Esi sivumelwano, esiza kuphucula umgagatho wokufundisa kunye nowemfundo yootitshala, sikwabophela iidyunivesiti zamazwe akwi-BRICKS ukuba zixhase amaphulo ophando ekubanjiswene ngawo kukhuthazwe iinkqubo zokufunda eziza kuqhutywa ngokusebenzisana nabo sele benaso isidanga sokuqala, abaqhuba izifundo zomgangatho wobugqirha nezabo sele beziphumele izidanga zobugqirha kunye nokupapasha ngokubambisana amaphepha neziphumo zophando zezobunzululwazi.1.9 ISebe lezeNzululwazi nobuChwepheshe belisingathe iNgqungquthela yaseMzantsi Afrika yezeNzululwazi phantsi komxholo othi: “ukukhuthaza inkcoko ngezenzululwazi”. Ebengaphezulu kwama-45 amazwe athathe inxaxheba kwiingxoxo ebezingonxulumano phakathi kwenzululwazi, ubuchwepheshe kunye nokuyila izinto ezintsha noluntu, ngokubhekisele ingakumbi kuphuhliso. Le ngqungquthela ibisetyenziselwe ukuqinisa amatyathanga entsebenziswano kwezobunzululwazi, ubuchwepheshe kunye noyilo phakathi koMzantsi Afrika namazwe ehlabathi.1.10 UMzantsi Afrika uza kumelwa kwiBhunga loMbutho weHlabathi wezaseLwandle. Eli linyathelo lokuqala elibalulekileyo eliza kwenza eli lizwe kunye neli lizwekazi liwaxhamle amathuba akhoyo kwicandelo lezaselwandle.Lo mbutho nguwo owamnkela izigqibo ezingemiba yezaselwandle yehlabathi, ukusuka kuQoqosho lwaseLwandle, ukuya kumalinge ohlangulo kunye nemiba yezokhuselo nokhuseleko elwandle.Ukuthatha inxaxheba kulo mbutho kuza kuxhasa inkqubo karhulumente yokuvula amathuba kwicandelo lezaselwandle ngokusebenzisa isiCwangciso-qhinga soQoqosho lwaseLwandle olungenabuNgozi kwiNdalo kunye ne-Operation Phakisa, enjongo zayo ikukudala imisebenzi esisigidi ngowama-2033.‎1.11 UMkhosi weSizwe woMzantsi Afrika woKhuselo (i-SANDF) uqalisile ngenkqubo yokuhlaziya iSiqithi iSalisbury esisisiKhululo soMkhosi waManzi eDurban ukuba ube liziko lomkhosi wamanzi elisebenza ngokupheleleyo. Ukuhlaziywa kweli ziko kuza kuphucula ukhuselo kwaye kube negalelo kuqoqosho lwaselwandle.1.12 ISebe lezeMpilo, lisebenzisana neSoul City kunye neTimes Media, liphehlelele ijelo losasazo olulungiselwe ezempilo nendlela yokuziphatha, i-The Good Life Network kwijelo unombolo 199 ku-DStv. Eli jelo lisasaza iinkqubo ezahluka-hlukeneyo, ezonwabisayo nezididiyelwe apha ekhaya ngesondlo, impilo nokuphila qete, amalungelo oluntu, ezesondo zolutsha, i-HIV nesifo sephepha (i-TB) kunye namalungelo abathengi nawesini. IKhabhinethi ikhuthaza bonke abemi boMzantsi Afrika ukuba balibukele eli jelo.2. Izigqibo zeKhabhinethi ezingundoqo2.1 IKhabhinethi ikuvumile ukupapashwa kwePhepha lokuCacisa i-Inshorensi yeSizwe yezeMpilo (i-NHI) yoMzantsi Afrika, ukuze uluntu luhlomle. I-NHI iyinxalenye yeenguqu ezingundoqo ezize norhulumente kwicandelo lezempilo.Lo mgaqo-nkqubo uphakamisa ukuba kufuneka urhulumente abonelele ngeenkonzo zonyango wonke umntu oya kumaziko ezonyango karhulumente. I-NHI iza kuxhaswa ngemali ephuma kurhulumente wezwelonke futhi ekuza kuhlawulwa ngayo kunye neengcali zonyango zabucala ezifuna ukuthatha inxaxheba kwi-NHI. Wakuba uqukunjelwe lo mgaqo-nkqubo, uza kuqaliswa ukusetyenziswa ngezigaba ezahlukeneyo kodwa uza kugxininisa kakhulu kwiindawo ezineenkonzo zezempilo ezinqongopheleyo.UMphathiswa wezeMpilo, uGq Aaron Motsoaledi, namhlanje uza kubamba intlanganiso noonondaba ngendlela eza kuqaliswa ukusetyenziswa ngayo i-NHI.2.2 IKhabhinethi iwuvumile uMgaqo-nkqubo weSizwe woPhuhliso oluHlanganisiweyo lwaBantwana abaseLula (i-ECD).Lo mgaqo-nkqubo uqulunqwe kuboniswene nabadlali-ndima abaninzi kweli candelo. Wawuyile naseluntwini ngeyoMdumba kowama-2015 ukuba luhlomle ngawo.Lo mgaqo-nkqubo uhlanganisiweyo we-ECD uza kuqinisekisa ukuba bonke abantwana abaselula neempelesi zabo bayakwazi ukuba banakho ukufumana iinkonzo ze-ECD ezisemgangathweni nezizeleyo ukusuka besesiswini ukuba xa bekwiBanga R. Lo mgaqo-nkqubo ubethelela nokuba ezi nkonzo kufuneka ziquke nabantwana abaneenzima ngokukhula ababudala bunokude kufike kwesibhozo. Lo mgaqo-nkqubo ukwanaso nesicwangciso-sikhokelo sokuba liliso futhi sivavanye ukuqinisekisa ukuba izibonelelo zawo zixhanyulwa ngabo bonke abantwana ngokungakhethi bala, sini okanye nkolo. 2.3 IKhabhinethi ilivumile iPhepha eliCacisa uMgaqo-nkqubo wamaLungelo abaNtu abaKhubazekileyo kunye nesiCwangciso sokuPhunyezwa kwayo. Oku kuhambelana neeNjongo zoPhuhliso oluZinzileyo oluquka nabo bakhubazekileyo, ezamnkelwa yiNtlanganiso eNkulu yeZizwe eziManyeneyo (i-UNGA) ngeyoMsintsi kowama-2015.Lo mgaqo-nkqubo uza kukhawulezisa iinguqu kunye nokulungiswa ngokubhekisele ekuqukeni ngokupheleleyo, ukuhlanganiswa kunye nolingwano kubantu abakhubazekileyo.2.4 IKhabhinethi ikuvumile ukupapashwa koMgaqo-nkqubo weSizwe woGutyulo ukuze uluntu luhlomle kuwo. Lo mgaqo-nkqubo ukhokelisa phambili ubomi babantu ngokuthi uzame kangangoko ukuba ubekele bucala imali yokuxhasa amaphulo eenkonzo ezikumgangatho ophezulu, kubonelelwe ngeenkonzo amakhaya angafumani zinkonzo zaneleyo, ngelithuba uzama ngaxeshanye ukulungisa nokuhlaziya iziseko ezingundoqo zogutyulo ezikhoyo.2.5 IKhabhineti ikuvumile ukungeniswa ePalamente kweNgxelo yoMzantsi Afrika yesiHlanu yamaXesha aThile (yowama-2009-2014) malunga nokuFezekiswa kwesiVumelwano sokuLwa zonke iiNtlobo zoCalu-calulo oluJoliswe kwabaseTyhini. Le ngxelo inika isishwankathelo sokuba ingaba uthotho lwemithetho, imigaqo-nkqubo neenkqubo ezisetyenziswayo iyasebenza na iphinde futhi inyathele kwizinto ezenziwe ngempumelelo lilizwe malunga nokuxhotyiswa kwabasetyhini kunye nolingwano ngokwesini. Le ngxelo iyakwamnkela nokuba kukho imingeni nemiqobo engapheliyo esokolisa kwidabi lokulwa ukungalingani nocalu-calulo kweli lizwe.2.6 IKhabhinethi ikuvumile ukupapashwa kweDrafti yesiCwangciso seSizwe sokuSebenza sokuLwa ubuHlanga, uCalu-calulo ngokobuHlanga, ukuBukulwa kwaBantu bangaPhandle kunye nokuNye ukungaNyamezelani okuFana Noku, ukuze uluntu luhlomle ngawo.Esi sisicwangciso licebo lesizwe elihlangeneyo neliqiqisisiweyo esinjongo zaso ikukulwa ubuhlanga nokwakha uMzantsi Afrika ongacaluli ngabuhlanga nangobuni. Sikwanika isikhokelo samanyathelo angazi kuphela sithubeni nahamba kunye aza kuthathwa sisizwe sisonke ukulwa ubuhlanga nocalulo-calulo ngokobuhlanga. Oku kuza kunceda uMzantsi Afrika ukuba uzalisekise izivumelwano zawo zehlabathi, zeli lizwekazi kunye nezesiwe, ingakumbi isiVumelwano saseDurban kunye nesiCwangciso sokuSebenza esamnkelwa yi-UN kwiNkomfa yeHlabathi yokulwa ubuHlanga ngowama-2001.2.7 IKhabhinethi inikwe amagqabantshintshi ngomgama osele uhanjiwe ngenkqubo yokufudukela kwidijithali. Ikuvumile ukuqaliswa kwexesha apho zombini indlela zosasazo le idijithali nale i-anologi ziza kusetyenziswa ngaxeshanye kusasazo olidijithali eMzantsi Afrika ngomhla woku-1 kweyoMdumba ngowama-2016.Ukufuduka kusukwa kuhlobo lokusasazo olu-analogi kuyiwe koludijithali kuza kuvulela amaza osasazo amaninzi afuneka kakhulu ukuze kukwazi ukuba kufumaneke usasazo ngeeselula olukhawuleza kakhulu. Oku kuza kwenza ukuba uqoqosho loMzantsi Afrika lukwazi nangakumbi ukumelana nokhuphiswano ngokuhlaziya icandelo lezosasazo loMzantsi Afrika, ukomeleza icandelo lokuveliswa kobuxhakaxhaka be-elektronikhi, kudale imisebenzi kuze kukhuthaze nokuba kudidiyelwe kuveliswe neenkqubo zosasazo ezahluka-hlukeneyo zalapha ekhaya.2.8 IKhabhinethi inikwe amagqabantshintshi ngeziphumo zeNgxelo yoMzantsi Afrika yowama-2014 yezaLathisi zobuNzululwazi, ubuChwepheshe kunye noYilo kunye nezinto ezingundaba-mlonyeni kwindlela eqhuba ngayo iNkqubo yeSizwe yokuYila (i-NSI), ebhalwa rhoqo ngonyaka liBhunga leSizwe lokuCebisa ngoYilo.Le ngxelo isebenzisa izalathisi ezingundoqo ukuvavanya inkqubo kunye negalelo le-NSI kwimiba engundoqo ephambili yesizwe ecaciswe kwisiCwangciso seSizwe soPhuhliso (i-NDP) kunye namanye amaxwebhu ezicwangciso-nkqubo anegalelo kuphuhliso lwezentlalo nezoqoqsho.2.9 IKhabhinethi iluvumile uhlenga-hlengiso lwezithili zikamantyi eLimpopo naseMpumalanga, kunye nokubekwa ngokusesikweni kweNkundla kaMantyi yaseLephalale njengokuba yiyo eza kusebenza okwethutyana njengeNkundla ePhakamileyo yaseLimpopo kude kwakhiwe iNkundla ePhakamileyo endaweni yayo kulo mmandla.Ukuhlenga-hlengiswa kwezithili zikamantyi kunye nemimandla ezinkundla zamaCandelo eNkundla ePhakamileyo kuyinxalenye yeenguqu ezenziwayo kumgaqo-nkqubo ezineenjongo zokulungisa umonakalo wangaphambili wokwabiwa kwemihlaba. Kukwayinxalenye yamalinge okuzisa iinguqu ezibalulekileyo ukwenzela ukuba wonke ubani akwazi ukuzixhamla iinkonzo zobulungisa, nto leyo ihambelana nezithembiso zoMgaqo-siseko woMzantsi Afrika wowe-1996. 2.10 IKhabhinethi iyivumile ingxelo emalunga nomgama osele uhanjiwe ngomba wokuphunyezwa kwemiyalelo yeKhabhinethi eLimpopo ngokweCandelo 100 (1) (a) loMgaqo-siseko.IKhabhinethi ikuvumile ukurhoxiswa, phantsi kwemiqathango, kweCandelo 100 (1) (a) okuza kwenziwa ngomhla wama-31 kweyoKwindla ngowama-2016 kula masebe alandelayo ephondo laseLimpopo: elezeMpilo; elezoThutho; elezemiSebenzi kaRhulumente; elezeeNdlela neziSeko ezinguNdoqo kunye nonoNdyebo wePhondo.IKhabhinethi ikwakuvumile nokurhoxiswa, phantsi kwemiqathango, kweCandelo 100 (1) (a) kwiSebe lezeMfundo into leyo iza kuvulela indlela uNondyebo wePhondo, encediswa ngurhulumente kazwelonke, ukuba aqalise ngokwenyani ukusebenzisa iCandelo 18 loMthetho wokuLawulwa kweMali kaRhulumente, wowama-1999 (uMthetho uNombolo 1 wowama-1999) kwiSebe lezeMfundo lephondo laseLimpopo.IKhabhinethi iyivumile le miqathango ilandelayo iya kwiNkulumbuso kunye noMphathiswa wePhondo (i-MEC) wezeMali kunye nowezeMfundo:a) Ukuxhobisa ngezakhono amasebe ephondo ngokuthi kuqeshwe abantu abanezakhono ezifanelekileyo;b) Ukuqukunjelwa komba wokuqeshwa kwabantu abaza kungena kwizikhundla zabalawuli abaphezulu;c) Ukusonjululwa kwengxaki yorhwaphilizo kunye nezikhulu eziphezulu ezingawenzi kakuhle umsebenzi wazo. 2.11 IKhabhinethi ivumile ukuba uMzantsi Afrika usingathe iNkomfa yeeNgxoxo ezingokuLwa iziYobisi ekwizinga eliphezulu ukusuka ngomhla we-11 ukuya kowe-12 kweyoKwindla ngowama-2016, eza kube iququzelelwa yiMbumba ye-Afrika (i-AU).Le Nkomfa iza kusetyenziswa njengeseshoni elandela iiNgxoxo zeRussia ne-Afrika ezingokuLwa iziYobisi, enjongo zayo ikukunika ingxelo enye malunga nokulwa ingxaki yeziyobisi kwihlabathi. Le ngxelo iza kuthiwa thaca kwiSeshoni eKhethekileyo ye-UNGA ngekaTshazimpunzi ngowama-2016.Umba wedabi lokulwa iziyobisi ezingekho mthethweni uhambelana ne-NDP kwaye ezi Ngxoxo ziza kunika ithuba lokuqinisa nangakumbi isiCwangciso esiBanzi seSizwe seziYobisi (sowama-2013-2017).    2.12 IKhabhinethi ikuvumile ukuba iSebe lezokuHlaliswa koLuntu lisingathe kunye neNkqubo ye-UN yokuHlaliswa koLuntu iNkomfa yokuKhokela uTshintsho esiXekweni: Ukusuka kumaTyotyombe ukuya kwiNdawo zokuHlaliswa koLuntu ezingenaMkhethe, eziKhuselekileyo, ezoMoleleyo kunye neziZinzileyo, ngeyoKwindla ngowama-2016.Le nkomfa ixhasa amaphulo ehlabathi ophuhliso kunye nawalapha ekhaya ngokubethelela iNjongo ye-11 yeeNjongo zoPhuhliso eziZinzileyo ethi: ‘Yenza izixeko kunye neendawo zokuhlalisa uluntu zingabi namkhehe, zikhuseleke, zomelele kwaye zizinze.’Le nkomfa iyinxalenye yeengxoxo ezingokuphunyezwa kwe-Ajenda yoPhuhliso ye-UN yasemva konyaka wama-2015 kunye “ne-Ajenda eNtsha ngeeDolophu” eza kwamnkelwa yi-UN ngowama-2016.2.13 IKhabhinethi ivumile ukuba iBhunga loPhando lezoLimo lisingathe iNkomfa yesiThathu engoPhando ngezoLimo kuPhuhliso ngekaTshazimpunzi ngowama-2016. Le nkomfa iza kukhetha: imiba ephambili yophando noyilo lwezinto ezintsha kwihlabathi kwaye nezinto ezifunekayo kwiinkqubo zesizwe zokuyila izinto ezintsha ukuze kufezekiswe injongo zexa elizayo, ingakumbi kumafama alimela nje ukuzondla wona neentsapho zawo kunye nemimandla engathathi ntweni.3. ImiThetho esaYilwayo3.1. IKhabhinethi ikuvumile ukupapashwa koMthetho osaYilwayo wezokuCwangciswa kweMimandla eseLwandle wama-2015 ukuba uluntu luhlomle kuwo. Lo Mthetho usaYilwayo ulikhubalo elisemthethweni elicacisa iindlela zokuvula amathuba kuqoqosho lwaselwandle ngokukhuthaza ucwangciso lwemimandla yaselwandle ekubanjiswanayo ngalo. Lo Mthetho osaYilwayo uza kuncedisa kumaziko e-Operation Phakisa la akhoyo. Ufuna ukukhuthaza intsebenziswano kunye neendlela yokulawula ulwandle ebonakalisa inkathalo.4. Imisitho ezayo4.1. UMongameli Zuma uza kukhokela imibhiyozo yoSuku loXolelwaniso ngomhla we-16 kweyoMnga eza kubanjelwa eBhayi, kwiphondo laseMpuma Koloni phantsi komxholo othi: “Ukuvala umsantsa: Ukwakha isizwe soMzantsi Afrika esibambeneyo kulungiselelwa isizwe esikhulayo”.4.2. UMphathiswa weziSeko zoNxibelelwano neeNkonzo zePosi, uGq Siyabonga Cwele, uza kukhokela igqiza loMzantsi Afrika kwi-UNGA ngeNgqungquthela yeHlabathi yezobuChwepheshe ngoLwazi (i-WSIS) ukusuka ngomhla we-15 ukuya kowe-16 kweyoMnga ngowama-2015, apho kuza kunikwa ingxelo eluluvo loMzantsi Afrika, luncedisa kwi-WSIS+10 eyingxelo engeyonxalenye yeengxoxo ze-WSIS.5. Uluvo lweKhabhinethi kwimiba egqubayo5.1. UMzantsi Afrika usingathe ngempumelelo iNgqungquthela yesiXhenxe yeziXeko zase-Afrika yezixeko noomasipala base-Afrika eRhawutini ukusuka ngomhla wama-29 kweyeNkanga ukuya ngomhla wesi-3 kweyoMnga ngowama-2015. Phantsi komxholo othi:  “Ukulungiselela ikamva le-Afrika kubanjiswene nabantu: igalelo loomasipala base-Afrika kwiiNjongo zowama-2063 zeMbumba ye-Afrika”, le ngqungquthela, ibizinyaswe ngoosodolophi abangama-15 000 kunye nooceba abangama-500 000, yenye yamalinge abambekayo okwakha ubumbano e-Afrika.Le ngqungquthelo ibigxininisa kumba wokomeleza oorhulumente basekhaya kwilizwekazi le-Afrika, ingakumbi umba wokuphathwa kwemali kunye nokuqinisekisa ukuba kukho imithombo ezinzileyo yokwenza ingeniso, kulungiselelwa ukufezekiswa iiNjongo zowama-2063 – i-Afrika esiyifunayo.Le ngqungquthela ixhasa iinjongo ze-NDP apho izixeko kunye norhulumente wasekhaya zidlala indima ebalulekileyo kulo lonke uphuhliso. 5.2. IKhabhinethi ayikalilahli ithemba lokuba iingxoxo eziqhubayo kwiseshoni yama-21 yeNkomfa yamaZwe athatha iNxaxheba (i-COP21) engeSivumelwano se-UN ngokuTshintsha kweMozulu (i-UNFCCC), ziza kufikelela kwisivumelwano esingazikudala makhwiniba nesiza kubophelela onke amazwe.Ingxaki yokutshintsha kwemozulu yingxaki yehlabathi lonke efuna izisombululo ezinokuphakanyiswa lihlabathi liphela, zithathwe ngamazwe ehlabathi ahlukeneyo amaninzi, ekhokelwa yi-UNFCC ehlonitshwa ivunywe lihlabathi ngobubanzi, futhi onke amazwe athatha inxaxheba efaka isandla.EMzantsi Afrika, singatsho ngokungathandabuziyo, ukuba sinemigaqo-nkqubo ebonakalisa inkqubela, eqiqisiweyo kunye nehlakaniphileyo, kwaye nezicwangciso zokukwazi ukumelana neemeko zezulu ezitshintsha imihla nezolo. Le migaqo-nkqubo ingummiselo ongagungqiyo wophuhliso oluzinzileyo, oyintsika ephambili yoMbono wama-2030 okwi-NDP.5.3 Njengokuba le iyintlanganiso yeKhabhinethi yokugqibela yowama-2015, iKhabhinethi inqwenelela bonke abemi boMzantsi Afrika okuhle kodwa kwiholide zokuphela konyaka. Ngomoya weli xesha loyolo kunye nathi njengabantu abakhonza Ubuntu, iKhabhinethi imelela bonke abemi boMzantsi Afrika ukuba bancede abantu kunye neentsapho ezingathathi ntweni kwiindawo abahlala kuzo. Sisizwe esikhathalelanayo, esihloniphanayo kwaye nesibancedayo aba basweleyo. Lo Nyaka Mtsha uzayo usinika ithuba sonke sokuba sizibophelele kwakhona ekusebenzeleni ikamva eliqaqambileyo lethu sonke.6. Imiyalezo yovelwano6.1. IKhabhinethi ivakalisa intlungu kunye namazwi ayo ovelwano kusapho nezihlobo zikaMohamed Ismail (obeteketiswa ngelika-“Issy”) Dinat, olandulele eliphakade ngoLwesibini umhla wesi-8 kweyoMnga. Ukuzinikela kunye nokuthatha inxaxheba kwakhe kuMzabalazo weNkululeko kwabanegalelo kwinkululeko yethu.7. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo nokuba msulwa okufaneleyo.7.1. IKomishini yoPhando ngaManzia) UGq Nozibele Mjoli (USihlalo);b) UNjing Sibusiso Vil-Nkomo (USekela-Sihlalo);c) UNjing Aldo Stroebel;d) UNksz Nompumelelo Msezane;e) UGq Mosidi Makgae;f) UNksz Masaccha Khulekelwe Mbonambi;g) UMnu Mxolisi Adolphius Cassius Ndhlovu;h) UGq Ntombifuthi Patience Nala; andi) Omele iSebe lezeNzululwazi nezobuChwepheshe7.2. IBhodi ye-Amatola Water:a)    UNksz NN Mnqeta (USihlalo);b)    UMnu A Hadebe (USekela-Sihlalo);c)    UMnu EV Jooste;d)    UMnu AP Le Roux;e)    UMnu BE Hollingworth;f)    UMnu C Mbande;g)    UNksz TF Maenetja;h)    UNksz M Nzimande; kunyei)    noNjing L Louw.7.3.    IBhodi yeeNkonzo zeziKhalazo zeziKimu zoLuntua)    UMnu Vukile Charles Mehana, (uqeshiwe kwakhona kwaye unguSihlalo);b)    UNksz Beauty Nomhle Dambuza;c)    UMnu Bhekumusa Gorden Dlamini;d)    Taureen Dylan Holmes;e)    Rajesh Jock;f)    Oupa Moshongoane Moshebi; kunyeg)    noNomazotsho Yvonne Memani (uqeshiwe kwakhona).7.4.    IBhodi ye-Arhente yeSizwe yoPhuhliso:a)    UNksz Judy Hermans (uSihlalo);b)    UMnu Zolile Thando Ngcakani (uqeshiwe kwakhona kwaye unguSekela-Sihlalo);c)    UNksz Suraya Bibi Khan (uqeshiwe kwakhona);d)    UMnu Abram Stefanus Hanekom;e)    UNksz Sebenzile Matsebula;f)    UNksz Mashila Matlala;g)    UMnu Moses Mabokela Chikane (umele urhulumente);h)    UNksz Bernice Makgoro Mannya (umele urhulumente);i)    UNksz Thabitha Shange (umele urhulumente);j)    UNksz Farzana Suliman Varachia (umele urhulumente).7.5.    IBhodi yoQumrhu loMzantsi Afrika loNcedo ngezoMthetho:a)    UNjing Yousuf Abdoola Vawda;b)    UMnu Nkosana Mabhuti Francois Mvundlela;c)    UNksz Thulisile Mhlungu;d)    UNksz Nonhlanhla Mgadza;e)    UNksz Marcella Naidoo;f)    UMnu Matome Leseilane; kunyeg)    noNksz Adila Chowan;h)    UNksz Aneline Rhoda (ilungu elililalela); kunyei)    noMnu Langelihle Ezrome Mtshali (ilungu elililalela).7.6.    UKwandiswa kwesivumelwano sengqesho sikaMnu uThabane Wiseman Zulu njengoMlawuli-Jikelele (i-DG) kwiSebe lezaMandla.7.7.    UGq Mmaphaka Ephraim Tau njengeSekela-Mlawuli-Jikelele (i-DGG) kwezokuPhathwa kwezaMahlathi nobuTyebi beNdalo kwiSebe lezoLimo, amaHlathi nezokuLoba.7.8.    UNksz Kelebogile Sybil Sethibelo njenge-DDG: uLawulo lweZiko kwiSebe lezobuGcisa neNkcubeko.7.9.    UMnu Omega Shelembe njenge-DDG: uLawulo lwamaShishini kaRhulumente kunye neQumrhu loPhuhliso lobuChwepheshe boLwazi noNxibelelwano kwiSebe leziSeko zoNxibelelwano neeNkonzo zePosi (i-DTPS)7.10.    UMnu Edward Xolisa Makaya njenge-DDG: Afrika kwiSebe lezobuDlelwane bamaZwe ngamaZwe neNtsebenziswano.7.11.    UNksz Thulisile Glory Manzini njenge-DDG: ezoLawulo kwi-DTPS.Ngelokuqumbela, iKhabhinethi yenza umbulelo kubo bonke abemi boMzantsi Afrika abathobele umthetho bangenisa iingxelo zabo zerhafu, into ebonakalisa ukuba zingxelo zerhafu ezizigidi eziyi-5.94 ezingenisiweyo ngabahlawuli berhafu abenimivuzo kuphela.Eli nani linyuke nge-11.52% kwelama-2014, kwaye abo bafake iingxelo zerhafu kwangexesha bangaphezulu kwama-90% iminyaka emithathu ilandelelana.Eli nani liphezulu labo bafake iingxelo zabo zerhafu ngexesha kunceda urhulumente ukuba akwazi ukuhambisa iinkonzo futhi aphucule umgangatho wobomi babo bonke abemi beli.Ngeli thuba leeholide zokuphela konyaka, urhulumente uza kuqalisa ngamaphulo ahlukeneyo aza kufuna bonke abemi boMzantsi Afrika nabo basindwendweleyo ukuba badlale eyabo indima ukuqinisekisa ukuba eli xesha leeholide zokuphela konyaka lonwatyelwa kwiimeko ezikhuselekileyo nezingenazingozi. IKhabhinethi ihlaba ikhwelo kuye wonke umntu ukuba asebenzisane nabeNkonzo zesiPolisa zoMzantsi Afrika (i-SAPS) kwaye baxele kwabasemagunyeni zonke izenzo zolwaphulo-mthetho kumakhaya ethu neendawo esihlala kuzo.Ukuze sikwazi ukumelana nabahambi abaninzi abaphuma kumazwe angaphandle, onke amasebe karhulumente kumazibuko okungena kweli ukusuka ngomhla we-10 kweyoMnga kowama-2015 ukuya kutsho kowe-14 kweyoMqungu ngowama-2016 aza kuwandisa amaxesha omsebenzi.  La masebe aquka elezeMpilo, elezoLimo, elezamaPolisa, eleMicimbi yezeKhaya kunye neeNkonzo zeRhafu zoMzantsi Afrika.Inkcukacha ezithe vetshe ziyafumaneka kule webhusayithi: www.home-affairs.gov.za.Bonke abasebenzisi bendlela bayabongozwa ukuba bathobele imithetho yendlela, kuquka nokuqhuba ngokwesantya esifanelekileyo; ukuqinisekisa ukuba iimoto zabo zikulungele ukuba sendleleni; bangaqhubi benxilile futhi banxibe iibhanti zokuzikhusela.Abahambi ngeenyawo bayacelwa ukuba baqinisekise ukuba xa besendleleni ababeki ubomi babo okanye obabaqhubi engozini. Ii-arhente zogcino-mthetho ziza kube zikuyo yonke indawo zikhangela abo baza kwaphula umthetho.Imibuzo:UNksz Nebo Legoabe (iSithethi seKhabhinethi esiliBambela)Iselula: 082 453 2874"
INtetho kwintlanganiso yeKhabhinethi eKhethekileyo yomhla we-13 kweyoMqungu yowama-2016 ,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/xh/speeches/statement-special-cabinet-meeting-14-jan-2016-0000,"1. Uqoqosho1.1. IKhabhinethi ibihlangene ngeenjongo zokuxoxa ngobume bezoqoqosho nemiba enxulumene nohlahlo lwabiwo-mali. IKhabhinethi iyiqaphele imiba eliqela enempembelelo kuqoqosho lweli lizwe.Kwezi nyanga zakutsha nje imeko yoqoqosho lwehlabathi iye isiba mbi. Uhlumo loqoqosho olucothayo ehlabathini jikelele, ingakumbi, lubonakalisa ukuqhuba kakubi kunye nemingcipheko ephezulu kumazwe abalulekileyo asakhulayo aliqela, aquka neChina.Ukuphucuka kohlumo loqoqosho kwelizwe laseMelika (i-USA) obekulangazelelwa ngamazwe onke ehlabathi  kulindeleke ukuba kungakhokelela ekunyukeni kwenzala kwimali-mboleko kwihlabathini jikelele. Umthamo ophantsi kurhwebo nombhodamo kurhwebo lwhlabathi kubethelelela  ukubaluleka kokuba amazwe ehlabathi kufuneka aqine kwaye achule ukunyathela kwezi nyanga zimbalwa zizayo.IKhabhinethi ikwaqaphele ukuba iyeyakhona iinzuzo kwixabiso eliphantsi le-oli ekrwada. Njengelizwe elithumela ikakhulu izimbiwa kumazwe angaphandle, uMzantsi Afrika uxhalabile kukuhla okuqhubekayo kwamaxabiso ezimbiwa.Urhulumente usaqhuba ekwakheni kwiziseko zoqoqosho ezahlukahlukeneyo zeli lizwe, kwaye ingeniso evela ekuthunyelweni kwemveliso kumazwe angaphandle kuyaqhuba ukuxhomekeka ikakhulu kwisinyithi kunye neempahla zorhwebo ezingalungiselelwanga ngokugqibeleleyo.Ukwehla kwamaxabiso ezimbiwa akukhangeleki ngathi kungatshintsha ngokukhawuleza. Oku kuza kuba neziphumo ezibi kuqoqosho loMzantsi Afrika nakuninzi lamazwe esirhweba nawo kwilizwekazi le-Afrika..Ukwehla kwexabiso leRandi kule minyaka imbalwa idlulileyo kunika ithemba elingcono kuhlumo lwemveliso ethunyelwa kumazwe angaphandle kwaye, kudityaniswe nexabiso le-oli eliphantsi ehlabathini jikelele, kuye kwanceda kwanika isiqabu kuxinzelelo kwimali ekhoyo karhulumente. Nangona kunjalo, uhlumo olubuthathaka kumahlakani ezorhwebo aphambili oMzantsi Afrika luye lwathetha ukuhla kwezinga ezifunwa ngalo iimveliso zoMzantsi Afrika kumazwe angaphesheya.Imeko yoqoqosho lwehlabathi jikelele ithathwa njengomngeni ingakumbi kumazwe asakhulayo, nanamaxabiso aphantsi ezimbiwa nokuqiniswa kwemigaqo-nkqubo yezezimali e-USA okubeka uxinizelelo ekungeneni nasekuphumeni kwemali namazinga ohlumo alindelekileyo. Oku kukhokelele ekubeni kungabikho zinzo kuqoqosho lwehlabathi.IRandi yaseMzantsi Afrika, neseyiphakathi kwezinye zeemali ekurhwetywa ngayo kakhulu yamazwe asakhulayo, ibethwe ngokukodwa zimeko zoqoqosho kwezi veki zisanda kudlula.Kule meko imaxongo kuqoqosho lwehlabathi, apho onke amazwe ajongene nemingeni enzima iKhabhinethi iphinde yakubethelela ukubaluleka kokuba urhulumente angenelele ngobuchule nangokupheleleyo ukubuyisela isantya uqoqosho obeluhluma ngayo.  1.2. IsiCwangciso seSizwe soPhuhliso (i-NDP) siwalungiselele la manyathelo okungenelela. Urhulumente uza kuthethana namahlakani akhe, ingakumbi abezoshishino nemibutho yezabasebenzi, ukuze kufikelelwe kwizivumelwano ngamanyathelo ekuza kubanjiswana ngawo ukomeleza uqoqosho, ukwakha ukuthembeka, ukunyusa izinga lotyalo-mali nokubuyisela uMzantsi Afrika kwindlela yohlumo lwezoqoqosho oluquka wonke umntu. INtetho engoBume beSizwe (i-SoNA) eza kuba ngomhla we-11 kweyoMdumba iza kuwuthathela ingqalelo lo msebenzi.1.3. IKhabhinethi iphumeze amanyathelo aluqilima ukubuyisela umzila wezezimali ozinzileyo, iyithathele ingqalelo inkangeleko ebuthathaka yoqoqosho lwehlabathi jikelele kunye nemiphumela yayo apha ekhaya. UMphathiswa wezeMali uPravin Gordhan uza kuwachaza la manyathelo xa esenza intetho yakhe yohlahlo lwabiwo-mali ngomhla wama-24 kweyoMdumba yowama-2016.2. Inkxaso-mali yezeMfundo ePhakamileyoIKhabhinethi iziphumezile izilungisokuhlahlo lwabiwo-mali lesizwe apho kuza kuxulwa imali ukuze ixhase iidyunivesithi kungakhange kophulwe izicwangciso zenkcitho ezasibhengezo esasenziwe somda wenkcitho.UMongameli uJacob Zuma noMphathiswa weMfundo ePhakamileyo noQeqesho uBlade Nzimande kutsha nje bachaze ukuba ezi mali ziza kuvala isikroba esivelileyo ngenxa yokunganyuswa kwemali yokufunda ekuvunyelwene ngako kulo nyaka, ukucima amatyala asele ekhulile atyalwa ngabafundi beSkimu soNcedo lwezeZimali saBafundi seSizwe (i-NSFAS) nokuthintela ukukhula kwamatyala lawo kwisigaba esiphakathi.La manyathelo okua aziziphumo zothotho lweentlanganiso ezaqala kweyeDwarha yowama-2015 nezisaqhubekayo sithetha nje. UMphathiswa wezeMfundo noQeqesho neqela lakhe labalawuli ubambe iintlanganiso ezininzi neenkokheli ze--SASCO, onke amaBhunga abaMeli babaFundi (ii-SRC), uMbutho weeDyunivesithi zaseMzantsi Afrika, iManyano yabaFundi baseMzantsi Afrika , amaGosa aziNtloko zeziGqeba zoLawulo (ii-CEO) we-SETA, uMbutho weNguqu kwezeMfundo ePhakamileyo kunye nekomiti yasePalamente ejongene nezemfundo ephakamileyo.UMongameli naye ukwadibene kunye neenkokheli zabafundi waza wavakalisa ngokumiselwa kweKhomishini eza kuqwalasela imiba ephakanyiswe kwicandelo lezeMfundo ePhakamileyo. Ezi ndibano zisaqhuba kuba njengorhulumente sikholelwa ekubeni siyafuna ukusebenzela ekufumaneni isisombululo esiza kusabela kuzo zonke ezi ngxaki. Izinyanzeliso zabafundi ziyahambelana neenjongo zenkqubo karhulumente ngokumalunga nezemfundo.2.1.1. Njengenyathelo elikhawulezileyo, imali eyi-2.3 yeebhiliyoni zeerandi ibekelwe bucala ukuncedisa kwimali ethi yaphela esithubeni yemisebenzi yemihla ngemihla yeedyunivesithi ngenxa yesivumelwano sokunganyuswa kwemali yokufunda ngowama-2016.2.1.2. Ngonyaka-mali wowama-2016/17, urhulumente uphinde wabekela bucala imali eyi-2.543 yeebhiliyoni zeerandi kwimali karhulumente ukuba iye kwi-NSFAS ukuze ibonelele ngemali-mboleko yokunceda abafundi abachongiweyo abangama-71 753 nabafanelekileyo ukuba bangafumana inkxaso-mali ye-NSFAS kodwa banikwa nje inkxaso-mali engaphelelanga okanye abayinikwa tu kule minyaka yabo mithathu idlulileyo. Oku kuthetha ukuthi aba bafundi bafanelekileyo abazokuthintelwa ekubeni baqhubekeke ngezifundo zabo ngenxa yokuba betyala idyunivesithi.2.1.3. Enye imali eyi-2.039 yeebhiliyoni zeerandi iza kwabelwa i-NSFAS kunyaka-mali wama-2016/17 ukuze ixhase abafundi abangaxhaswanga okanye abangaxhaswanga ngokupheleleyo abasesedyunivesithi ngowama-2016 ukuze bagqibe izifundo zabo.Le nkxaso-mali yongeza imali ezibhiliyoni zeerandi ezili-10 eza kunikezelwa yi-NSFAS kunyaka wemfundo wama-2016.Urhulumente uzinikele ekuboneleleni ngemfundo yamabanga aphakamileyo yasimahla kubo bonke abafundi abafanelekileyo abangathatha ntweni abakumaziko emfundo ephakamileyo, kodwa oku ngokokuvuma kwepokotho karhulumente. IKhabhinethi ibongoza abafundi, abasebenzi, abahlohli kumaziko emfundo ephakamileyo kunye nabalawuli basezidyunivesithi ukuba basebenzisane norhulumente ukufezekisa le njongo iphambili. Iintshukumo eziphazamisa ukufunda okanye ezidala oko kungafanelekanga okanye ukulindelwa koko kungenakufezekiswa zingathathwa njengezinxamnye nenenkqubela phambili. Ubundlobongela nokugrogrisa akwamkelekanga tu kwaphela.2.2. IKhabhinethi ibongoza bonke abemi baseMzantsi Afrika ukuba bakuqonde ukuba ukuba kukho iimeko eziyimingeni kweli xesha sijonge kulo. Uqoqosho lwehlabathini luyadodobala. Iziphumo zamaxabiso aphantsi ezimbiwa sele zibonakala eMzantsi Afrika. Iingxaki zala ekhaya ezifana nokunqongophala kombane zisasombethe. Imbalela emandla yenza kube nzima kumaphondo aliqela.   IKhabhinethi iqinisekile ukuba abemi baseMzantsi Afrika bayakuhlala besisizwe esikwaziyo ukumelana neenzima, ukusebenzisana ngoxolo nemvisiswano. Ukubhentsa kwabathile kutsha nje ukuba basakholelwa kubuhlanga kuye kwasenza sonke sazinikela nangakumbi ekwakheni isizwe esingenacalucalulo ngokobuhlanga, ngokwesini nesinekamva eliqaqambileyo.3. IzikhundlaIKhabhinethi ikwamkele ukuqeshwa kwaba balandelayo:3.1. UMnu Shonisani Mathews Munzhedzi njengoSekela-Mlawuli-Jikelele (i-DDG): IiNtlobo-ntlobo zeNdalo noLondolozo kwiSebe lezeNdalo.3.2. UNksz Siphokazi Ndudane njengo-DDG kuLawulo lwezokuLoba kwiSebe lezoLimo, amaHlathi nezokuLobaImibuzo:Phumla Williams (iSithethi seKhabhinethi esiliBambela)Qhagamshela: 083 501 0139"
Intetho kwiNtlanganiso yeKhabhinethi yangomhla we-17 kweyoMdumba ngowe- 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/xh/speeches/statement-cabinet-meeting-17-february-2016-18-feb-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyamkele iNtetho engoBume beSizwe kaMongameli Jacob Zuma ayenze ngoLwesine umhla we-11 kweyoMdumba. Le ntetho ibonise indlela mayelana nokusebenza kwenkqubo karhulumente yokungena endimeni.  UMongameli umemelele urhulumente, abasebenzi namashishini ukuba basebenze ngokubambisana ukuze bafumane izisombululo eziza kunceda ekukhuliseni uqoqosho ngokuzingileyo.  IKhabhinethi iyawaxhasa amanyathelo okuthoba inkcitho, manyathelo lawo aza kwaziswa nguMphathiswa wezeMali ngomhla wama-24 kweyoMdumba.  INtetho yoHlahlo Lwabiwo-malii lowama-2016/17 iza kuphinda ibonise indlela yokwabiwa  kwamancedo ngokweenkqubo ngeenkqubo  zikarhulumente, ngokokugxinisisa kukaMongameli.1.2. IKhabhinethi iyamkele iNgqungquthela yezeMigodi ebibanjelwe ngempumelelo eKapa  ngomhla we-8 ukuya kowe-11 kweyoMdumba. Abameli abaphambili becandelo lezemigodi noorhululumente abaninzi base-Afrika babelana ngeembono zabo malunga nendlela eli candelo elingaluqhuba ngayo utyalo-mali lixhamle nakumathuba akhoyo e-Afrika. IKhabhinethi ikuqhwabele izandla ukuzinikela korhulumente waseJapan ekunyuseni utyalo-mali lwayo eMzantsi Afrika.IKhabhinethi iphinde yaqinisekisa ukuzinikela kwayo kwicandelo lezemigodi elizinzileyo neliphumelelayo. IsiCwangciso-sikhokelo sesiVumelwano seCandelo lezeMigodi eliZinzileyo sixhasa icandelo lezemigodi kule meko inzima igqubayo. IKhabhinethi isoloko inika ingcaciso kunye nesiqinisekiso ngemithetho elawula ezemigodi kwaye iza kuqinisekisa ukuqukunjelwa koMthetho osaYilwayo woPhuhliso lweziMbiwa nePetroliyam osePalamente kungoku nje. 2. Izigqibo ezingundoqo zeKhabhinethi2.1. IKhabhinethi iwuvumile uMgaqo-nkqubo wokugqibela weSizwe wokuNgcakaza ojongene nemingeni ethintela ukusebenza kakuhle koMthetho weSizwe wezokuNgcakaza, wowama-2004 (uMthetho uNombolo 7 wowama-2007). Lo mgaqo-nkqubo sele kuboniswene ngawo noluntu. Lo mgaqo-nkqubo uza nezilungiso kwimithetho elawula iibhodi zokungcakaza, kwaye iqinisa imiqathango yolawulo ukuze kuhle ukusetyenziswa kakubi kokungcakaza. Usebenza kwiikhasino, kwi-bingo, koomatshini bokungcakaza abangahlawuli kakhulu nasekubhejeni emidyharhweni yamahashe. Lo mgaqo-nkqubo uza kutshintsha iBhodi yeSizwe yezokuNgcakaza,  ijike ibe nguMlawuli weSizwe wezokuNgcakaza oza kuba phantsi kweSebe lezoRhwebo noShishino.2.2. IKhabhinethi ivume ukuba iNgxelo engokuPhononongwa kweYona miNyaka iVumelekileyo ukuba uBani angaBekwa iTyala loLwaphulo-mthetho ingeniswe ePalamente ngokommiselo woMthetho wezoBulungisa baBantwana, wowama-2008 (uMthetho uNombolo 75 wowama-2008). Le ngxelo ikhuthaza ukuba ilizwe eli lamkele izinyanzeliso zamazwe ngamazwe nezeengingqi malunga neyona minyaka mincinci ivumelekileyo yabantwana abanokuthi baphule ngayo umthetho.2.3. IKhabhinethi ivume ukupapashwa kwiphephandaba lombuso kweZiza zokuPhuhliswa kwaMandla aHlaziyekayo (i-REDZ). Ezi ziza ziza kucwangcisa iinkqubo zokumisela imithetho, zichonge iindawo apho ubuxhakaxhaka bobuchwepheshe bomoya nelanga be-photovoltaic bungakhuthazwa khona nalapho bungalawulwa khona.Ezi REDZ ziza kuqinisekisa ukutshintshela kuqoqosho olusebenzisa ikharbon ephantsi, zikhawulezise uphuhliso lweziseko ezingundoqo, kwaye zibe negalelo kwimithetho evakalayo necacileyo eza kuphugula ubucukubhede  obuhambelana nexabiso lokuthobela..2.4. IKhabhinethi inikwe amagqabantshintshi ngeziphumo zowama-2014 zeNgxelo yoMzantsi Afrika yeziKhombisi zeNzululwazi, ubuChwephweshe nobuChule bokuYila yeBhunga leSizwe leeNgcebiso ngezokuYila. Le yingxelo yezinto ezenzekayo ekusebenzeni kweNkqubo yeSizwe yezokuYila (i-NSI). Ihlola ukwenza umsebenzi negalelo le-NSI kwizinto eziphambili ezingundoqo kwisiCwangciso seSizwe soPhuhliso (i-NDP).2.5. IKhabhinethi ivume ukusetyenziswa kwamagosa karhulumente adla umhlalaphantsi nalowo asaqeshiweyo njengabahlohli kwisiKolo sikaZwelonke sikaRhulumente (i-NSG).I-NSG yaqala ukusebenza ngowama-2013, sithatha indawo yeZiko lokuQeqesha ubuNkokeli noLawulo  (i-PALAMA), kwaye sigunyaziswe ukuba sikhuthaze ukuphuhla okuphucukileyo kwezinto ezingundoqo nemithetho-siseko elawula ulawulo lwamagosa karhulumente kwaye sibe semgangathweni, sibe nefuthe ekuphuhliseni izakhono zabasebenzi kumaziko.Eli linge liza kukhe livavanywe kuqala nokusebenza kweNKqubo esisiNyanzelo yoQhelaniso yabasebenzi bakarhulumente. Le nkqubo yenza abasebenzi bakarhulumente babe lulutho kwinkonzo karhulumente. Baza kwabelana ngamava abo, ubungcali, izakhono kunye nolwazi ukuze bacebise kwaye bancede abasebenzi bakarhulumente. Eli linge liza kuphinda liphucule kakuhle nangendlela eyonga inkcitho izinga leenkonzo esizinika uluntu.  2.6. IKhabhinethi ivume iNgxelo yoMzantsi Afrika yesiGaba sesi-3 sokuGqibela engokuPhunyezwa koMbutho weNtsebenziswano noPhuhliso loQoqosho (i-OECD) (iSivumelwano esiChasana nokuNyoba. Le ngxelo iza kungeniswa  kwiQela eliSebenza ngokuNyoba.Ingxelo le icacisa nenkqubela karhulumente ekungeneleleni kwakhe athintele ukunyotywa ngabamanye amazwe, ngokukubona, ukukuphanda nokubutshutshisa. Ingxelo ikwagqamisa nelinge lokuvula abantu amehlo ngolu lwaphulo-mthetho.2.7. IKhabhinethi ivume ukuba iSebe lemiCimbi yezeKhaya (i-DHA) lihlelwe ngokutsha  libe phantsi kweNtlanganisela yezoBulungisa, uThintelo lolwaPhulo-mthetho noKhuseleko.   I-DHA igunyaziswe ukuba ligcine irejista eluqilima, echanekileyo yokuba ngoobani, isithini imeko yabo, bonke abangaphakathi kwemida yeli lizwe, nto leyo encedisa kakhulu kweminye imisebenzi karhulumente. Isebe likwagunyaziswe ukuba liphathe inkqubo yemfuduko, enefuthe ngqo kukhuseleko lwesizwe, ukunamathelana koluntu nokuphumeleliswa kweenjongo zophuhliso.Kwilixa elingaphambili, eli Sebe lalihlelwe njengelixhasa ngeenkonzo zolawulo linqumbene nezokuPhatha kunye nezoLawulo.3. Imithetho esaYilwayo3.1 IKhabhinethi ivume ukungeniswa ePalamente koMthetho osaYilwayo wokuKhusela, ukuKhuthaza, ukuPhuhlisa nokuLawula uLwazi lweMveli.Lo mthetho osayilwayo injongo yawo kukukhusela, ukukhuthaza ukuphuhliswa nokulawulwa kweenkqubo zoLwazi lweMveli.Ubonelela ngokusekwa nangemisebenzi yeofisi yeeNkqubo zeSizwe zoLwazi lweMveli, ulawulo lamalungelo abo banolwazi lwemveli, ukusekwa nemisebenzi yabantu aBacebisi malunga neenkqubo zolwazi lwemveli.Ukwavumela ukufikelela kunye nemiqathango yokufikelela kulwazi ngabahlali bomthonyama nabendawo, ukusekwa kwenkqubo yesizwe yokurekhoda iinkqubo zolwazi  lwemveli, ukubhalisa, ukugunyazisa nokunikwa kweencwadi ezifaneleyo iincutshe zemveli, ukulungiselela nokulungelelanisa ulwazi lwemveli olungqiyame ngezinto ezintsha. Lo mthetho osayilwayo uza kufezekisa iSilungiso seMithetho yoLwazi olungoloMqambi walo kuphela we- 2013 (uMthetho wama-28 we- 2013).IKhabhinethi ivume ukupapashwa kweSilungiso soMthetho osaYilwayo wokuBhaliswa kweeNcwadi zeZiqinisekiso zeMihlaba zowe-2015 ukuze uluntu luphefumle ngaso. Lo Mthetho osaYilwayo ulungisa uMthetho wokuBhaliswa kweeNcwadi zeZiqinisekiso zoMhlaba we-1937 (uMthetho wama- 47 we-1937) ukuze iofisi yezi ncwadi ibe yala maxesha asebenzisa ubuxhakaxhaka beinthanethi. Loo nto ijonga imiba yokhuseleko ngokubonelela ngokubhaliswa kwabo bancutsheza ngokususa umhlaba komnye umntu uye komnye njengabagunyaziswe ukusebenzisa le nkqubo yokubhaliswa kwemihlaba ngobuxhakaxhaka beinthanethi.3.2 IKhabhinethi ivume ukungeniswa ePalamente koMthetho osaYilwayo weMpilo yeZityalo yowe-2015. Lo mthetho osayilwayo ulungelelanisa umthetho woMzantsi Afrika nezinyanzeliso kunye nemigangatho efaneleyo ukulungiselela urhwebo olukhuselekileyo nolungakhethi cala lamazwe ngamazwe ukuqinisa urhwebo lwasekhaya nolwamazwe ngamazwe lwezityalo neziveliso zezityalo.    Wakuba uphunyeziwe lo mthetho osayilwayo, uMzantsi Afrika uza kukwazi ukuthintela ukungena kwezitshabalalisi zasemazweni ezivalelweyo ngenxa yezifo ezibulalayo kwanezifo ezinokusasaza izitshabalalisi ezinobungozi nezifo zezityalo elizweni.   3.3 IKhabhinethi ivume ukungeniswa ePalamente koMthetho osiSilungiso osaYilwayo weeNkundla zamaTyala we-2015.Lo Mthetho osaYilwayo ulungisa uMthetho weeNkundla zeeMantyi we-1944 (uMthetho wama-32 we-1944) noMthetho osiSilungiso weeNkundla eziPhakamileyo we-2013 (uMthetho we-10 we-2013).Ezi zilungiso zijonge ukwenza lula imeko yabakwelitayo abazifumana bengamaxhoba okuphathwa kakubi yinkqubo yokuqokelelwa kwamatyala kwiinkundla zemantyi. Zikwajonge nokulungiselela iprojekthi yeSebe lezoRhwebo noShishino yokuguzula iinkcukacha ezimbi zesikweliti somthengi. Lo Mthetho osaYilwayo ufuna ukulungisa amacandelo athile oMthetho weeNkundla zeeMantyi we-1994 (uMthetho wama-32 we-1994) ukuze ujongane nokuphathwa kakubi kwiziHlomelo zeMiyalelo yokuNyanzelisa ukuHlawulwa (i-EAO).  Lo Mthetho osaYilwayo ujonge kwanokuphelisa izigwebo eziwiswa ngokungekuko, isikakhulu ngoomabhalane abangenaliso lamthetho, kumaxa amaninzi ngenxa yokungabi namava okanye ngokwenza igumgedle nabakwelitwayo, amagqwetha abo okanye abaqokeleli bezikweliti.  Lo Mthetho osaYilwayo uza kuqinisekisa ukuba abakwelitwayo bagwetyelwa ngendela ehambelana nomyalelo wokuhlawula ngezavenge okanye i-Emoluments Attachment Order ekwimida esemthethweni yokuhlawula ngezavenge.  4. Imisitho ezayo4.1 Impelaveki yokuqala yokubhaliswa kwabavoti bebhaliselwa uNyulo lowe-2016 loRhulumente waseKhaya iza kuba ngomhla we-5 ukuya kowe-6 kweyoKwindla kowe-2016. IKhabhinethi imemelela bonke abahlali boMzantsi Afrika ukuba baluxhamle kwaye baluzimase olu lawulo lwentando yesininzi olufumaneke nzima ngokuthi baphume balisebenzise ilungelo labo lolawulo lwentando yesininzi babhalise kwaye bavote kolu nyulo luzayo.4.2 UMongameli Zuma uza kutyelela ngokwaseburhulumenteni e-Islamic Republic of Iran ukususela ngomhla wama- 28 ukuya kowama-29 kweyoMdumba ngowe- 2016.Olu tyelelo luza kuqinisa ukunxibelelana okusoloko kuqhubeka kwezopolitiko noqoqosho ne-Iran kwaye luvuselele nobudlelwane phakathi kwamazwe aseZantsi kunye naseNtla kwe-Ikhweyitha.NjengeNkumanda ePhezulu yoMbutho weSizwe wezoKhuselo woMzantsi Afrika (i-SAND), uMongameli Zuma uza kuphatha umcimbi woSuku lwecandelo loMkhosi lesihlanu. Kuza bhiyozwa eBhayi,eMpuma Koloni ngomhla wama-21 kweyoMdumba kowe-2016. Lo mbhiyozo owenziwa unyaka nonyaka ubonisa inkxaso nombulelo kumadoda namabhinqa oMkhosi weSizwe woKhuselo woMzantsi Afrika.4.3 UMongameli Zuma uza kuthetha xa kuvulwa iNdlu yeSizwe yeeNkokheli zeMveli ePalamente eKapa ngomhla wama-26 kweyoMdumba kowe-2016. Ubudlelwane phakathi korhulumente neenkokheli zemveli bubaluleke kakhulu kuba zisebenzela ukuphucula ubomi babantu.4.4 NgoMgqibelo umhla wama-20 kweyoMdumba kowe-2016, uSekela-Mongameli uCyril Ramaphosa uza kukhokhela igqiza laBaphathiswa ukuya kuMboniso kaMongameli woPhuhliso loLutsha eGrace Bible Church ePimville, eSoweto. Lo mboniso uxhaswa ngamasebe emiCimbi yaseKhaya, ezabaSebenzi, oPhuhliso loLuntu noKhuselo.IKhabhinethi imemelela bonke abantu abatsha baloo ndawo ukuba baye kulo mboniso oza kubonelela ngolwazi lokuqhubela phambili ezifundweni,ukuqala amashishini abo okanye ukuncedwa ngamalinge karhulumente enkxaso.  4.5 IKhabhinethi ivume ukubanjwa kweNdibano ye-Afrika engokuKhuselwa kwaBantu ngokweNdlela abaziBona, Abazichaza nabaZazi ngayo iSini sabi yiKhomishoni yoMzantsi Afrika yamaLungelo oLuntu ukususela ngomhla we-3 ukuya kowe-6 kweyoKwindla kowe-2016. Le semina iza kulungiselela uthethathethwano ukuze kubekho kuqondwe ngakumbi oyena nobangela ongundoqo wale mingeni nokuzibonakalisa kwayo ukuze kufumaneke izisombululo ezibonakalayo nezinto ezikhoyo okunokukhethwa kuzo nguRhulumente ukujongana nolu lwaphulo.4.6 IKhabhinethi  inqwenelela impumelelo bonke abafundi ababhala iimviwo zabo zokuxabangela iBanga le-12.  Abafundi bakhuthazwa ukuxhamla iNkqubo esandula ukusungulwa enika abafundi umnyinyiva wesibini wokubhala iimviwo zebanga le-12. Ikho kuwo onke amaphondo kwaye inceda abafundi ezifundweni zabo ngezixhobo. Injongo yeli Thuba lesiBini lokuBhala iBanga le-12 kukunika abantu abatsha abangaliphumelelanga ibanga le-12  umnyinyiva wesibini wokupasa, ngaloo ndlela baphucule izinga lobomi babo. Iimviwo zokuxabangela ziyinxalenye yeNkquba yokuNika iThuba lesiBini lokuBhala iiMviwo zeBanga le-12 yesebe kwaye inceda abo bangaphumelelanga nabangafumananga ziqinisekiso, kodwa befuna ubuncinane izifundo ezibini ukuze babe bapasile. Ibanika ithuba lokwenza oko.IKhabhinethi yamkela isibhengezo sikaMongameli samagama amalungu eKhomishoni yoPhando ngeMfundo ePhakamileyo. Imemelela bonke abanomdla nabachaphazelekayo kwiMfundo ePhakamileyo ukuba babe negalelo emsebenzini wekhomoshoni ukuze kufunyanwe isisombululo esiza kuhlala sihleli semingeni ejongene nayo iMfundo ePhakamileyo5.1 Uluvo lweKhabhinethi malunga nemiba esematheniUMphathiswa weSebe lemiThombo yeziMbiwa uMosebenzi Zwane, ovela kwiSebe likaMongameli uSusan Shabangu noMphathiswa weSebe loPhuhliso loLuntu uBathabile Dlamini—abakhethwa nguMongameli Zuma ukubonelela ngenkxaso urhulumente wephondo, abasebenzi-mgodini neentsapho ezichaphazelekayo emva kwentlekele kuMgodi iLiily Gold Mine eBarberton – bachazele iKhabhinethi ngokutsha okwenzekayo. IKhabhinethi yazibandakanya noMongameli ekumemeleleni isizwe ukuba sicinge ngabasebenzi-mgodini abathathu abasabambeke phantsi komhlaba kwaye sibathandazele.IKhabhinethi isoloko ixhalabile yimbalela esachaphazela  iindawo ezithile zelizwe. Ibulela bonke abahlali boMzantsi Afrika abaxhasa amalinge okunceda kule mbalela.IKhabhinethi ivakalisa uvuyo lwayo kwabo basabele ikhwelo lokuxela ukuvuza kwamanzi ngolo hlobo bexhasa iPhulo loMphathiswa waManzi noCoceko   uNomvula Mokonyanene. IKhabhinethi ivuyela umoya wobuntu obubonakaliswe liphulo elikhokhelwa yiOperation Hydrate nelenze umahluko kubahlali ababandezelekileyo.5.2 IKhabhinethi ixoxile yaqwalesela iziphumo ngokupheleleyo zokuqalisa koMthetho osisiLungiso seMithetho yeRhafu we-2014.  Ngokwalo Mthetho, ukuhlawulwa kwemali esisigxina kwingxowamali egciniweyo kuza kuqalisa ngomhla wokuqala kweyoKwindla ngo-2016. Loo nto ithetha ukuthi ukususela ngaloo mhla amancedo aloo ngxowa aza kufana nawomhlala-phantsi lo uqhelekileyo kuba amalungu aloo ngxowamali xa athatha umhlalaphantsi aza kuvunyelwa ukuba athathe isambukru esiziinkozo esisinye esithathwini kumancedo. Imali esalayo kuza kufuneka amalungu ayisebenzise athenge imali enikwa umntu ngomnyaka ebomini bakhe bonke. Kwalo mmiselo mnye nguwo osebenzayo kungoku nje kwingxowamali yomhlalaphantsi lo uqhelekileyo.Ezi nguqu emthethweni zichaphazela abo bamkela kakhulu nabanye abangamalungu engxowamali esisigxina.Imibutho eminizi nabantu bavakalise inkxalabo ngokusebanza kwalo mthetho mtsha kwaye bathethe norhulumente ngawo. Kuyacaca ukuba noxa kwathethathethwana kakhulu phambi kokuba lo mthetho uphunyezwe, kusekho inkxalabo kwaye kufuneka ijongwe ngokukhawuleza ukuze kuqinisekiswe ukuba xa uqala ukusebenza lo mthetho iinguqu kumancedo engxowamali esisigxina zisebenza  ngokulula nakakuhle.Ngeso sizathu, iKhabhinethi igqibe kwelokuba yandlale ngokungxamiseke kakhulu isilungiso kuMthetho osiSilungiso seMithetho yeeRhafu ungaqalisi ukusebenza loo mthetho ngomhla wokuqa kweyoKwindla kowe-2016, koko uqale ukusebenza ngomhla wokuqala kweyoKwindla kowe-2018 ukwenzela ukuba kuphinde kuthethathethwane nabachaphazelekayo. Olo thethathethwano lungenza ukuba imithetho le iphinde ilungiswe. UMthetho osaYilwayo osiSilungiso uza kuthiwa thaca ePalamente kungekudala.6. Amazwi ovelwano6.1 IKhabhinethi ivakalisa amazwi ovelwano ngokubhubha koHloniphekileyo uBhishophu Glayton Modise weInternational Pentecostal Holiness Church. UBhishophu Modise ukhokhele ibandla elinamalungu angaphezu kweemiliyoni ezintathu kumazantsi eAfrika, emva kokubhubha kukayise nongumseki waloo cawe oHloniphekileyo uComforter Frederick Modise ngowe-1996.6.2 IKhabhinethi ikwavakalisa uvelwano lwayo olunzulu ngokubhubha kutsha nje kwayesakuba nguNobhala-jikelele weZizwe eziManyeneyo, iNkosi Boutros Boutros-Ghali.  Ungene kweso sikhundla ngowe-1992 xa ifuthe lo mbutho lo likhula emva kwemfazwe yeGulf, wasebenza iminyaka emihlanu. Ubhubhe kwisibhedlele saseCairo eneminyaka engama- 93. Uza kukhunjulwa ngegalelo lakhe kuxolo nolawulo lwentando yesininzi.   7. Imiyalezo yokuvuyisana7.1 IKhabhinethi ivuyisana noMnu. Kevin Govender we-Cape Town-based Office of Astronomy for Development and the International Astronomical Union oza kuwonga ngembasa enodumo iEdinburgh Medal yowe-2016 ngokuseka iOffice of Astronomy for Development eKapa. UGovender ngummi wokuqala waseMzantsi Afrika ukufumana le mbasa yodumo ngempumelelo kwezenzululwazi netheknoloji, nto leyo ebenegalelo ekuqondeni uluntu nempilo yalo.IKhabhinethi ithi halala kuLeroy Mokgatle ongumdanisi weballet nominyaka ili-16 owine imbasa iAudience Favourite nemali yokufunda kukhuphiswano i-International Ballet Competition eSwitzerland. Ngummi wokuqala waseMzantsi Afrika owine le mali yokufunda kwiminyaka engama- 28 kwaye ngowesibini ukwenza oko kwimbali yeli lizwe.IKhabhinethi izibandakanya noMongameli Zuma ngokuvuyisana nabo baphumelele i-2nd Annual Ubuntu Awards. Ezi zimbasa eziwonga iinkokheli zoshishino zaseMzantsi Afrika nabantu ababalaseleyo ngenxa yegalelo labo ekukhuthazeni izinto zethu zesizwe nezo zobomi ezingundoqo ehlabathini liphela.   IKhabhinethi ivuyisana nombethi-mbande uWouter Kellerman, cappella group Ladysmith Black Mambazo nomculi wegospile uNeville D ngokuba ngabakhethiweyo kwiGrammy yowe-2016. Ezi ngcali ziyakhuthaza kwaye zibeka uMzantsi Afrika emagqabini.8. IzikhundlaUkuqeshwa kuzo zonke izikhundla kuxhomekeke ekuqinisekisweni kwezifundo nokuba msulwa okufaneleyo.8.1 IBhodi yeLepelle Northern Watera) Obekekileyo uThovhele Tshivhase (USihlalo);b) UMnu. Matsebe Ivor Phasha (uSekela-sihlao);c) UMnu.Thandeka Thembekile Celiwe Hlongwa (ilungu);d) UMnu. Boxing Phillemon Sebola (ilungu);e) UMnu. Ntale Herold Matsepe (ilungu);f) UNksz Mankone Mabataung Ntsaba (ilingu);g) UNksz L Malamba (ilungu);h) UNksz Josephine Mampheri Letsoalo (ilungu);i) UNksz Makgetsi Annabelle Mphahlele ilungu).8.2 UAdvocate JB Skosana uqeshwe njengeSekela-Mlawuli Jikelele (i-DDG) kwiSebe lezoBulungisa noPhuhliso loMgaqo-siseko.  8.3 UNksz GB La Foy uqeshwe njenge-DGG: UPhuhliso loMgaqo-siseko kwiSebe lezoBulungisa noPhuhliso loMgaqosisekoImibuzo:Nksz Phumla Williams(ISithethi seKhabhinethi esiliBambela)Cell: 083 501 0139"
INtetho kwintlanganiso yeKhabhinethi yomhla we-2 kweyoKwindla yowama-2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/xh/speeches/statement-cabinet-meeting-2-march-2016-3-mar-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyamkele iNtetho yoHlahlo Lwabiwo-mali yowama-2016 ethe yenziwa nguMphathiswa wezeMali uPravin Gordhan ngomhla wama-24 kweyoMdumba yama-2016. Olu hlahlo lwabiwo-mali lubonakalisa ukomelela, ukuzinikela nokuba nobuchule njengoko sichankcatha kwelona xesha lakhe lanzima kwezoqoqosho ezimbalini.Olu hlahlo lwabiwo-mali luhlangabezana noko eli lizwe likudingayo kwaye lukwadala intembeko kwezoqoqosho ngokubeka eli lizwe  kwindlela yohlumo lwezoqoqosho ethembakeleyo, ezinzileyo nedibene ngokuphilisayo.Kwakhona iKhabhinethi iyawamkela amanyathelo abalulekileyo okugcina iindleko ziphantsi kwemo elawulekayo kwaye ikwazibophelela ekusebenzisaneni nawo onke amacandelo ekwenzeni igalelo kwilinge elidibeneyo lesizwe ukuphumeza umlima-ndlela omiselwe luhlahlo lwabiwo-mali.1.2. IKhabhinethi iyakwamkela ukumiselwa kweQela looNondaba likaMongameli (i-PPC) nguMongameli uJacob Zuma. I-PPC izakuquka abahleli bezopolitiko, iintatheli zezopolitiko, oonondaba bezopolitiko neentatheli zezoqoqosho eziqinisekisiweyo ukuba zizo ezinegunya lokukhupha ingxelo nge-Ofisi kaMongameli ngokupheleleyo zihlale zisenza njalo rhoqo.  Injongo ye-PPC kukubonelela amajelo eendaba ngokufikelela okuphuculiweyo kulwazi. Iza kuphucula ukufikelela kwamajelo eendaba kuMongameli ne-Ofisi kaMongameli, khona ukuze iqinisekise ukuba iintatheli nazo zifumana ulwazi neenkqubo ezizeleyo ukuze kuphucuke indlela ababhala kunye nabazikhupha ngayo iindaba. Amalungu eliqelaloonondaba aza kuthatha inxaxheba kwiitlanganiso noSekela-Mongameli okanye nawuphi na uMphathiswa omenyiweyo nguMongameli ukuba babelane ngeenkqubo ezibalulekileyo kwisizwe.  1.3. IKhabhinethi ilincomile igalelo elenziwe nguMzantsi Afrika ekubuyiseleni uxolo eBurundi, ngokuhambelana nesibophelelo somgaqo-nkqubo wethu wezangaphandle ukuqinisekisa uxolo nozinzo kweli lizwekazi.Kwakhona izamkele iziphumo zoThethathethwano oluquka bonke abemi baseBurundi obelubanjwe  ngethuba igqiza eliphezulu leeNtloko zemiBuso nooRhulumente leMbumba yase-Afrika (i-AU), ebelikhokelwa nguMongameli uZuma, belityelele eBujumbura eBurundi.1.4. IKhabhinethi iyakwamkela ukuchongwa kukaMongameli uZuma nguNobhala Jikelele weZizwe eziManyeneyo (i-UN) uBan Ki-moon, ukuba abe ngusihlalo wesibini kwiKhomishini ePhezulu yeNgqesho kwezeMpilo noHlumo lwezoQoqosho ebambisene noMongameli u-François Hollande weRhiphabliki yaseFrance. Asikuko okokuqala ukuba uMongameli uZuma achongwe ngumbutho wehlabathi ukuba enze umsebenzi kwimibutho yehlabathi.Le khomishini iza kuvuselela ukudalwa kwamathuba amatsha emisebenzi kwicandelo lezempilo kuwo onke amazwe jikelele, ingakumbi kulawo aphuhliswe kancinci. Oku komeleza nokuphunyezwa kwe-Ajenda yoPhuhliso oluZinzileyo yowama-2030, eza kunceda kakhulu ukuhlangabezana nemingeni entlantlu-ntathu yentswela-ngqesho, indlala nokungalingani.1.5. IKhabhinethi iyakwamkela ukumiselwa koPhando lweSizwe loLuntu  lowama-2016 eMamelodi ePitoli nguMphathiswa kwi-Ofisi kaMongameli uJeff Radebe noSonkcukhacha-manani Jikelele uPali Lehohla. Uhlolo lwalo nyaka lwenziwa phantsi komxholo othi: “UMzantsi Afrika endiwaziyo, ikhaya endiliqondayo” kwaye lujongiswe kwimizi engaphezu kwe-1,5 sezigidi – lilolona lukhulu ukuza kutsho ngoku xa luthelekiswa nolo lwalwenziwe kwiminyaka emihlanu edlulileyo elafikelela nje kwimizi engaphezulu kwama-300 000. Olu hlolo luza kwenziwe kwinyaga kaTshazimpuzi zize iziphumo zifumaneke ekupheleni kweyeSilimela yowama-2016.1.6. IKhabhinethi iyiqaphele ngenkxalabo ingxelo enikzelwe nguMbutho wezeMpilo weHlabathi kunye noMbutho weNtsebenziswano noPhuhliso lwezoQoqosho  kuPhando lweCandelo llezeMpilo olukhokelwa yiJaji uSandile Ngcobo. Le ngxelo ibonisa ukuba uMzantsi Afrika ubonelela ngezona nkonzo zezonyango zibiza kakhulu xa uthelekiswa namanye amazwe. IKhabhinethi iza kulinda kuqukunjelwe olu phando phambi kokuba iphefumle ngalo mba.2. Izigqibo ezingundoqo zeKhabhinethi2.1. IKhabhinethi ikwamkele ukupapashwakweDrafti yesiCwangciso-qhinga sokuLwa iNgxaki yoNgcoliseko loMoya kwiiNdawo eziXineneyo Ezihlala Abantu abaMkela iMivuzo ePhantsi eMzantsi Afrika ukwenzela uluntu ukuba luhlomle. Esi sicwangciso-qhinga sigxile ekuboneleleni ngendlela egxile ekuzinikeleni ukusebenza ngezinga eliphezulu longcoliseko kolunye loluntu oluhlala kwiindawo ezixineneyo nolwamkela imivuzo ephantsi. Sibonelela ngendlela elungeleleneyo ekuphumezeni amalinge okunciphisa ukuvutha kwezibaso emakhayeni. Olu ngenelelo lelokuqinisekisa ukuba le mimandla iyathobelana neMimiselo yoMgangatho weziRhangqo yeSizwe. Esi sicwangciso-qhinga sigxilileyo siza kuxhasa isicwangciso-qhinga sesizwe esikhoyo ukuhlangabezana nongcoliseko lomoya kweli lizwe.  2.2. IKhabhinethi ikwamkele ukuba urhulumente abe lelinye lamahlakani aza kusingatha iNgqungquthela yeZizwe-ngezizwe kaGawulayo yama-21 (i-AIDS 2016) ndawonye noNombutho eHlabathi kaGawulayo kwiZiko leNgqungquthela yeZizwe ngezizwe (i-ICC) eDurban ukususela ngomhla we-18 ukuya kowama-22 kweyeKhala yowama-2016. Ukusingatha le ngqungquthela kuza kuqhubela phambili indlela ilizwe lethu elihlangabezana ngayo neeNtsholongwane kaGawulayo (i-HIV) nesifo sephepha (i-TB) ngeli xesha kwangaxesha nye lisenza impembelelo komnye weyona mingeni iyeyona ibalulekileyo eMzantsi Afrika, kummandla welizwekazi nakwihlabathi.Le ngqungquthela iza kubonelela abaphandi abavela kwiinkalo zonke zehlabathi ngeqonga lokwabelana ngeenkqubo zobunzululwazi zala maxesha kweli candelo, ukufunda kubuchule bomnye nomnye nokuphuhlisa ubuchule bokuqhubela phambili onke amacala kumalinge wethu ahlangeneyo okunyanga nokuthintela i-HIV.3. Umthetho oYilwayo3.1. IKhabhinethi ikwamkele ukungeniswa koMthetho-siHlomelo wezoThutho zaseMhlabeni weSizwe wama-2015 ePalamente, ohlomela uMthetho wezoThutho zaseMhlabeni weSizwe, wama-2009 (uMthetho we-5 wama-2009). Ezi zilungisoo zoMthetho wezoThutho zaseMhlabeni wama-2009 ziza kuqhubela phambili inkqubo yokuguqula nokumisela ngokutsha inkqubo yezothutho zasemhlabeni yesizwe. Oku kuza kwenza igalelo kwinkonzo yezothutho kawonkewonke ekhuselekileyo, efikelelekayo, enobuchule nesebenzayo.Lo Mthetho uYilwayo ubonelela ngophuhliso olutsha kwicandelo lezothutho kawonkewonke. Ubonelela ngesikhokelo ekukho phakathi kwaso, izithuthi ezingezo moto; iinkonzo zezothutho ezibizwa ngezixhobo zobuchwephetshe nokuphawulwa kwezithuthi zikawonkewonke ngokutsha ngokusebenza ngendlela ephucukileyo. Ukwabonelela ngokucacisa ngengcaciso kwinkqubo yokudluliselwa kwamagunya nemimiselo ngokumayela nokukhutshwa kweelayisenisi zokuqhuba izithuthi zikawonkewonke.Lo Mthetho uYilwayo uza kubonelela ngokuqaliswa koThungelwano lwezoThutho lukaWonkewonke oluDibeneyo kwaye luyinxalenye yeProjekthi ye-7 yesiCwangciso seziSeko ezinguNdoqo seSizwe, sigxile ekusebenziseni uphuhliso olulungeleleyo ezidolophini nothungelwano lwezothutho oludibeneyo ukumisela izixeko njengonobangela wohlumo.4. Imisitho ezayo4.1. UMongameli uZuma uza kuya luTyelelo lwasebuRhulumenteni kwiFederal Republic of Nigeria ukususela ngomhla we-8 ukuya kowe-9 kweyoKwindla yowama-2016. Olu tyelelo lwasebuRhulumenteni luza kuqinisa ubudlelwano obuphakathi kwalamazwe mabini nokuqhubela phambili urhwebo oluphakathi kwemimandla yala mazwe.4.2. INyanga yamaLungelo oLuntu kweyoKwindla yowama-2016 iza kubhiyozelwa phantsi komxholo othi: “UMzantsi Afrika umanyene ukulwa nobuhlanga.” ISebe lezobuGcisa neNkcubeko limisele inkqubo ebude buyinyanga equka iintlanganiso ezimalunga nokusebenzisana  ukuze kwakhiwe isizwe esingenabuhlanga, esingacaluli ngokwesini, esilinganayo nesilawulwa ngentando yesininzi.IKhabhinethi icela abemi boMzantsi Afrika ukuba bahlomle kwisiCwangciso sokuSebenza seSizwe sokulwa ubuHlanga, uCalucalulo ngokobuHlanga, iNtiyo yabaSuka kuMazwe angaPhandle kunye neminye imiKhuba yokungaNyamezelani (sowama-2016-2021) phambi komhla wama-30 kweyeSilimela yowama-2016. Esi sicwangciso sibonelela ngesiseko somgaqo-nkqubo kawonkewonke wokulwa nocalucalulo ngokobuhlanga okuza kunceda ukunika impembelelo kwisibophelelo sethu samalungelo oluntu ezizwe-ngezizwe.    4.3. INgqungquthela ye-Russia ne-Afrika yokuLwa neziYobisi kwi-ICC yaseDurban ukususela ngomhla we-8 ukuya kowe-9 kweyoKwindla yowama-2016 lubonelela ngeqonga lokuqinisa isiCwangciso esiyiNtloko seziYobisi seSizwe (sowama-2013-2017).Umlo wokulwa iziyobisi ezingekho mthethweni uyahambelana neSicwangciso soPhuhliso seSizwe kwaye le ngqungquthela iphantsi kwemiqondiso emihle ye-AU ukusebenzela isibophelelo ngokwemimiselo efanelekileyo ye-UN yeziVumelwano zoLwaphulo-mthetho oluHleliweyo Phakathi kwaMazwe amaBini neziYobisi, isiCwangciso soMsebenzi se-AU (2013-2017 nezindululo zamazwe e-BRICS (i-Brazil, Russia, India, China noMzantsi Afrika).  Le ngqungquthela ilandela iNgqungqthela ye-Russia ne-Afrika yokuLwa iziYobisi, eligxile ekubonakaliseni imo edibeneyo yokuba iinkokheli zehlabathi zizimisele kangakanani ukuqubisana neengxaki yeziyobisi phakathi kwezizwe ngezizwe. Esi sicwangciso siza kuthiwe thaca kwiNdibano eNkulu eKhethekileyo ye-UN kwekaTshazimpunzi yowama-2016. 4.4. Urhulumente – ngokusebenzisana ne-ofisi kaNobhala wamaZwe aye ngamaThanga, iDyunivesithi yaseMzantsi Afrika (i-UNISA) ne-Arhente yoPhuhliso loLutsha yeSizwe – uza kusingatha  iNgqungquthela yesibini2 yamaZwe ayesakuba ngamaThanga ngoMsebenzi woLutsha kwikhampasi yase-UNISA ePitoli ukususela ngomhla- we-8 ukuya kowe-10 kweyoKwindla yowama-2016. Le ngqungquthela iqhubeka phantsi komxholo othi: “Bandakanya uLutsha eKwakheni iSizwe: iNdima yabaSebenzi abaluLutsha” nokuphinda kuhlolwe indima yamagcisa alulutsha  olusebenzayo nabahlohli bamaziko emfundo ephakamileyo ekubandakanyeni ulutsha kuphuhliso lwamazwe walo.5. Uluvo lwekhabhinethi kwimiba engundoqo ngokusingqongileyo5.1. IKhabhinethi izeka mzekweni kumyalezo kaMongameli uZuma ngokudingeka kokuhlonitshwa kwamaziko neenkqubo ezidalwe ngokwemimiselo yomgaqo-siseko weRhiphabliki yoMzantsi Afrika yowe-1996 nomthetho. UMongameli uZuma uyasebenza ngemeko yoMkhomishinala weZiko loMzantsi Afrika leeNkonzo yezeRhafu yaseMzantsi Afrika noMphathiswa wezeMali ngokulandela iindlela ezifanelekileyo esebenzisa izikhokelo ezifanelekileyo zezomthetho.  UMongameli umisele iinkqubo zokuhlangabezana nalo mba ngokufanelekileyo nangoxolo ukwenzela uncedo lwethu sonke. IKhabhinethi ibongoza onke amaqela achaphazelekayo ukuba azole azibambe, aze anikeze ithuba lokuba lo mba usonjululwe ngokusebenzisa iindlela ezifanelekileyo.5.2. IKhabhinethi ibongoza bonke abemi baseMzantsi Afrika ukuba babhalisele uNyulo looRhulumente baseKhaya lowama-2016 ngomhla we-5 nowe-6 kweyoKwindla yowama-2016. Unyulo loorhumente basekhaya, alufani nolwesizwe kuba koloorhulumente basekhaya kufanele ubhalise kwiwadi ohlala kuyo.Kubalulekile ukuba ube neNcwadi yeSazisi (i-ID) – ziza kwamkeleka zombini i-ID eluhlaza enebhakhodi kunye neKhadi-Sazisi – nokukhangela isimo sokuba ubhalisile na, iinombolo yewadi kunye nokuba simi phi isikhululo sakho sokuvota. Zonke ii-ofisi zeSebe lemiCimbi yezeKhaya ziza kuba zivuliwe ukususela ngentsimbi ye-08:00 ukuya kweye-17:00 ngomhla we-5 nowe-6 kweyoKwindla yowama-2016, oku kuhambelana kunye namaxesha okusebenza eKhomishini yoNyulo eziMeleyo kwezi ntsuku zimbini.IKhabhinethi ibongoza lonke ulutsha kunye nabo baza kuqala ukuvota ukuba babhalisele ukuvota. Ngokuvota kwakho uthathe inyathelo elibhekisele ekubeni ilizwi lakho livakale ekuthathweni kwezigqibo ezikuchaphazelayo nendawo ohlala kuyo. Oorhulumente basekhaya baxhomekeke kuwe.5.3. IKhabhinethi iyalugxeka uqhankqalazo olunobundlobongela lwabafundi, noluthe lwaphazamisa izifundo kwezinye iidyunivesithi laze lakhokelela ekutshatyalalisweni kwezakhiwo nempahla. Aba baqhankqalazi bathintela abafundi abanelungelo ilungelo lokuqhuba ngezifundo zabo kwaye oko kunempembelelo engekho ntle kwilungelo labo lokufumana imfundo ephakamileyo. Urhulumente uvulele bonke abadlali-ndima ababalulekileyo kwezemfundo ephakamileyo iinkqubo zonxibelelwano ukwenzela iingxoxo nothethathethwano. Oko kukhokelele ekubuyeleni kwisiqhelo nokukhuthazwa kwentalo-ntle kwiidyunivesithi zethu ezifuna ukufumana isisombululo kwimingeni yexesha eliphakathi ukuya kweyelide edibene nokudalwa kwenguqu kwelicandelo njengoko ichazwe kwizindululo zeMbizo yeNguqu kwezeMfundo ePhakamileyo yowama-2015.  IKhabhinethi iyawaxhasa amalinge awenziwe zi-arhente zogcino-mthetho ukuqinisekisa ukuba isithethe sokufunda sibuyiselwe, kunye nokukhuselwa kwempahla nesakhiwo namalungelo womntu ngamnye. Ukulawula komthetho kubaluleke kakhulu kwaye kufanele kuhlonitshwe ngamaxesha onke. Ukubuyela esiqhelweni nenzolo kwiidyunivesithi kuyafuneka ukuze iinkqubo zezemfundo zikwazi ukuqhubeka ngeli xesha imingeni yexesha eliphakathi nelide kusazanywana nayo.       IKhabhinethi iyabancoma abafundi abathe bema kunye bemanyene ukulwa ubuhlanga kunye nokulwa abo bazidla ngokuba nobuhlanga ngokugqithisileyo bechasa abamhlophe, oku kube ngumzekelo wokuba singasebenzisana sisonke ukwakha kwinkqubela neenzuzo ezenzwe kwicandelo lezemfundo ephakamileyo ukulungiselela lo nyaka wemfundo sikuwo. Kufuneka siyikhusele le nkqubela size sivumele ukubuya kocwangco nokululondoloza kuzo zonke iidyunivesithi zethu.IKhabhinethi imema bonke abadlali-ndima ababalulekileyo ukuba basebenzisane ukuze iidyunivesithi zethu zibe ziinkokheli zomsebenzi oquka konke nenguqu.5.4. IKhabhinethi ikuqaphele ukucetywa kokudibanisa iinkampani ezintathu ezenza iibhotile ukwenzela iNkampani ye-Coca Cola eMzantsi Afrika. IKhabhinethi iqaphele ukuba lo mba uza kuxoxwa kwiNkundla yoKhuphiswano. IKhabhinethi ivakalisa ukuxhalaba kwayo ngokulahleka kwemisebenzi okucetywayo nokuncitshiswa komsebenzi kwiintengiselwano zokudityaniswa kwazo. Ngenxa yezinga eliphezulu lentswela-ngqesho, iKhabhinethi ibongoza ezi nkampani ukuba ziqiniseke ukuba akukho kulahleka kwemisebenzi kwaye kuze kugcinwe izinga eliphakathi lengqesho.5.5. IKhabhinethi iyavuyisana noNozakuzaku waseMzantsi Afrika kuMbutho woRhwebo weHlabathi (i-WTO), uMnu Xavier Carim, othe wonyulwa ukuba abe ngusihlalo weBhodi yokuLamla iMbambano yeBhunga Jikelele le-WTO. IBhunga Jikelele yeyona bhodi iphezulu ye-WTO yokuthatha izigqibo phakathi kweNgqungquthela yobuPhathiswa. Ukuchongwa kukaNozakuzaku uCarim uyinxalenye yobungqina bokubaluleka kwendima edlalwa nguMzantsi Afrika kwi-WTO kwaye iyinxalenye yobungqina beempawu zikaNozakuzaku uCarim.5.6. IKhabhinethi isiqaphele isibhengezo seBarclays PLC sokuba nenjongo zokunciphisa ubunini-zabelo bayo zingama-62.3%i kwi-Barclays Africa Group Limited (i-BAGL) kule minyaka mibini ukuya kwemithathu ezayo. I-Baclays PLC, ngokukodwa iGosa eliyiNtloko yesiGqeba (i-CEO), lithetha kunye nabo bobabini uNdyebo weSizwe kunye ngeBhanka enguVimba kothethathethwano olungafihlekelanga, kwaye siyakkwamkela ukuzinikela kwale nkampani ukuba iphumeze isicwangciso-qhinga sayo esitsha ngendlela eza kunciphisa impembelelo kuqoqosho apho iBAGL isebenza khona. IBhanka enguVimba iza kusebenza neBarclays PLC ne-BAGL ukuqinisekisa ukuba nayiphi na imingcipheko ekwintengiselwano iyathityazwa kuze kuthathwe amanyathelo afanelekileyo ukulawula ukungena nokuphuma kwemali kule ntengiselwano.5.7. IKhabhinethi ibothulela umnqwazi bonke abo bafikelele kumagqibela kankqoyi nabo bathe baphumelela iMbasa yokuFundisa yeSizwe. Umsitho wazo ububanjwe ngomhla wama-27 kweyoMdumba yowama-2016. Aba titshala bakhutheleyo baliqhubela phambili ilizwe lethu ngokuqinisekisa ukuba amagumbi wabo okufundela avelisa abafundi abakhuthazekileyo abazokwenza igalelo ekuphuhliseni uMzantsi Afrika.5.8. IKhabhinethi iyavuyisana neMarket Theatre eRhawutini ngokubhiyozela iminyaka engama-40 ikho. Ngexesha lucalucalulo iMarket Theatre yaba luphawu lomzabalazo ngokubalisa ibali loMzantsi Afrika eliyinyaniso.5.9. IKhabhinethi iyavuyisana nootitshala womculo, uMnu Chad Hendricks, wase-Retreat kwi-Cape Flats ngokuphumelela uKhuphiswano lwabaCulisi oludumileyo i-Len van Zyl eKapa. Ibhaso lakhe liquka imali yokufunda yeenyanga ezintathu e-United States apho aza kufunda khona kwiPhiladelphia Orchestra aze aqeqeshwe ngodumileyo uNjingalwazi uVictor Yampolsky eChicago.5.10. IKhabhinethi iyavuyisana nomvelisi wemidlalo-bhanyabhanya, uMnu Anant Singh, ngokufumana iwonga elikwindawo yesithathu ngomdlalo-bhanyabhanya i-uShepherds and Butchers kumsitho wokuWongwa ngabaBukeli wasePanorama woMdlalo Bhanyabhanya obuNtsomi kuMbiyozo woMdlalo Bhanyabhanya weSizwe-ngezizwe waseBerlin. Le yeyona mpumelelo inkulu njengoko lo mdlalo bhanyabhanya ubukhuphisana nemidlalo bhanyabhanya ingama-51 ebonisiweyo enobude bayo evela kumazwe angama-33.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1. Ukwandiswa kwesivumelwano sengqesho sikaMnu Lionel October njengoMlawuli-Jikelele (u-DG) kwiSebe lezoRhwebo noShishino, isithuba sexesha leminyaka emihlanu.6.2. Ukuqeshwa kukaGq Mantlhake J. Mboya njengoSekela-Mlawuli-Jikelele: Umgaqo-nkqubo weKharityhulam noHlolo kwiSebe leMfundo esiSiseko.6.3. Ukuqeshwa kukaNksz Shamilla Chettiar njenge-DDG: KwiiNkonzo zoMgaqo-nkqubo noLwazi kwiSebe lezoKhenketho.6.4. Ukuqeshwa kukaMnu Mbulelo Tshangana njengoMlawuli-Jikelele kwiSebe lwezokuHlaliswa koLuntu.6.5. Ukuqeshwa kwakhona kukaMnu Kutoane Obed Kutoane njengeGosa eliyiNtloko lesiGqeba kwiQumrhu le-Inshorensi yamaTyala eMpahla eThunyelwa kuMazwe angaPhandle lwaseMzantsi Afrika .   6.6. Ukuqeshwa kukaMnu Vuyo Mafata njengoMkomishinala weMbuyekezo: KwiNgxowa-mali yeMbuyekezo kwiSebe lezabaSebenzi.6.7. Ukuqeshwa kweQela lokuThatha iNtambo zoLawulo ixesha leminyaka emihlanu:a) Nksz Neo Phakama Dongwana (uSihlalo);b) Njing Stephanie Marie Luiz (uSekela-Sihlalo);c) Njing Shirley Zinn (ilungu leqela);d) Adv Rory Voller (ilungu elonyuliweyo);e) Nksz Wendy Ndlovu (ilungu elonyuliweyo);f)  Nks Annalie de Bruyn (ilungu elonyuliweyo); kunyeg) noMnu Nano Abram Matlala (ilungu leqela).6.8. Ukuqeshwa kweBhodi yeQumrhu lezaMandla eNyukliya laseMzantsi Afrika yexesha leminyaka emithathu:a) Mnu Nqaba Ngcobo;b) Gq Namane Magau;c) Gq Xolani Mkhwanazi;d) Gq Alex SmangaTsela;e) Nksz Rosemary Mosia;f)  Gq Kelvin Kemm (uSihlalo);g) Mnu Zibusise Comfort Ngidi;h) Nksz Pamela Bosman; kunyei)  noNkosana uKennedy Tshivhase.Imibuzo:Nksz Phumla Williams (isiThethi seKhabhinethi esiliBambela)Iselula: 083 501 0139"
Intetho kwintlanganiso yeKhabhinethi yangomhla we-16 kweyoKwindla ngowama- 2016 ,17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/xh/speeches/statement-cabinet-meeting-16-march-2016-17-mar-2016-0000,"1. Izigqibo ezingundoqo zeKhabhinethi1.1. IKhabhinethi ihlole iiNgxelo  zeNkqubela yeziPhumo zeKota yesiThathu ukususela kweyeDwarha kuye kweyoMnga  ngowama-2015. Ezi ngxelo zibonakalisa inkqubela ethe vetshe ekusebenziseni iinkqubo zikarhulumente  ezinefuthe elingqalileyo ekuphuculeni ubomi babemi boMzantsi Afrika.Ezi Ngxelo zibubungqina bokuba urhulumente kukho inkqubela ayenzileyo ekuphumeleliseni izinto emakufikelelwe kuzo ngokwesiCwangciso-sikhokelo esibubuChule sesiGaba esiPhakathi sowama-2014-2019. Zikwasisondeza ekufezekeni koMbono wama-2030, njengoko uthiwe thaca sisiCwangciso soPhuhliso lweSizwe, nonjongo wawo ikukuhlasela indlala, intswela-ngqesho nokungalingani.IKhabhinethi iyiqaphele inkqubela ebonakalayo eyenziweyo ukuphumelelisa izinto ezingundoqo emakufikelelwe kuzo kwakunye neziqhamo. IKhabhinethi iyiqaphele into yokuba noxa kukho inkqubela ebonakalayo eyenzekileyo malunga nenkoliso yezinto ezalatha oko, kusekho imiba efuna ukungenelela kukarhulumente ngokulungeleleneyo.2. Ukuphunyezwa kweenkqubo ezingundoqo zikarhulumente2.1. IKhabhinethi ivakalise umbulelo wayo kubo bonke abemi boMzantsi Afrika  abalisabeleyo ikhwelo elenziwe yiKhomishini yoNyulo eZimeleyo (i-IEC) lokuba abantu babhalise, bajonge imeko yabo malunga nobhaliso kwaye bahlaziye iinkcukacha zabo ezikumqulu wabavoti. Loo nto yenzeke ngempelaveki yomhla we-5 nowe- 6 kweyoKwindla ngowama- 2016. Abantu ababalelwa kwizigidi ezithathu baya kwiindawo ekubhaliselwa uvoto kuzo kulo lonke eli, kwaye abangama- 544 552 kwabo ibingabhalisa okokuqala (i-78.6%) kwaye beneminya yobudala engaphantsi kwengama-30. Loo nto ibonisa ukuzimisela kwabemi boMzantsi Afrika ukuthatha inxaxheba ekwakheni ulawulo lwethu lwentando yesininzi.IKhabhinethi imemelela bonke abemi boMzantsi Afrika ukuba balixhamle ilungelo labo lomgaqo-siseko ngokuthi babhalise, kwaye icela abo ababhalisa kwixesha elidluleyo ukuba baqinisekise iinkcukacha zabo zobhaliso njengoko kubekho izinto ezininzi ezikhokhelele ekutshintsheni komqulu wabavoti.  2.2. Impelaveki yokugqibela yobhaliso iza kuba ngomhla we-9 ukuya kowe-10 kuTshazimpunzi ngowama-2016. Ngaloo mihla zonke iindawo ekuvotelwa kuzo ziza kuphinda zivulwe ukususela ngentsimbi yesi-8:00 ukuya kweye-17:00. Eli iza kuba lithuba lokugqibela lokuba abavoti babhalise kwaye bahlaziye inkcukacha zabo zobhaliso kwiindawo zabo zokuvota. Phofu, ubhaliso yinto esoloko iqhubeka kuzo zonke ii-ofisi ze-IEC ngamaxesha omsebenzi ukususela ngoMvulo kude kube ngoLwesihlanu, de umqulu wabavoti woNyulo looMasipala wama-2016 uvalwe mhla unyulo lwaziswayo ngokusemthethweni.IKhabhinethi iyalugxeka udushe kwiingingqi ezithile noluthe  lagxobhagxobha impelaveki yobhaliso esandul’ukubakho.  Iyaphinda iyayithetha into yokuba akukho mntu omele ukuthintela nawuphi na ummi woMzantsi Afrika ukuba alixhamle  ilungelo lakhe elibhalwe lacaca kuMgaqo-siseko lokubhalisela uvoto. IKhabhinethi ikwamemelela bonke abenza loo nto ukuba bahlukane nezenzo zolwaphulo-mthetho ezinjengezo. Abo bachaphazelekayo mabazise ii-arhenete zogcino-mthetho. IKhabhinethi imemelela zonke ii-arhente zogcino-mthetho ukuba zithathe amanyathelo aqatha ngokubhekisele kwabo baphula umthetho.  2.3. UMongameli Jacob Zuma uza kutyelela eBhayi ngomhla we-8 kuTshazimpunzi kowama-2016. Uza kuhlola inkqubela eyenziweyo ekuphuhliseni iziseko zothutho zaselwandle njengenxalenye yelinge lesizwe mayelana noQoqosho lwaseLwandle.  Olu qoqosho lolunye lwamacandelo amathathu e-Operation Phakisa kwaye lusondeza ilizwe eli ekuboniseni amandla eelwandlekazi zoMzantsi Afrika. Loo nto inganegalelo lemali engafikelela kwiibhiliyoni zeerandi ezili-177 kwimveliso yasekhaya iyonke, nto leyo enokudala imisebenzi emitsha engaphaya kwesigidi.2.4.IKhabhinethi yamkela utyelelo olube yimpumelelo lwaseBurhulumenteni lukaMongameli Zuma  kwiFederal Republic of Nigeria ukususela kumhla we-8 ukuya kowe- 9 kweyoKwindla ngowama-2016. Olo tyelelo lwaqinisa amakhonco akhoyo kula mazwe mabini kwezopolitiko, ezoqoqosho nezasentlalweni. Elinye leziganeko ezibalulekileyo zolo tyelelo yaba kukunyuselwa kwesiVumelwano seNtsebenziswano saMazwe amaBini iye kwinqanaba leNtloko yoMbuso, nto leyo ebeka phambili ukuphuhliswa koqoqosho kula mazwe mabini.IKhabhinethi iyakwamkela ukuvuleleka koqoqosho lwaseNigeria kwiinkampani zaseMzantsi Afrika kumacandelo anjengobunjineli, eleziseko ezingundo zonxibelelwano, elezokwakha, elobuchule bokuhamba ngeenqwelo-moya, amajelo eendaba, ukubuka nokutenda iindwendwe, imiba yebhanki, ulonwabo, imihlaba nezindlu, intengiso kunye neenkonzo zokuphonononga nokuzingela i-oli negesi. IKhabhinethi ijonge ukunyuka kwenani lotyalo-mali lweNigeria eMzantsi Afrika, nto leyo eza kukhuthaza urhwebo phakathi kwezi zizwe zimbini.   Iziphumo zoku kusebenzisana kwala mazwe mabini analona qoqosho lungamandla kweli lizwekazi ziza kudibanisa uqoqosho lwengingqi, ngaloo ndlela zinyuse izinga labathengi nabasebenzisi-zinkonzo abafanayo namalinge akhoyo okukhulisa uqoqosho nengqesho e-Afrika. Oku kubonisa ukuba uMzantsi Afrika yindawo ekunokukhutshiswana ngayo ngotyalo-mali, noxa imeko yezoqoqosho ehlabathini imaxongo. Iziphumo zako konke oku ngamathuba omsebenzi nokuphuhliswa kwezakhono zabemi boMzantsi Afrika.2.5. IKhabhinethi iyiqaphele into yokuba  uMzantsi Afrika uza kuthatha inxaxheba kwiSeshoni yama-60 yeKomishini yeZizwe eziManyeneyo (i-UN) ngeMeko yabaseTyhini  (i-CSW60) eNew York, eMelika, ukususela ngomhla we-14 ukuya kowama-24 kweyoKwindla ngowama-2016 phantsi komxholo othi: “Ukuxhotyiswa ngezakhono kwabasetyhini kunye nendlela okunxibelelana ngayo nophuhliso oluzinzileyo”. Le seshoni ibanjwa ngonyaka obalulekileyo eMzantsi Afrika kuba kukho iziganeko ezithathu ezibalulekleyo ezenzekayo ezizezi: iSikhumbuzo seminyaka engama-20 yokusekwa koMgaqo-siseko weRiphabliki yoMzantsi Afrika ngowe-1996, iSikhumbuzo seminyaka engama-40 sezidube-dube ezazikhokelwa luLutsha eSoweto ngowe-1976 kunye neSikhumbuzo seminyaka engama-60 somngcelele wamanina wangowe-1956.UMzantsi Afrika wenze ingxelo kwiUN CSW60 kwaye oku kusinika ithuba lokuthelekisa inkqubela esiyenzileyo oko kuthe kwabakho ulawulo lwentando yesininzi. Kubalulekile ukuyiqaphela into yokuba oko kwathi kwabakho ulawulo lwentando yesininzi, phakathi kwezinye izinto, uMzantsi Afika  wathabatha inxaxheba  kwiNkomfa yeHlabathi yesi-4 yabaseTyhini ngowe-1995,waza watyikitya isiVumelwano saseBeijing kunye neQonga lokuSebenza kwangalo nyaka mnye.Uhambisana nesindululo E/RES/2013/18 seBhunga le-UN lezoQoqosho nezeNtlalo, uMzantsi Afrika uzinikezele ekuqhubeni ukusebenza kwesiVumelwano saseBeijing kunye neQonga lokuSebenza, nto leyo engumkhombandlela wokugunyaziswa kwabasetyhini kwanenkqubela yabo.3. IMithetho esaYilwayo3.1. IKhabhinethi ivume ukungeniswa ePalamente koMthetho-sihlomelo osaYilwayo wamaCandelo kaMasipala: uRhulumente weMimandla wonyaka wama- 2016. Izilungiso ziyenziwa kuMthetho wamaCandelo kaMasipala: uRhulumente weMimandla, wonyaka we-1998 (uMthetho uNombolo 117 wowe-1998),  owaqalisa ukusebenza phambi konyulo lokuqala lorhulumente wemimandla kulawulo lwentando yesininzi olwalungomhla wesi-5 kweyoMnga ngowama-2000.Ezi zilungiso ziza kuphucula ulawulo lonyulo lukarhulumente wemimandla, kwaye phakathi kweenguqulelo ezikhoyo, ziza kwenza oku:a) ukulungisa imigaqo yoomasipala abakwiCandelo A;b) ukususa yonke into ebhekisa kwimimandla  yolawulo lwezithili;c) ukucacisa umhla wokuqalisa kokusebenza koceba;d) ukumisela ukuba uMongameli abeke umhla  wonyulo loomasipala;e) ukuvumela ukuba lolulwe ixesha lokubhengeza iziphumo zonyulo;f) ukufuna ukuba umphathi kamasipala azise i-IEC ngezithuba ezikhoyo kwiiwadi;g) ukumisela ukuba iLungu leBhunga eliLawulayo limisele umhla wonyulo lwelungu  olwenziwa phakathi kwexesha lolawulo lweBhunga;h) ukucacisa isininzi esifunekayo ukuze ibekho intlanganiso yebhunga;i) ukucacisa iimeko zokuvota koceba ochophele intlanganiso yebhunga;j) ukunyusa ukutshintsha kwamanani abavoti kwiwadi nganye ngelixa lentlanganiso yebhunga;k) ukunyusa ukutshintsha kwamanani abavoti xa kucandwa ukuze kucaciswe ukunikwa koomasipala basekhaya izihlalo ezingaphaya.4. Imisitho ezayo4.1. UMongameli Zuma – njengobambisane isihlalo noMongameli waseFrance uFrançois Hollande, kwiKomishini ePhezulu kwezeNgqesho kwezeMpilo noHlulo loQoqosho – uza kuya ekuphehlelelweni ngokusesikweni kwale Komishini eLyon, eFrance ngoLwesithathu umhla wama-23 kweyoKwindla ngowama-2016. Ikhomishini le igxile kwisidingo seengcali zezempilo kumazwe anemivuzo ephakathi nephantsi. Eli linge le-UN kulindeleke ukuba linyuse ukhuseleko ngokwasempilweni elizweni liphela kwaye likhuthaze ukukhula koqoqosho okubandakanyayo, nto leyo enegalelo ekusebenzeni kweNkqubo yoPhuhliso oluZinzileyo lowama-2030.4.2. UMongameli Zuma uza kutyelela ngokwasebuRhulumenteni eSaudi Arabia ukususela ngomhla wama-27 ukuya kowama-28 kweyoKwindla ngowama-2016, tyelelo olo oluza kuqinisa ubudlelwane obukhoyo phakathi kwala mazwe mabini.4.3. UMongameli uza kuya kwiNgqungquthela yesi- 4 engoKhuseleko lweNyukliya eWashington, eMelika, ukususela ngomhla wama-31 kweyoKwindla ukuya kumhla woku-1 kuTshazimpunzi ngowama-2016. Ingqungquthela le iza kuxoxa ngomngcipheko okhulayo onokukhokelela kubunqolobi obunokuqhutywa kusetyenziswa izixhobo zenyukliya, kwaye iza kugqamisa amanyathelo anokuthathwa ngamazwe ngamazwe ukuthoba ukusetyenziswa kweyuraniyam enamandla amakhulu, ukugcinwa kwexhobo ezinobungozi, ukuchasa ukuthutyeleziswa kwenyukliya, ukuthintela, ukubona nokuphazamisa amalinge azama ukusebenzisa izixhobo zenyukliya kwizenzo zobunqolobi.4.4. UMongameli Zuma uza kukhokhela imibhiyozo yoSuku lwamaLungelo oLuntu kwiBala iMoses Mabhida kwiphondo laKwaZulu-Natal ngoMvulo, umhla wama-21 kweyoKwindla ngowama-2016 phantsi komxholo othi: “UMzantsi Afrika umanyene ekulweni ubuhlanga”. Njengoko kwakwazisiwe kwiNtetho engoBume beSizwe yowe-2016, olu Suku kulo nyaka luza kubeka isiseko senkqubo yexesha elide yokwakha isizwe esingacalulani ngobuhlanga. IKhabhinethi imemelela bonke abemi boMzantsi Afrika ukuba babe banye ekulweni nasekuchaseni ubuhlanga – nokokuba busemakhayeni ethu, ekuhlaleni, kwimibutho yasekuhlaleni, emisebenzini okanye kunxibelelwano ngeselela. Kufuneka sisebenze kunye ukuze kufezeke ulawulo lwentando yesininzi oludibeneyo, olungacaluli ngabuhlanga nasini.4.5. IKhabhinethi iza kusebenzisana nabemi boMzantsi Afrika kulo lonke eli ngelixa leVeki yeSizwe yokuGxininisa kwiiMbizo phakathi komhla wesi- 4 nowe-10 kuTshazimpunzi ngowama-2016, phantsi komxholo othi: “Sisonke siqhubela uMzantsi Afrika phambili : Sikhulisa uMzantsi Afrika. Loo veki ingqamana neVeki yePalamente yeeNqila zoVoto nokukhumbula iNyanga yeNkululeko.IKhabhinethi ikhuthaza abemi boMzantsi Afrika ukuba bathathe inxaxheba ngamandla kule misitho, kwaye bathethathethane neenkokeli zopolitiko. Le Veki yokuGxininisa kwiiMbizo iza kugqamisa ukusebenza kwesiCwangciso esinaManqaku aliThoba enjongo yaso ikukomeleza  ukukhula koqoqosho nokudala amathuba emisebenzi afuneka kangangoko. Le veki yeeMbizo iza kuphinda itshile ngempumelelo yorhulumente wemimandla, kubandakanywa nempumelelo eze ngecebo lokuvuselela urhulumente wasekhaya- inkqubo yokuBuyela kuNdalashe.Le veki iza kuphinda ingqamane nempelaveki yokugqibela yobhaliso phambi koNyulo looMasipala lowe-2016, nto leyo eza kuphinda inike abaphetheyo ithuba lokuqoqa nokuhlanganisa abemi boMzantsi Afrika ngokubafundisa ngezovoto ukuba babhalise kwaye baqinisekise iinkcukacha zabo zovoto.4.6. USekela-Mongameli uCyril Ramaphosa uza kuvula iNgqungquthela yesiBini yokuPhuhliswa kwabaSebenzi eza kuba seGallagher Convention Centre eMidrand ngomhla wama-29 nowama- 30 kweyoKwindla ngowama-2016 phantsi komxholo othi: “Intsebenziswano yezakhono – Ikhwelo lokuba kuSetyenzwe”. Le ngqungquthela  iza kudibanisa bonke abachaphazelekayo kwicandelo lemfundo ephakamileyo liphela ukuze incede ekuliphuhliseni nasekudibaneni ngentsebenzisano  edala amaziko emfundo ephakamileyo alungele ukusebenza.4.7. IVeki yeSizwe yezaManzi yowama-2016 iza kubakho ukususela ngomhla we-14 ukuya kowama-22 kweyoKwindla phantsi komxholo othi, “Amanzi abantu, amanzi ongiwa ngabantu”. Le veki iza kutshila ngamanzi njengelungelo lomntu ngokuvusa abantu malunga nengxaki yabantu abangafikeleliyo emanzini acwengileyo aselwayo.ISebe laManzi noGutyulo likwiphulo lokutshabalalisa inkqubo yamabhakethe elindle kwaye kungoku nje sele iphelise ukusetyenziswa kwamabhakethe kwiindawo ezingama--78.8% ezinezindlu ezihlala abantu eMzantsi Afrika. Amaphondo asixhenxe aqhube kakuhle kakhulu ngokuphelisa iindawo ezingumyinge ongama-90% ezisasebenzisa amabhakethe. Amaphondo aziphelise zonke iindawo ezinezindlu ezisebenzisa amabhakethe ukuzithumba  yiKwaZulu-Natal, uMntla Ntshona, iMpumalanga neGauteng. INtshona Koloni sele iphelise iindawo ezingama-i-99.8%. Kwinani ebekujongwe kulo elingama-26 120 eMntla Koloni, eMpuma Koloni, eMntla Ntshona naseFreyistata, ukuza kuthi ga ngoku iindawo ezingama-11 650 ebezikade zisebenzisa amabhakethe ngoku azisawasebenzisi.Noxa iimvula ezithe zana kutsha nje ziye zanceda, imbalela isagquba kwezinye iindawo kweli lizwe. Abemi boMzantsi Afrika mabaqhube bachuleze ukusebenzisa amanzi kwaye basebenzise amalinge okugcina amanzi. URhulumente selebonelele ngemali eyibhiliyoni yeerandi ukuhlangabezana nale ngxaki yembalela.IKhabhinethi iyayamkela inkqubela eyenziwe yinkqubo yeDabi lokuLwa  ukuVuza kwaManzi yeminyaka emihlanu phantsi komxholo othi: “Ithontsi ngalinye libalulekile). Injongo yayo le nkqubo kukufumana, ukuqeqesha nokusebenzisa abantu abatsha abali-15 000 abanesiqinisekiso semfundo ubuncinane seBanga le-12 okanye u-N3 ukuba babe ngabatywini, amagcisa nee-arhente zamanzi.5. Uluvo lweKhabhinethi kwimiba egqubayo ekuhlaleni5.1. IKhabhinethi iyabacela abaqhankqalazi ukuba bazibambe kakhulu, kwaye izikhalazo zabo zilawulwe ngumthetho nanguMgaqo-siseko. Ukonakalisa okuyinkohlakalo nokonakalisa impahla yinto yokutsiba ilitye likaphungela malunga nelungelo lokuqhankqalaza kwaye loo nto ngumsebenzi wabaphuli-mthetho abalahlekileyo. Ii-arhente zogcino-mthetho aziza kuwugcina umthetho ngokubamba nokubeka ityala abo batshabalalisa impahla kwiidyunivesithi, kwanamanye amaziko emfundo ephakamileyo, ekuhlaleni nangexesha loqhankqalazo..5.2. UMphathiswa wezeZimali wazise iKhabhinethi ngotyelelo asandula ukuba nalo eMelika naseNgilani apho athe wadibana nabachaphazelekayo, kuquka iinkokheli kwezoshishino. IKhabhinethi izinikele ekuqinisekiseni okokuba izinga lethu kwezoqoqosho alithotywa..Olo tyelelo lunika urhulumente ithuba lokwabelana ngamalinge athile aliqela asetyenzisiweyo ukuhlangabezana nemingeni. Loo malinge aquka intsebenziswano ukuze ukukhula okubandakanyayo kukhawuleze, ukukhawulezisa amanyathelo okuqinisa imicimbi yemali kaRhulumente nokukhawulezisa ukusebenza kweNkqubo yoTyalo-mali kwiziSeko ezinguNdoqo exabisa iibhiliyoni zeerandi ezingama-R870 kwakunye nenkqubela eyenziweyo ekusombululeni imiqathango yezamandla, kuquka ukusebenzisa amandla ahlaziyekayo.IKhabhinethi imemelela onke amacandelo ukuba athethe ngazo zonke iinkqubo ezakhayo nangokungenelela okwenziweyo ukukhusela uqoqosho lwethu. Kubalulekile ukuba onke amacandelo aqinisekise ukuba uqoqosho lwelizwe lomelele. Ngokuphathelele kulo mba, iKhabhinethi ikwayalele iKomiti yaBaphathiswa yezoTyalo-mali ukuba ikhawulezise zonke izigqibo ezingundoqo ezayamana noqoqosho. IKhabhinethi iyayiphinda into yokuba ukomelela koqoqosho loMzantsi Afrika kusekelwe phezu kwezinto eziqinileyo nezingundoqo zoqoqosho kwaneenkqubo ezisebenzayo. 5.3. IKhabhinethi isiqaphele isimangalo seQumrhu leMigodi sokuba uXwebhu lwezeMigodi kuthiwe alihambisani namgaqo-siseko kwaye alikho mthethweni. IKhabhinethi iphinda iyayithetha into yokuba imithetho-siseko yoXwebhu lwezeMigodi ijonge ekuguquleni ushishino lwemigodi ngenjongo yokulungisa ukungalingani kwezinto ngokwasembalini, nto leyo eyeza nenkqubo yocalucalulo. Injongo kukuba ishishini eli lihambelane neenguqu zoMzantsi Afrika mayelana nezentlalo, ezopolitiko nezoqoqosho. Ukuphuculwa kwabahlali ikwangumba ongundoqo ekugxilwe kuwo ukuqinisekisa ukuba uphuhliso lwemigodi alubabekeli ecaleni abahlali abafaneleyo.   5.4. IKhabhinethi imemelela bonke abasebenzisa iindlela, ngokukodwa abo baza kuba besendleleni kwezi holide zizayo, ukuba badlale indima yabo ngokuluthabathela kubo uxanduva lokhuseleko lwabo nolo lwabahamba ezindleleni. Ukuphelisa le nyhikityha yokubhubha kwabantu ezindleleni yinto ephambili esizweni. Abaqhubi kufuneka baqave, bathobele imithetho yendlela, bangaseli baze baqhube, basigcine isantya esimiselweyo kwaye baqinisekise ukuba iinqwelo zabo zikufanele ukuhamba endleleni.5.5. IKhabhinethi ivuyisana nabo bonke abaphumelele iiMbasa zeSizwe zamaLungelo abaKhubazekileyo, msitho lowo owawubanjwe ngomhla we-11 kweyoKwindla ngowama-2016. Ezi mbasa zithulela umnqwazi abantu abakhubazekileyo kunye namatshantliziyo alwela amalungelo abantu abakhubazekileyo abagqwesileyo ngonyaka wama-2015.5.6. IKhabhinethi ithulela umnqwazi abo baphumelele kwiiMbasa zesiThathu zeSizwe zoNyaka zokuGqwesa zabeNkonzo yesiPolisa yoMzantsi Afrika (i-SAPS), eqhwabela izandla ukugqwesa kwamalungu e-SAPS, amapolisa ahleli ekhaya anokubizwa nanini na kwanamaqonga amapolisa abahlali.5.7. IKhabhinethi incoma ababhali uMandla Dube noLeon Otto bePambili Media ngefilimu yabo ethi: Kalushi: The Story of Solomon Mahlangu. Abemi boMzantsi Afrika bakhuthazwa ukuba bayibukele le filimu itsala umdla inomxholo otyebileyo wezopolitiko engokuguquka kwetyendyana eliminyaka ili-19 ubudala nelilelaseMamelodi, empuma Pitoli, libe ngumzekelo woMzabalazo. IKhabhinethi iphinde yayithetha into yokuba, ngokusebenzisa isebe lezoRhwebo noShishino nelezobuGcisa neNkcubeko, iza kusoloko ikuxhasa ukukhula kweshishini lobugcisa elisikhumbuza lisixelela ibali loMzantsi Afrika.5.8. IKhabhinethi ivuyisana netshantliziyo lobulungisa ekuhlaleni uFather Michael Lapsley ngokuwongwa nge-International 2016 Public Peace Prize kwinqanaba i- ‘Global Peace and Reconciliation – Internationally-Reputed Peacemaker’.5.9. IKhabhinethi iqhwabela izandla uPieter du Preez ngokutyunjelwa iMbasa ye-Laureus yokuba nguYena uGqwesileyo kwabaKhubazekileyo kwezeMidlalo kulo Nyaka, ngenxa yokugqwesa kwakhe ngonyaka wama-2015.5.10. IKhabhinethi ivuyisana noWayde van Niekerk owenze imbali kwezokubaleka ngokuba ngumntu wokuqala ezimbalini ukubaleka yomithathu le midyarho: i-100m ngexesha elingaphantsi kwemizuzwana eli-10‚ i- 200m ngexesha elingaphantsi kwemizuzwana engama-20 ne-400m ngexesha elingaphansi kwemizuzwana engama- 44‚ nto leyo eqinisekiswe nguMfelandowonye weHlabathi weMibutho yeeMbaleki.6. Izikhundla6.1. Akukho zikhundla zazisiweyo kule ntlanganiso yeKhabhinethi.Imibuzo:UNksz Phumla Williams (isiThethi seKhabhinethi esiliBambela)Iselula: 083 501 0139"
INtetho kwiNtlanganiso yeKhabhinethi yomhla we-13 kuTshazimpuzi wowama-2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/xh/speeches/statement-cabinet-meeting-13-april-2016-21-apr-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyazamkela izinto ezibe yimpumelelo ezithe zakhankanywa nguMongameli uJacob Zuma ngexesha lokutyelela iziko eliseBhayi eMpuma Koloni, ukuza kuhlola inkqubela esele yenziwe ekuphunyezweni kwephulo elibizwa i-Operation Phakisa: uQoqosho lwezaseLwandle.Urhulumente uvule utyalo-mali olufikelela kwimali emalunga neebhiliyoni zeerandi ezili-17 kuQoqosho lwezaseLwandle. Ukususela ekusungulweni kwayo, kudalwe imisebenzi engaphezulu kwama-4 500 kumacandelo aliqela.Oodokolwana ababini kwabalithoba abakhiwa kuMzi weeNqanawa waseMazantsi e-Afrika, i-Southern African Shipyard, nesakhelwa uGunyaziwe waMazibuko eSizwe akwa-Transnet (i-TNPA) kwiZibuko laseDurban baza kuthunyelwa kwiZibuko laseBhayi. UMongameli uZuma umisele ngokusesikweni udokolwana wokuqala eBhayi, obizwa uMvezo, nothiywe ngendawo awazalelwa kuyo owayesakuba nguMongameli uNelson Mandela.I-TNPA ibekele bucala imali engaphezulu kweebhiliyoni zeerandi ezisixhenxe yokuphucula amazibuko eli. UMongameli ukubona oku kuhlaziywa nokwakhiwa ngokutsha kwesangwana neebhulorho zokungena ekumisa kuzo iinqanawa kwiZibuko laseBhayi neziza kukwazi ukungenisa iinqanawa ezongezelelweyo ezili-12 xa kuthelekiswa nezo zimbini zikhoyo ngoku.1.2. IKhabhinethi iyababulela abahlawuli berhafu abathe basebenzisana norhulumente kunyaka-mali wama-2015/16 ukwenza ukuba uqokelelo lwethu lwerhafu lufikelele okokuqala kwitriliyoni yeerandi. Lo ngumzekelo ocacileyo wamandla oqoqosho lweli oluphumelela naphantsi kweemeko ezinzima.Kungenxa yerhafu ehlawulwa ngabemi boMzantsi Afrika abathe bangenisa iingxelo zabo zerhafu ngethuba kunye nomsebenzi omhle wokuqokelela irhafu weZiko leeNkonzo zezeRhafu zaseMzantsi Afrika (i-SARS) okwenza ukuba urhulumente akwazi ukunikezela ngeenkonzo ezidingeka kakhulu nezidlala indima ekuphuculeni ubomi babemi baseMzantsi Afrika. 1.3. IKhabhinethi iyasamkela isibhengezo esenziwe nguMongameli uZuma sokuba umhla wesi-3 kweyeThupha yowama-2016 njengomhla woNyulo looRhulumente beeNgingqi lowama-2016. Urhulumente uxolile kukuba iimpela-veki ezimbini ezingumhla we-5 ukuya kowe-6 kweyoKwindla nomhla we-9 ukuya kowe-10 kuTshazimpuzi zokubhalisela unyulo kubonakale inani elikhulu labo baselungelweni lokuvota, ingakumbi abo baza kuvota okokuqala kunye nolutsha. IKhabhinethi iyababulela bonke abo bathe basabela kwikhwelo lokuya kubhalisa nokuya kukhangela iinkcukhacha zabo kuluhlu lwabavoti. Kungenxa yokusebenza ngokubambisana okubangela ukuba ulawulo lwethu lwentando yesininzi luye lusomelela ngakumbi.IKhabhinethi ibongoza bonke abemi abangekabhalisi okanye abangekazikhangeli iinkcukhacha zabo ukuba batyelele ii-ofisi zeKhomishini yoNyulo eziMeleyo koomasipala babo baze balungise iinkcukhacha zabo kumqulu woluhlu lwabavoti (banikezele ngeedilesi) baze babhalisele unyulo lomhla wesi-3 kweyeThupha. Abavoti basenokuthumela iinombolo zabo zeZazisi nge-SMS ku-32810 okanye baqhagamshelane neziko loqhagamshelwano ku-0800 11 8000 ukuqinisekisa ukuba buthini ubume babo.Ubhaliso luqinisekisa ukuba igama lakho likhona kumqulu woluhlu lwabavoti ukuze ukwazi ukuvota. IKhabhinethi imema bonke abemi ukuba basebenzise ilungelo labo lomgaqo-siseko lokuvota nesalufumana nzima ngokuthi bavote kuNyulo looRhulumente beeNgingqi lowama-2016 ngomhla wesi-3 kweyeThupha yowama-2016.1.4. IKhabhinethi iyakwamkela ukumiselwa ngokusesikweni kweProjekthi yokuLinga i-eChannel yeSebe leMicimbi yezeKhaya (i-DHA) nguMongameli uZuma. Le nkqubo yala maxesha intsha ivumela ukuba abemi bafake izicelo zabo zamakhadi-sazisi, i-Smart ID, kwi-intanethi ukuze baphephe imigca emide.Le yintsebenziswano kunye neebhanki zeli ezine ezinkulu – i-ABSA, i-FNB, i-Nedbank kunye ne-Standard Bank ukuvelisa iqonga lokufaka isicelo samakhadi-sazisi nepaspothi ngokusebenzisa i-intanethi kuza kuvumela abemi beli ukuba batyelele i-ofisana ze-DHA ukuya kunyathelisa iminwe nemifanekiso yabo emva kokwenza idinga baze bahlawula nge-intanethi.I-eChannel iyinxalenye yesicwangciso-qhinga sokwenza eli sebe lihambelane nala maxesha xa lilonke ukutshintsha iinkonzo zisuke kwezokusetyenziswa kwamaphepha kusetyenziswa ubuchwepheshe bale mihla , inkqubo eza kuquka ukulungiswa kweziphene kuluhlu oluqulethe iinkcukacha zoluntu.1.5. IKhabhinethi iyayamkela iimpumelelo yokubanjwa kutsha nje kweVeki eGxile kwiiMbizo phantsi komxholo othi ‘Sisonke siqhubela uMzantsi Afrika phambili’, apho sibone khona amagosa karhulumente etyelela iindawo ezininzi  zoluntu kweli jikelele.IKhabhinethi ibothulela umnqwazi abo bemi boMzantsi Afrika bathe bathatha inxaxheba kwiinkqubo ezingaphezulu kwama-36 kweli jikelele, nezithe zaqinisekisa ukuba urhulumente uyahlangabezana nezo mfuno zoluntu zichongiweyo. Le Veki iGxile kwiMbizo iye yaxhobisa uluntu ngolwazi lweenkqubo zikarhulumente.1.6. ISebe lezokuHlaliswa koLuntu lisingathe ingqungquthela yeZizwe eziManyeneyo (i-UN) ebeyimpumelelo enkulu ebigxile kwimiba yeendawo  ezingamatyotyombe, futhi igxininisa nakwisantya esiphezulu sokufudukela kwabantu ezidolophini nokukhula ngokukhawuleza kwemimandla yamatyotyombe.Ngoku ngabantu abayibhiliyoni ehlabathini jikelele abahlala kwimimandla yamatyotyombe. Ukususela ngowe-1994 uMzantsi Afrika wakhe izigidi zezindlu njengenxalenye yokuqinisekisa ngobomi obungcono kumntu wonke.   2. IMithetho eYilwayoIKhabhinethi iphumeze le Mithetho iYilwayo ilandelayo:2.1. UMthetho oYilwayo ongokuKhuselwa kweZiseko ezinguNdoqo eziBaluleke kaKhulu wama-2016 oza kushicilelwa kwiPhephandaba loMbuso ukwenzela ukuba uluntu luhlomle kuwo.Lo Mthetho uYilwayo uguzula uMthetho waMaziko weSizwe anguNdoqo, we-1980 (uMthetho onguNombolo 102 we-1980, kwaye ugxile ekulungelelaniseni inkqubo yokuchonga nokubhengeza iziseko ezingundoqo ezibaluleke kakhulu ngendlela eselubala necacisekayo. Kwakhona uza kuqinisekisa ukuba zonke iziseko ezingundoqo ezibaluleke kakhulu ziyachongwa zize zikhuselwe ngokufanelekileyo ukwenzela ukhuseleko lwesizwe.Lo Mthetho uYilwayo ukwabonelela ngokumiselwa kwenkqubo-sikhokelo yeziko ukwenzela ukuhlolwa nokwenziwa kokhuseleko lweziseko ezingundoqo ezibaluleke kakhulu. Ukwacacisa imisebenzi kweziko eliza kucebisa uMphathiswa wezamaPolisa ekubhengezweni kweziseko ezingundoqo.2.2. UMthetho-siHlomelo ongeMibutho yabaNikazi Mhlaba wowama-2016 uza kupapashwa ukwenzela ukuba uluntu lukwazi ukuhlomla kuwo. Lo Mthetho uyilwayo uhlomela uMthetho okhoyo ongeMibutho yabaNikazi Mhlaba, we-1996 (uMthetho uNombolo 28 we-1996).Lo Mthetho uYilwayo womeleza inkqubo yolawulo olulolwentando yesininzi yeMibutho yabaNikazi Mhlaba abaLuluntu okanye amaqumrhu eTrasti akhoyo athi ongamele umhlaba onabanikazi abaluluntu. Lo Mthetho uYilwayo uhlonyelweyo uvumela ukuba kumiselwe i-ofisi yoMgcini-ncwadi kwiSebe loPhuhliso lwamaPhandle noBuyekezo  lweMihlaba, kwaye uyayicacisa imisebenzi yale ofisi. Xa sele upasisiwe lo Mthetho uYilwayo waba ngumthetho, uza komeleza imimiselo yamaziko olawulo uze uqinise inkxaso kaRhulumente kuwo.Uza kwenza ukuba uluntu lukwazi ukufumana, lubambe luze lulawule imihlaba ngokusebenzisa amaqumrhu olawulo asebenzayo nasekwe ngokomthetho naxhaswayo ngurhulumente.2.3. Ukuthiwa thaca koMthetho oYilwayo ongoLamlo weHlabathi wowama-2016 ePalamente. Inkqubo yolamlo lwehlabathi sisixhobo esibalulekileyo sokwenza ushishino ngaphaya kwemida yeli lizwe. Uza kwenza ukuba kube lula kwiinkampani ezenza ushishino kumazwe angaphandle kweli nezamazwe angaphandle ezishishina eMzantsi Afrika ukuba zifikelele kwiinkonzo zezobulungisa.Lo Mthetho uYilwayo uguzula uMthetho wokwaMkelwa nokuSetyenziswa kokuNikezelwa koLamlo lwaMazwe angaPhandle, we-1977 (uMthetho uNombolo 40 we-1977) kwakunye nokuhlonyelwa koMthetho woKhuselo loShishino, we-1978 (uMthetho uNombolo 99 we-1978).Lo Mthetho uYilwayo uhambelana noMthetho woMfuziselo ongoLamlo kuRhwebo lweHlabathi, owamkelwa yiKhomishini yeZizwe eziManyeneyo (i-UN) kuMthetho woRhwebo lweHlabathi.   2.4. Ukupapashwa kwedrafti yoMthetho-siHlomelo weSiseko soPhando-nzulu seSizwe wowama-2016 kwiPhephandaba loMbuso ukwenzela ukuba uluntu luhlomle. Lo Mthetho uYilwayo uhlomela uMthetho weSiseko soPhando-nzulu weSizwe, we-1998 (uMthetho uNombolo 23 we-1998).Lo Mthetho uYilwayo uza kuphucula isakhono soMzantsi Afrika sokukwazi ukumelana nokhuphiswano kuphuhliso lwezophando-nzulu nokuvelisa okutsha ngolawullo olusebenzayo, olwaneleyo noluququzelelweyo lokubandakanywa koluntu kwezenzululwazi, nobonelelo lweziseko ezingundoqo zophando-nzulu eziphuculilweyo nofikeleleko.Kwakhona uza kuphucula indlela uphuhliso loPhando-nzulu olusabela nolusebenza ngokuvakalayo kwalo nokubonelela ukuveliswa kokutsha, ukuphucula umgangatho wobomi babemi baseMzantsi Afrika ngokuhambelana okungcono nemiba ephambili nengundoqo karhulumente.3. Izigqibo ezingundoqo zeKhabhinethi3.1. IKhabhinethi ilamkele iPhepha leNgcaciso ngezobuPolisa. Idrafti yeli Phepha leNgcaciso lapapashwa okokuqala kwinyanga yoKwindla yowama-2015 ukwenzela ukuba uluntu luhlomle. Eli phepha libonelele ngenkonzo yezobupolisa ebacingela kakhulu abemi abasebenzayo ize ilandele neemeko ezikhoyo zezobupolisa. Ikwabonelela ngeNkonzo yezobuPolisa yaseMzantsi Afrika neyamapolisa kamasipala ekwaziyo ukuphendula icacise futhi nesebenza ngobuchule nondiliseko.Eli Phepha leNgcaciso likwafuna ukuba kumiselwe iBhodi yezobuPolisa yeSizwe eza kuthi, phakathi kweminye yemisebenzi yayo, ijongane nokumiselwa kwemimiselo nemigaqo yokukhupha izithuba zemisebenzi, ukukhethwa nokuqeshwa kwamalungu amatsha kwiinkonzo zezobupolisa. 3.2. IKhabhinethi ilamkele iPhepha leNgcaciso elingoKhuseleko noKhuselo. Eli Phepha leNgcaciso, nebelikhutshwe  kwinyanga yoMdumba yowama-2015 ukwenzela ukuba kufakwane imilomo noluntu malunga nalo, ligxile kwindlela edibeneyo neyophuhliso kukhuseleko ngaphaya kobupolisa. Linika isikhokelo kumanyathelo okhuseleko loluntu oluthintelayo. Eli Phepha leNgcaciso lichonge onke amasebe afanelekileyo nemibutho yasekuhlaleni yoLuntu enegalelo kukhuseleko loluntu.3.3. IKhabhinethi iyamkele idrafti yoMgaqo-nkqubo woKwenziwa kweSiko loLwaluko eMzantsi Afrika yaza yakwamkela ukuba iSebe leMicimbi yeMveli maliqalise ukuyila umthetho wesizwe ongolwaluko. Lo mgaqo-nkqubo sele udlule kwinkqubo ebanzi yofakwano-mlomo loluntu kunye nabo bonke abadlali-ndima ababalulekileyo. Lo mgaqo-nkqubo ubonelela ngesikhokelo esiqinisekisa ngokhuseleko lwesiko lemveli lolwaluko lwamakhwenkwe lwaminyaka le kungakhange kubekwe emngciphekweni ukhuseleko lwawo. Le yinxalenye yamanyathelo athathwa ngurhulumente ukuqinisa ukwenziwa kweli siko ngendlela efanelekileyo neyamkelekileyo. Ubuyisela izinga elamkelekileyo lokuphendula nokucacisa kwabo baphethe amabhoma nabazali abathumela abantwana babo kulo mabhoma.3.4. IKhabhinethi izamkele izindululo ezenziwe yiKomiti yoPhando lokuba kunokwenzeka na ukuba kwenziwe kurhwetywe ngeempondo zemikhombe njengenye yeendlela zokusindisa imikhombe yeli lizwe ingabi semngciphekweni wokutshabalala. Ezi zindululo ziye zaxhaswa yiKomiti yabaCebisi bezobuChwephetshe yamaSebe aHlukeneyo kunye neKomiti yabaPhathiswa echongelwe ukuba yenze uphando lokuba kungenzeka na lwenziwe olusemthethweni ushishino lwehlabathi lorhwebo lweempondo zemikhombe.Ezi zindululo zomeleze indlela yolawulo lobuchule edibeneyo uMzantsi Afrika oyiqwalasele ngayo lo mba ukusombulula ukuzingelwa kwemikhombe ngokungekho mthethweni nokurhweba ngemikhombe okungekhomthethweni. Ikomiti icebisa ukuba le ndlela yangoku yokugcina izinga lomhlambi okhoyo ugcinwe unjalo kunokuba kushishinwe ngeempondo zemikhombe. Indlela yobuchule eliyisebenzisayo eli lizwe iquka ukhuselo; ukuxhotyiswa koluntu; ulawulo lwezenzulu-lwazi ngezilwanyana; imithetho esabela ngqo kulo mngeni nesetyenziswa futhi inyanzeliswe ngokubonakalayo; nolawulo lwezinga lokufunwa kweemveliso zemikhombe.  3.5. IKhabhinethi ikwamkele ukuyilwa kweenkozo zemali zesikhumbuzo sowama-2016:a) UThotho lweeNkozo zeMali ze-National Geographic – Iphulo leeKati eziNkulu: ‘INgwenkala’.b) Uthotho lweeNkozo zeMali zesiThsaba sePonti neTiki sesilivere ‘izinto eziqanjwe eMzantsi Afrika’ – ‘i-Dolosse’Uyilo lweenkozo zemali, kunye nezibhengezo zazo, ziza kupapshwa kwiPhephandaba loMbuso, ize emva koko ziveliswe ize zithengiswe ngokweendlela zesiqhelo.4. Imisitho ezayo4.1. Phakathi komhla we-18 nowama-22 kuTshazimpuzi uMongameli uZuma uza kuthatha utyelelo lwaseburhulumenteni kumazwe angamalungu oMbutho waseMazantsi e-Afrika waMazwe angaHlawulisani Rhafu yoRhwebo (i-SACU) noluza kuquka iNamibia, iBotswana, iLesotho neSwaziland. Olu tyelelo luza kuqinisa indima ebalulekileyo edlalwa yi-SACU ekukhuthazeni ukudityaniswa kommandla nophuhliso lwezoqoqosho lwamazwe angamalungu wayo. 4.2. Ngomhla wama-23 nowama-24 kuTshazimpuzi wowama-2016 uMongameli uza kuthatha uTyelelo lwasebuRhulumenteni oluya kwi-Islamic Republic of Iran ukomeleza unxibelelwano lwezopolitiko nolwezoqoqosho phakathi kwala mazwe mabini.4.3. UMongameli uza kukhokela imibhiyozo yoSuku lweSizwe lweNkululeko ngomhla wama-27 kuTshazimpuzi wowama-2016 eLimpopo, kumaBala eMidlalo aseGiyani phantsi komxholo othi: “Sisonke sakha uluntu olungcono – ooRhulumente beeNgingqi yingxaki yomntu wonke”.IKhabhinethi imemelela bonke abemi baseMzantsi Afrika namacandelo ukuba babonakalise ukuba ngabathandi-besizwe ngokuthatha inxaxheba kwimisitho emininzi yokubhiyozela iNyanga yeNkululeko.4.4. Kwezi veki zizayo, iPalamente izakuba iqhuba iiNgxoxo-mpikiswano zeVoti zoHlahlo Lwabiwo-mali lwamasebe karhulumente. Amalungu eKhabhinethi  amasebe awohlukahlukeneyo aza kucacisa izicwangciso zawo zokusebenza zonyaka-mali wowama-2016/17. Amalungu oluntu aza kwaziswa malunga neenkqubo zonikezelo-nkonzo zikarhulumente. 5. Uluvo lweKhabhinethi kwimiba esematheni5.1. IKhabhinethi iyayamkela impendulo elandelwe kukucelwa koxolo nguMongameli uZuma kwisiGwebo seNkundla yoMgaqo-siseko ngokumalunga nokuthotyelwa kwamanyathelo okulungisa acaciswe kwingxelo yoMkhuseli woLuntu.IKhabhinethi isasiphonononga esi sigwebo ukuze iqonde ukuba akhona na amanye amanyathelo ekufuneka athathwe ukuqinisa indima kaRhulumente.Isigwebo seNkundla yoMgaqo-siseko someleza sikwaqinisekisa ngolawulo lwentando yesininzi lwaseMzantsi Afrika olusekelwe kumgaqo-siseko.5.2. IKhabhinethi iwaqaphele amanyathelo eebhanki ezine ezithe zakhupha izaziso zokuvala ii-akhawunti zenkampani. Ngeli xesha iKhabhinethi iyiqonda imiselo nemiqathango yeebhanki, la manyathelo asenokugxotha abo bebesenokuba ngabatyali-mali kwixesha elizayo abasenokufuna ukwenza ushishino eMzantsi Afrika.IKhabhinethi ivumelene ukuba uMphathiswa wezeMali, owezabaSebenzi noweMithombo yeziMbiwa ukuba baqale iingxoxo zokubonisana nokucweya kunye nezi bhanki ukufumana isisombululo esiyakuhlala simile ngalo mba.5.3. IKhabhinethi iyavuyisana noMphathiswa wezeMpilo, uGq Aaron Motsoaledi, nothe wafumana imbasa yehlabathi i-USAID-TB ngenxa yendlela akhokele ngayo iphulo lehlabathi jikelele lokulwa isifo sephepha (i-TB) kwakunye nokuba nguvulindlela kumaphulo oMzantsi Afrika nawommandla ekuhlolweni, unyango nokuthintelwa kwe-TB; usuleleko lwe-TB nayiNtsholongwane kaGawulayo (i-HIV) kunye ne-TB enganyangekiyo.5.4. IKhabhinethi iyakwamkela ukuphakanyiswa kwegama loMzantsi Afrika njengelizwe eliza kuwongwa ngeMbasa yeeNkonzo Zozakuzo ezikuDidi oluPhezulu liBhunga leMicimbi yeHlabathi eWashington DC. Njengelizwe lokuqala lase-Afrika ukufumana le mbasa, ingqina ukuzinikela okungathethekiyo kweli lizwe kwezemfundo yehlabathi jikelele, kwimicimbi yehlabathi nonxibelelwano nehlabathi ukuqhubela phambili iimfuno zethu zesizwe.IKhabhinethi imothulela umnqwazi uMphathiswa woBudlelwane bamaZwe ngamaZwe neNtsebenziswano, uNksz Maite Nkoana-Mashabane, ngegalelo lakhe kunxibelelwano loMzantsi Afrika namazwe ngamazwe, noluqhutywa ngumbono “welizwekazi le-Afrika elimanyeneyo nelinoxolo, elilawulwa ngentando yesininzi, olungenabuhlanga, olungenacalucalulo ngokwesini nelihlumayo, nelithi lenze igalelo kwihlabathi elilungileyo nekulinganwayo kulo.”5.5. IKhabhinethi iyakwamkela ukuchongwa kuka-Advocate Jan Lekhoa Mothibi, njengentloko yeCandelo loPhando oluKhethekileyo (i-SIU) nguMongameli uZuma, kwaye imnqwenela okuhle kodwa kulo msebenzi wakhe umtsha wokulwa urhwaphilizo nolawulo olugwenxa.5.6. IKhabhinethi ivakalisa amazwi ovelwano kusapho lakwaMakwetu kunye nombutho i-Pan Africanist Congress ngokusweleka kukaMnu Clarence Makwetu. UMnu Makwetu uza kukhunjulwa ngegalelo lakhe elikhulukazi nokuzenza idini kumzabalazo wenkululeko nokusekwa koMzantsi Afrika omtsha wolawulo lwentando yesininzi. UMongameli ubhengeze iinkonzo yoMngcwabo oseSikweni oKhethekileyo wePhondo kweli qhawe lomzabalazo wenkululeko.5.7. IKhabhinethi ivakalisa amazwi ovelwano kusapho lakwaNaidoo ngokusweleka kukaMnu Kumaran Naidoo. UMnu Naidoo ebenguMlawuli-Jikelele oliBambela weSebe loPhuhliso lwezoQoqosho. Ngaphambili ebesebenza njengeGosa lezeZimali eliyiNtloko leSebe lezoRhwebo noShishino. UMnu Naidoo ube negalelo elikhulukazi kulawulo lwezezimali kwiNkonzo kaRhulumente.5.8. IKhabhinethi ivakalisa amazwi ombulelo kwigalelo elenziwe nguMnu William Smith, obesenza kwiQonga looNobhala leKhabhinethi. UMnu Smith uthathe umhlala-phantsi ekupheleni kweyoKwindla emva kokuphangelela iNkonzo kaRhulumente iminyaka engama-27. IKhabhinethi imnqwenelela okuhle kodwa kumhlala-phantsi wakhe.6. IKhabhinethi yazisiwe malunga neNgxelo yeKhomishini yoPhando malunga neziTyholo zobuQhetseba, uRhwaphilizo, iMposiso okanye iziPhene kwiSivumelwano seNtengo yeziXhobo zoMkhosi zobuChule (iKhomishini yeNtengo yeziXhobo) ethe yakhutshwa nguMongameli kusasa nje.Le Ngxelo ayifumanisanga bungqina bubonakalisa bugwenxa, kunyoba, buqhetseba okanye rhwaphilizo kwinkqubo yokuthengwa kwezixhobo. NjengoRhulumente siyazamkela iziphumo zeKhomishini. Liye lahlanjwa igama lethu njengokuba besisoloko sisitsho kwiminyaka emininzi edlulileyo ukuba akukho bugwenxa kwaye le nkqubo yokuthengwa ibimsulwa ingenamakhwiniba.Siyathemba ukuba ezi ziphumo ziza kuwuvala lo mba ubukade urhuqwa ixesha elide.Nathi njengoMongameli uZuma sibulela uJaji Willie Seriti noJaji Thekiso Musi, onke amangqina, kuquka nowayesakuba nguMongameli uThabo Mbeki, abetshutshisi ababegoca-goca amangqina ngemibuzo, amagqwetha, abasebenzi nabo bathe benza igalelo ekwenzeni ukuba umsebenzi wale Khomishini ube yimpumelelo.7. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.7.1. UMnu Siyabonga Gama njengosa leGosa eliPhezulu lesiGqeba soLawulo noMnu Gary Pita njengeGosa lezeZimali eliyiNtloko lwakwa-Transnet.7.2. UMnu  Lufuno  Leslie  Nevhutalu njengelungu noSihlalo weBhodi yoPhuhliso lwaMashishini oKwakha.7.3. UMnu Andile Nongogo njengeGosa eliyiNtloko yesiGqeba kaGunyaziwe weeNkonzo zeCandelo lezeMfundo noQeqesho.7.4. Amalungu angeyonxalenye yesigqeba solawulo kwiBhodi ye-Arhente yezoThutho lwezeNdlela lwaNgaphaya kweMida:a) UMnu Raymond Dennis Baloyi;b) UNksz Keitumetse Mahlangu;c) UNksz Ignatia Dikeledi Sekonyela;d) UMnu Mosoenyane Ramathe;e) UNjing Jan Havenga; kunyef) noMnu Lucky Lempiditse Thekisho.Imibuzo: Liezil CerfIselula: 076 778 2380"
INtetho kwiNtlanganiso yeKhabhinethi yomhla wama-26 kuTshazimpuzi wowama-2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/xh/speeches/statement-cabinet-meeting-26-april-2016-29-apr-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyalwamkela utyelelo lukaMongameli uJacob Zuma lwasebuRhulumenteni e-Islamic Republic of Iran, nolwandisa ubudlelwane bezoqoqosho norhwebo phakathi kwala mazwe omabini, ngokutyikitywa kwezivumelwano nezibhambathiso eziliqela.UMongameli uJacob Zuma noMongameli uHasan Rouhani bayiqinisile intsebenziswano kumacandelo ezorhwebo, ezemfundo nophuhliso lwezakhono; inzululwazi nobuchwepheshe; ezamandla; kuquka nokuhlolwa kwe-oli kunye namandla okucolwa kwayo; ezolimo; imigodi nezokuxhamlisa kwezemigodi; uphuhliso lweziseko ezingundoqo kunye nezothutho; ezezimali, ezebhanki neze-inshorensi nokhenketho. Xa zizonke zenza igalelo ekuphunyezweni kwesiCwangciso seSizwe soPhuhliso (i-NDP).Kwimiba yezehlabathi, ezi nkokheli zimbini zivumelene ukuba makuqiniswe isimemo sokuhlaziywa nokuziza iinguqu kuMbutho weZizwe eziManyeneyo (i-UN) ingakumbi iBhunga loKhuselo le-UN, ukuze lincede nezizwe ezinoqoqosho elisakhulayo.1.2. Ezi ziphumo zomeleza uTyelelo lukaMongameli oluyiNxalenye yomsebenzi kwi-United Arab Emirates (i-AEU) apho omabini la mazwe ahlaziye khona isivumelwano sawo ekudibaniseni nasekuphakamiseni ubudlelwane benkululeko, ingakumbi kwezorhwebo, kwimiba yotyalo-mali neyezoqoqosho kubudlelwane bobuchule obudibeneyo.Oku kwakhela phezu koTyelelo lukaMongameli uJacob Zuma lwasebuRhulumenteni lwenyanga yeNkanga yowama-2011 nolwakhokelela ekusekweni kweKhomishini eDibeneyo yoMzantsi Afrika ne-Unite Arab Emirates olwathi lwakhawulezisa isantya esipheleleyo sorhwebo phakathi kwala mazwe mabini ukususela kwiibhiliyoni zeerandi ezili-13 ngowama-2011 ukuya kwiibhiliyoni zeerandin ezingama-27 ngowama-2015.UMzantsi Afrika ne-United Arab Emirates ukwavumelene ngokwandisa intsebenziswano yokusebenzisa ithuba elivela kuQoqosho laseLwandle, ukuthumela kumazwe angaphandle, iimveliso zezolimo zaseMzantsi Afrika, iimveliso ezenziweyo kwaye ngokukodwa ukuthengwa kwezixhobo zokhuselo nobudlelwane.Olu tyelelo lukwakhuthaza ukuxhotyiswa kolwakhiwo lweziseko ezingundoqo olugxile ekunikeni iinkampani zaseMzantsi Afrika amathuba kwi-EXPO 2020 eDubai, kwakunye nentsebenziswano kwicandelo lezoxolo, ukhuseleko nozinzo.1.3. IKhabhinethi iwamkele amanyathelo angqongqo athe amiselwa nguMphathiswa wezeMidlalo noLonwabo uFikile Mbalula ngokusebenzisa uXwebhu lweNguqu ukwakha ngokutsha imbonakalo yezemidlalo nolonwabo eqhekekileyo nenocalucalulo olunzulu. Oku kuza kukhawulezisa inguqu ebhekisele kwinkqubo yezemidlalo emanyeneyo exhaswa yimigomo yolawulo lwentando yesininzi, umakulingwane, ukwenza elubala, ukuqinisekisa ukuba wonke ubani uthatha inxaxheba, ukufikelela nokwanda kokuthathwa kwenxaxheba ngokweenjongo ze-NDP.1.4. IKhabhinethi iyazamkela iingxoxo-mpikiswano zohlahlo lwabiwo-mali ezenziwa ngamasebe ngamasebe nengxelo ezingena nzulu ekucaciseni inkqubela eseyenziwe ukuphucula ubomi babemi baseMzantsi Afrika.Oku kubonakalisa ukufezekiswa kweNkqubo-sikhokelo yesiCwangciso-qhinga sesiGaba esiPhakathi nesisisondeza ekufezekisweni koMbono wama-2030 wesiCwangciso seSizwe soPhuhliso.IKhabhinethi imema bonke abemi baseMzantsi Afrika ukuba bamamele futhi bazibukele ezi ngxoxo-mpikiswano zohlahlo lwabiwo-mali kuwo onke amajelo eendaba ukuze bayiqonde ngcono iNkqubo yokuSebenza kaRhulumente.  1.5. IKhabhinethi icela ukuzibophelela okuqhubekayo ukwenza inguqu enentsingiselo emisebenzini ngenxa yeziphumo ezivela kwiNgxelo yoNyaka yeKhomishini ye-16 kaMakulingwane eMisebenzini kubo bonke abaqeshi abachongiweyo neyathi yamiselwa phantsi komxholo othi “Iinguqu zibalulekile”. Le Ngxelo iyamnceda urhulumente ukuba abuqonde ubume bomakulingwane emisebenzini kweli lizwe nenkqubela yakhe ekwenziweni kwenguqu emisebenzini kunyaka wama-20151.6. IKhabhinethi ivuyisana neSebe lezokuHlaliswa koLuntu ngokunikezela ngezigidi eziyi-4,3 zezindlu namathuba ezezindlu ukususela mhla kwafika ulawulo lwentando yesininzi. La  mathuba aquka izindlu zenkxaso epheleleyo ezingama-2, 806 235 (izindlu ze-BNG), izindlu zezentlalo/zokurenta ezingama-121 784, izindlu zeNkqubo yeNkxaso-mali yoMntu ngaMnye ezingama-121 784 kunye neziza ezifumana iinkonzo ezingundoqo ezingama-986 608.Le mpumelelo iyimbali ibonelele ngezindlu abantu abangaphezulu kwezigidi ezingama-20 kwaye ukubhiyozela le mpumelelo isebe limisele iphulo lesizwe lokubonakalisa le mpumelelo yesizwe.Oku kumiselwa kwesizwe kwenzeke e-COSMO City, neyenye yeeprojekthi eziphambili ezidibeneyo kwilizwe jikelele nekwabhiyozela iminyaka elishumi yabakho.IKhabhinethi ibulela bonke abemi baseMzantsi Afrika ngegalelo labo, lokuzinikela nokusebenza kwabo ngamandla ekuqinisekiseni ukuba isidima sabemi baseMzantsi Afrika abahlelelekileyo siyabuyiselwa ngezokuhlaliswa koluntu.1.7. IKhabhinethi iyamncoma uNobhala Jikelele weZizwe eziManyeneyo ngokuqhuba uMsitho wokuTyikitya okwiNqanaba eliPhezulu wesiVumelwano saseParis, nesithe samkelwa ngaMazwe angamaLungu ali-176 kweyoMnga yowama-2015. Ukutyikitywa kwesiVumelwano saseParis kuphawula inyathelo lokuqala ekuphunyezweni kwaso nokuzakukhokela amalinge ehlabathi; ekunciphiseni ukukhutshwa kweegesi ezingcolisa umoya nokukwazi ukulwa imingeni ehambelana nako ebangelwa kukuguquguquka kwesimo sezulu. IKhabhinethi ikulinde ngomdla ukuqukunjelwa kweenkqubo zokugunyaziswa zalapha ekhaya, ngawo onke, ukuvumela ukungena kwangexesha ukwenzela ukufezekiswa ngokupheleleyo kwesiVumelwano saseParis ngowama-2020.1.8. IKhabhinethi ikwaqaphela ukuba iSebe lezeNdalo lizibandakanye neSebe lezoKhenketho ekuqaliseni iilebhu zokubonelela ezinesihloko esithi “iLebhu yeNzululwazi ngeZilwanyana neziTyalo: Ikhulisa igalelo loqoqosho lwemithombo yobunzululwazi ngezilwanyana nezityalo yaseMzantsi Afrika” ukususela ngomhla we-10 kuTshazimpuzi ukuya kowe-13 kwekaCanzibe yowama-2016.Injongo kukuphumeza amandla oqoqosho lobutyebi bezenzululwazi ngezilwanyana nezityalo zaseMzantsi Afrika achazwe kuyilo lwesiCwangciso-qhinga soQoqosho lweNzululwazi ngeziLwanyana neziTyalo seSizwe esiphunyezwe yiKhabhinethi kweyeKhala yowama-2015 ukwenzela ukuthatha inxaxheba koluntu.2. Izigqibo zeKhabhinethi ezingundoqo2.1. IKhabhinethi isamkele isiCwangciso soMgaqo-nkqubo wokuSebenza kwezoShishino (i-IPAP) sowama-2016/17 – 2018/19, nesiyintsika engundoqo yesiCwangciso esimaNqaku aliThoba sikaMongameli kwaye senza igalelo ekuphunyezweni kwesiCwangciso seSizwe soPhuhliso.                              Oku kukuphindaphindwa kwaminyaka le kwesibhozo kwesicwangciso sikarhulumente semizi-mveliso esiyimpumelelo nesakhelwa kwiimpumelelo, amaqonga emigaqo-nkqubo neenkqubo zokuphindaphindwa kwangaphambili.I-IPAP yowama-2016/17 iinjongo zayo kukwenza impembelelo enkulu kumgaqo-nkqubo wezoshishino phantsi kweemeko ezinzima zezoqoqosho. Ekukho phakathi kwazo impembelelo eqhubekayo yokudodobala kwezoqoqosho kwihlabathi jikelele kuquka iimeko emaxongo kurhwebo lwezesinyithi kunye nezimbiwa kwakunye nembalela enkulu neminye imiqobo ebalulekileyo yalapha ekhaya.Imisebenzi eyimpumelelo yonyaka ophelileyo iquka ukusindiswa kwemisebenzi emalunga nama-67 000 nokudalwa kwemisebenzi emitsha endilisekileyo ethelekelelwa kuma-7 000 kwicandelo leMpahla nelezeziKhumba neZihlangu. Icandelwana elisebenza phantsi kokucolwa nokulungiswa kweemveliso zezolimo lelinye lamacandelo okuvelisa amakhulu apha ekhaya ngokwengqesho, abonelela ngemisebenzi ethelekelelwa kuma-216 090 ngowama-2015 xa kuthelekiswa nama-208 822 ngowama-2014. Lutyalo-mali olungaphezulu kwezigidi ezingama-600 zeerandi athe atsalwe ngowama-2015/16, elusisiseko sokomeleza uphuhliso lwamashishini amancinci olugxile kuluntu lwasemaphandleni. 2.2. Khabhinethi iyamkele iNkqubo-sikhokelo yokuGqibela yoPhuhliso lweeDolophu oluDibeneyo nesiCwangciso sokuPhumeza sowama-2016/19. Iziphumo ezipheleleyo zeNkqubo –sikhokelo yoPhuhliso lweDolophu oludibeneyo yinguqu ngokwabala omhlaba. Oku kuza notshintsho olutsha kwizixeko needolophu zaseMzantsi Afrika, nokuza kuqhubela uhlumo lwasezidolophini kwindlela eluqilima yohlumo oluzinzileyo, iqhagamshelanise ize iququzelele izixeko needolophu, neziyindawo ekhuselekileyo, ezinemithombo esebenzayo futhi neziyindawo elungileyo ukuba umntu angasebenza ahlale kuzo.                 Oku kusabela kumyalelo wesiCwangciso seSizwe soPhuhliso wokuqulunqa umgaqo-nkqubo wophuhliso lwedolophu oza kuqinisekisa ngokucwangcisa okufanelekileyo, utyalo-mali kwiziseko ezingundoqo nolawulo lokuxhasa uhlumo nokuvulela amandla ezoqoqosho lwezixeko needolophu.2.3. IKhabhinethi ikwamkele ukupapashwa kweDrafti yoMgaqo-nkqubo weSizwe weeNkonzo zoPhuhliso lwamaKhondo – uKwakhela uMzantsi Afrika iNkqubo esebenzayo neDibeneyo yeeNkonzo zoPhuhliso lwamaKhondo, kwiPhephandaba loMbuso ukwenzela ukuba uluntu luhlomle.Le drafti yoMgaqo-nkqubo xa sele iphunyeziwe iza kubonelela ngendlela edibeneyo yeenkonzo zophuhliso lwamakhondo asemgangathweni kubo bonke abemi. Oku kuza kubenza bakwazi ukuthatha izigqibo zokukhetha amakhondo afanelekileyo ukuze bakwazi ukufumana imisebenzi, benze igalelo kuluntu nasekwakheni uqoqosho lwaseMzantsi Afrika.IiNkonzo zoPhuhliso lwamaKhondo zidlala indima engundoqo ekuncedeni umsebenzi wokubonelela ngemisebenzi nenkqubo yezemfundo ukuba zifikelele kwiinjongo zazo ezijongise kuzo. Oku kwenza igalelo ekuphumezeni izindululo zesiCwangciso seSizwe soPhuhliso sokukhuthaza uhlumo lwezoqoqosho nemisebenzi, ukuthelekisa abasebenzi abaphangelayo nemisebenzi; nokwandiswa kophuhliso lwezakhono kunye noninzi lwabo banezidanga zasedyunivesiti.2.4. IKhabhinethi yazisiwe ngokuphunyezwa kweNkqubo yoVavanyo yeSizwe yaza yamkela iNgxelo yonyaka wama-2014/15 kunye nesiCwangciso soVavanyo seSizwe sesihlanu seminyaka yowama-2016/17 ukuya kowama-2018/19, njengenxalenye yendlela yokuphucula unikezela lweenkonzo.INkqubo yoVavanyo yeSizwe ivela kwiNkqubo-sikhokelo yoMgaqo-nkqubo woVavanyo weSizwe oqinisekisa ukuba ubungqina bovavanyo obuthembakeleyo nobungakhethe-cala buyafakwa kwiinkqubo zokucwangcisa, ukwenza uhlahlo lwabiwo-mali, ukuphuculwa kweziko, uhlaziyo lomgaqo-nkqubo, kwakunye nolawulo lwenkqubo oluqhubekayo nolawulo lweprojekthi ukuze kuphuculwe indlela ekusetyenzwa ngayo.  Luvavanyo olungama-47 eselugqityiwe okanye olusaqhutywayo, lubandakanya imali ezibhiliyoni ezingama-75 zeerandi enkcitho karhulumente. Zingxelo zovavanyo ezili-15 esezamkelwe ize ibe zezi-12 ezithiwe theca phambi kweKhabhinethi ukuza kutsho ngoku. Izicwangciso zokuphucula ezili-14 ziyaphunyezwa kwaye inkqubela kuzo ibonakalisa iinguqu ezinkulu, ukuvula umsantsa wempembelelo.2.5. IKhabhinethi yazisiwe ngeziphumo zovavanyo nezindululo ezamkelweyo ngenjongo yokwandisa impembelelo yokuphunyezwa kweCandelo lezeNtlalo leNkqubo yeMisebenzi yoLuntu eNatyisiweyo (i-EPWP-SS).  Le Nkqubo idlala indima ebalulekileyo kukhuseleko lwezentlalo lwabantu abadala abakwaziyo ukusebenza abangaphangeliyo, ngokubatsalela kumsebenzi onenkqubela baze bafumene ukuvuzwa kwenyanga okungumyinge we-R 1 517. 69. Uninzi lweenkqubo zecandelo lezentlalo zibonelela ngeenkonzo ezikhethekileyo kuluntu oluhlelelekileyo noluhluphekayo. I-EPWP-SS ikhule ngokuphindaphindeneyo phakathi kwesigaba sokuqala nesigaba sesibini, ukususela kwiinkqubo ezintlanu ukuya kwezi ngama-22 nezikhokelele ekubeni eli candelo lifikelele kumathuba emisebenzi engama-175 769 kwisigaba sokuqala namathuba emisebenzi engama-866 246 kwisigaba sesibini, ngaphezulu kakhulu kuma-750 000 ebesizimisele kuwo.Ezi zindululo zigxile ekuphuculeni ukuphunyezwa ukuze kunciphe ukungathathwa kakuhle kwezigqibo, ukuphunyezwa (iintlawulo nokuvuzwa) nokubonelelwa koqeqesho, kwakunye nokuququzelela.2.6. IKhabhinethi yazisiwe ngeziphumo yaza yazivuma izindululo zokuyilwa nokuphunyezwa kovavanyo lweSibonelelo soPhuhliso lezokuHlaliswa eziDolophini neSicwangciso sokuPhuculwa kwaso.Ezi ziphumo zixhasa ukugcinwa kweSibonelelo soPhuhliso lezokuHlaliswa eziDolophini njegesibonelelo soxabangelo nesiyinkxaso-mali yombono obanzi wezokuhlaliswa koluntu ozinzileyo nolinganayo ukwenzela ukuba kuxhamle abahluphekileyo namakhaya amkela imivuzo ephakathi.Oku kuyanceda ekufikeleleni kummiselo ovela lwiNkqubo-sikhokelo yesiCwangciso-qhinga sesiGaba esiphakathi; ukubonelela ngamathuba ezindlu azizigidi ezi-1 495 kwimeko yezokusingqongileyo yokuhlala okusemgangathweni ngowama-2019.2.7. IKhabhinethi iyamkele ingxelo engokuphunyezwa nokuVavanywa kweMpembelelo yezobuChwepheshe nemiCimbi yezaBasebenzi yeNkqubo yezoShishino, indlela abalawuli abayihlangabeza ngayo le ngxelo nesiCwangciso sokuphucula esifakwe liSebe lezoRhwebo noShishino.Le Nkqubo yaveliswa liSebe lezoRhwebo noShishino ngowe-1992 ukomeleza uphuhliso lwezakhono kwezenzulu-lwazi, ezobunjineli nobuchwepheshe. Yenza igalelo ekudalweni kwemisebenzi ngokuvelisa igquba labaphandi-nzulu abanezakhono ezikudidi oluphezulu nabalawuli bezobuchwepheshe boshishino nangokuphucula ukukhuphisana kwemibutho yamashishini athatha inxaxheba.Le Nkqubo iyasebenza, ibalulekile kwaye iluphawu olusebenzayo kwinkxaso yokuvelisa izinto ezintsha ebonelela ngexabiso elivakalayo ngemali ngokophuhliso lwezobuchwepheshe nophuhliso lwemicimbi yezabasebenzi nezakhono ezihambelana noshishino. Kwakhona ikwathelekiseka kakuhle kunye nezinye iinkqubo zehlabathi.2.8. IKhabhinethi yazisiwe ngeziphumo zeNgxelo yeQela loMphathiswa eliphanda ngezityholo ‘zokuthengiswa kwezithuba zootitshala’ ezibandakanya abantu abathile, imibutho yootitshala namagosa wamaSebe ezeMfundo kuMaphondo athile. IKhabhinethi iziphehlelele izindululo zokusebenza ngokulandela inkqubo ethile nangokwendlela ekuchazwe ngayo kwiziphumo.KwiNgxelo yalo yokugqibela iQela loMphathiswa lihlabe amadlala kwindima edlalwa ngabo bonke abadlali-ndima ababalulekileyo kwinkqubo yokukhetha nokuqeshwa ootitshala.Ikwaphawule iingxaki ezibalulekileyo kwinkqubo yangoku yokuqesha kwisithuba esikhoyo kwicandelo lezemfundo esisiseko; yaza yabonelela ngezindululo zokunceda iSebe lezeMfundo esiSiseko necandelo lezemfundo esisiseko ngokubanzi ukuba lingayisombulula njani le mingeni ichaziweyo.3. Imithetho eYilwayo3.1. IKhabhinethi ikwamkele ukungeniswa koMthetho siHlomelo wezamaHlathi weSizwe ePalamente. Lo Mthetho uYilwayo uhlomela uMthetho wezamaHlathi weSizwe, we-1998 (uMthetho onguNombolo 84 we-1998).Ukuphunyezwa kwezi zihlomelo kuza kuphucula ulawulo lwezamahlathi oluzinzileyo kukhuthaze nokuthatha inxaxheba kwabahlelelekileyo, abaxhomekeke kwezamahlathi ukuze baphila, bathathe inxaxheba kwiBhunga leeNgcebiso lezamaHlathi leSizwe.4. Imisitho ezayo4.1. UMongameli uJacob Zuma uza kuzimasa umsitho wokubekwa esihlalweni nokufungiswa kukaMongameli uYoweri Museveni wase-Uganda eKampala ngomhla we-12 kuCanzibe wama-2016. Olu tyelelo luphumayo luza kuqhubeka ukomeleza ubudlelwane bala mazwe mabini, uMzantsi Afrika ne-Uganda.4.2. UMongameli uJacob Zuma uza kukhokela uSuku loMthandazo leSizwe eliza kubanjelwa kumaBala ase-ABSA eDurban ngomhla wama-29 kuTshazimpuzi wama-2016. Iinkokheli zakwaLizwi kunye neenkokheli zemibutho yoluntu ziza kuzibandakanya norhulumente ekuthandazeleni ukuqhubeka komanyano lwentando yesininzi, umanyano lwesizwe, intlalo- ntle kwakunye noNyulo looRhulumente beeNgingqi lowama-2016 oluza kuba noxolo futhi lube yimpumelelo.4.3. IKhabhinethi yazisiwe ngezicwangciso zeSebe lezobuGcisa neNkcubeko zokusingatha iNyanga ye-Afrika kuCanzibe yowama-2016 phantsi komxholo othi: “Ukwakha i-Afrika eNgcono neHlabathi eliNgcono” njengenxalenye yemibhiyozo yelizwekazi yokusekwa koMbutho weManyano ye-Afrika (i-OAU), ngoku ebizwa ngokuba yiMbumba yaMazwe ase-Afrika (i-AU) kunye nemisebenzi eyenzileyo. UMongameli uJacob Zuma uza kumphehlelela iNyanga ye-Afrika ngoSuku loMthandazo leSizwe ngomhla wama-29 kuTshazimpuzi yowama-2016.Ngowama-2016 iNyanga ye-Afrika iza kugxila kumalinge wophuhliso lwabantu basetyhini nolutsha, ngeli xesha siza kube sibhiyozela unyaka wama-60 woMngcelele wooMama nonyaka wama-40 woVukelo loLutsha eSoweto.Abemi baseMzantsi Afrika bayabongozwa ukuba bathathe inxaxheba kule nkqubo iqulathe iindidi ngeendidi zemisitho nemibhiyozo equka eyobugcisa obubonwayo, izifundo ngedrama, umculo, izifundo neentetho eziqhelekileyo kwakunye ngesikhumbuzo seminyaka eli-10 yeNgxowa-mali yamaFa eHlabathi ase-Afrika. Le Nyanga ye-Afrika isebenza njengeqonga lokuqhagamshelanisa ngokutsha nokuzibophelela kwethu ngokutsha kuko konke okusenza sibe ngama-Afrika neBuyambo yase-Afrika ngokudibanisa abantu belizwekazi basondelelane.   4.4. Ngomhla wama-20 kuCanzibe wama-2016 urhulumente uza kukhokela umbhiyozo wesizwe wokugqiba kweDyunivesithi iFort Hare iminyaka elikhulu yabakho kwiziko layo eliseDikeni eMpuma Koloni. Ukulungiselela umsitho omkhulu wokubhiyoza, uMongameli uJacob Zuma umisele iKomiti yabaPhathiswa (i-IMC) ukuba yenze izicwangciso ize iququzelele lo mbhiyozo wenkulungwane uyimbali.Eli ziko lemfundo liyimbali belisebenza njengenqaba yethemba ngexesha lomzabalazo wethu wenkululeko kwaye laziwa “njengeziko lokupheka  iinkokeli ze-Afrika” libe liyidyunivesithi ekwakufundwa kuyo ziinkokheli ezazikumzabalazo wokulwa ucalucalulo ezifana neengqanga oo-ZK Matthews, Nelson Mandela, Robert Sobukhwe, Oliver Tambo noGovan Mbeki. Kuphela kwedyunivesithi yaseMazantsi e-Afrika evelise iintloko zoorhulumente ezintlanu: uNelson Mandela waseMzantsi Afrika, uYusuf Lule wase-Uganda, uRobert Mugabe waseZimbabwe, uNtsu Mokhehle waseLesotho no-Sir Seretse Khama waseBotswana.Njengenxalenye yemibhiyozo yenkulungwane iDyunivesithi iFort Hare iKhabhinethi imema bonke abantu ababefunda kule dyunivesithi noluntu jikelele ukuba babalisane ngeenkumbulo zabo ngedyunivesithi iFort Hare nephulo likaBalisa iBali Lakho ngokusebenzisa i- #MyFortHare.4.5. USekela-Mongameli uCyril Ramaphosa uza kukhokela igqiza loMzantsi Afrika ukuya kwingqungquthela yama-26 yeQonga lezoQoqosho leHlabathi (i-WEF) e-Afrika e-Rwanda phakathi komhla we-11 nowe-13 kuCanzibe yowama-2016. Eli qonga lisingathwe phantsi komxholo othi: “Ukuqhagamshelanisa iMithombo ye-Afrika ngeNguqu yezebuChwepheshe”.Urhulumente uqhubela phambili inguqu kwezobuchwepheshe yeli lizwe ngesiCwangciso esimaNqaku aliThoba. Uza kusungula isigaba sokuqala sephulo lakhe lamaza osasazo aza kufaka uqhagamshelwano kumaziko karhulumente angaphezulu kwama-5 000 kwizithili zoomasipala ezisibhozo kwixesha leminyaka emithathu. Sele kubekelwe bucala imali ezizigidi ezingama-740 zeerandi yokuxhasa oku kusungulwa.4.6. INDABA YOWAMA-2016 ebanjelwe kwiZiko leNgqungquthela Inkosi Albert Luthuli eDurban ukususela kumhla we-7 ukuya kowe-9 kuCanzibe yowama-2016, liqonga lokuzingca ngako konke okusenza sibe ngama-Afrika eliza kukhuthaza iimveliso zokhenketho kubathengi behlabathi.Ukhenketho, njengenye yeentsika ezintandathu zohlumo lwezoqoqosho kwisiCwangciso seSizwe soPhuhliso, lenze igalelo eliyimali ezibhiliyoni ezingama-357 kwiSambuku seMveliso yeSizwe (i-GDP) ngowama-2014 laza laxhasa i-9% kwingqesho epheleleyo yaseMzantsi Afrika. IBhunga lezoHambo eHlabathini noKhenketho lithelekelela ukuba ukhenketho lenze igalelo elizibhiliyoni zeerandi ezingama-560 kwi-GDP yethu ngowama-2015 kwaye luza kuxhasa imisebenzi engaphezulu kwezigidi ezibini.Ukukhulisa impembelelo yezoKhenketho kuQoqosho lwaseLwandle yintsika ebaluleke kakhulu kwisiCwangciso esimaNqaku aliThoba, ngokubangelwa ngamandla akhoyo kumalwandle wethu, nanokuba negalelo kuhlumo loqoqosho. Uqoqosho lwaselwandle nokhenketho lubonelela ngamathuba angumangaliso ohlumo lwezoqoqosho nokudala imisebenzi.4.7. Kwisikhumbuzo soSuku lwabaSebenzi ngomhla woku-1 kuCanzibe wowama-2016, iKhabhinethi iyakuphinda ukuzibophelela kwayo ekukhuseleni amalungelo wabasebenzi ngemithetho yezabasebenzi enenkqubela.Ukususela ngowe-1994 urhulumente uwaqhubele phambili amalungelo wabasebenzi ngemithetho efana noMthetho woBudlelwane bezaBasebenzi, uMthetho weeMeko zoMsebenzi ezisiSiseko, uMthetho womakuLingwane eMsebenzini nezeMpilo noKhuseleko eMsebenzini.4.8. IKhabhinethi ibongoza abafundi beBanga le-12 ukuba baqalise ukuprinta iifomu zokufaka izicelo okanye bafake izicelo kwi-intanethi kumaziko emfundo ephakamileyo njengenxalenye yephulo lika-Apply Now/Khetha Career Guidance Campaign.Eli phulo liqhutywa rhoqo ngonyaka liSebe lezeMfundo ePhakamileyo noQeqesho, liza kuqhutya esizweni jikelele kude kube yinyanga yoMsintsi yowama-2016 kwaye linceda abafundi ekukhetheni ngokufanelekileyo xa befaka izicelo kumaziko emfundo ephakamileyo.Abafundi bayakhuthazwa ukuba baqhagamshelane neZiko leNkonzo zoPhuhliso lwaMakhondo ngokuthumela i-SMS okanye u-“please call me” kua-072 204 5056 okanye 086 999 0123, i-imeyili: careerhelp@dhet.gov.za, kwikhasi lika-Facebook kwa: www.facebook.com/careerhelp okanye basebenzise i-Twitter kwa: http://twitter.com/rsacareerhelp.5. Uluvo lweKhabhinethi kwimiba esematheni5.1. IKhabhinethi ikhuthaza abadlali-ndima ababalulekileyo abachaphazelekayo ukuba bahlomle kwidrafti ehlaziyiweyo yoXwebhu lwamaLungelo ngokuXhotyiswa kwabaNtsundu kwezoQoqosho ngokuBanzi (i-BBBEE) kuShishino lwezeMigodi neziMbiwa zaseMzantsi Afrika, lowama-2016 nolwapapashwa kwiPhephandaba loMbuso.Le draftio ihlaziyiweyo yoXwebhu lwezeMigodi ibandakanya imigaqo-nkqubo yenguqu karhulumente nemithetho ngakumbi. Ikwahambelana namasolotya oMthetho wokuXhotyiswa kwabaNtsundu kwezoQoqosho ngokuBanzi, wama-2003 (uMthetho onguNombo 53 wama-2003) kunye neKhowudi yokuSebenza kaKuhle (iiKhowudi zakwa-DTI).  5.2. IKhabhinethi iqaphela ukuba ukugunyaziswa kokuthengwa kweSAB Miller ngu-AB InBev kusaqwalaselwa ngamaqumrhu ezokhuphiswano. IKhabhinethi iyayamkela indlela ekuvunyelwene ukuba mawuphathwe ngayo lo mba nguMphathiswa woPhuhliso lwezoQoqosho ne-AB InBev umaqumrhu okhuphiswano kuluhlu  lwemiba ehambelana neemfuno zoluntu. Isivumelwano esenziwe yile nkampani siza kusebenza njengesikhokelo, kwimiba ebalulekileyo kuluntu, nakwezinye iinkampani ezithenga okanye ezizimanya nezinye phantsi kweemeko ezikwafanayo.Oku kuquka isibhambathiso ekuvunyelwene ngaso yile nkampani sokuchitha imali eyibhiliyoni yeerandi kule minyaka mihlanu izayo ukukhuthaza amafama afuyela ukuziphilisa efuya ngomyinge omncinci nophuhliso lababoneleli-zinkonzo balapha ekhaya, amashishini amatsha asakhulayo, ezamandla nobuchwepheshe bokusebenzisa kakuhle amanzi nophuhliso lolutsha. Isibophelelo ngokwemisebenzi siquka ukuthintela ukudendwa ngenkani kwabasebenzi ngenxa yendibanisela yeenkampani nokugcina izinga lengqesho kule nkampani kule minyaka mihlanu ilandelayo, oko yinxalenye yesivumelwano sokuhlahla indlela phakathi kwale nkampani norhulumente ukuxhasa ukwanda kwemizi-mveliso, uphuhliso lwamashishini amancinci nokudala imisebenzi.5.3. Komnye omba, iKhabhinethi iqaphela ukuba ukuqalisa ukusebenza kwamasolotya oMthetho-siHlomelo woKhuphiswano owenza ukuba kungabikho mthethweni ukuba abalawuli nabaphathi basebenzisane ukwenze iyelenqe lokunyusa amaxabiso, kwiziniki-maxabiso okanye kurhwebo. La masolotya ayinxalenye yamanyathelo okunyusa izinga lokulwa amaqela enza amayelenqe enzakalisa uqoqosho ngokuthi abize abathengi amaxabiso aphezulu.Sicela onke amashishini aseMzantsi Afrika ukuba mawakhuphisane ngamaxabiso aphantsi, ngokuba nobuchule obuthe chatha, ukuphucuka komgangatho wezinto abonelela ngazo okanye ukunika abathengi inkonzo ekwizinga eliphezulu kunokwenza amayelenqe.5.4. IKhabhinethi iqaphele ukuba icandelo leebhanki lilawulwa ngokwezinga eliphezulu eMzantsi Afrika – nasehlabathini jikelele, kunye nemfuneko yokuba uMzantsi Afrika uhambelane nemigangatho yehlabathi efana ne-Basel III nemithetho yeQela lezemiSebenzi yezeZimali (i-FATF) yokulwa ukuthutyeleziswa kwemali,  neyayamkelwe ngaphambili yiKhabhinethi, yaxhaswa yimithetho engundoqo eyayamkelwe ngurhulumente. Inkqubo yokuGunyaziwe Ababini nayo iza kulawula indlela oluziphatha ngayo urhwebo kwicandelo leebhanki necandelo lezezimali ngokubanzi.”5.5. IKhabhinethi iyazamkela iziphumo zeNgxowa-mali yeMali yeHlabathi yowama-2016 neNdibano yaseNtlakohlaza yamaQela eeBhanki zeHlabathi eqhubeke phantsi komxholo othi “IMingeni yeHlabathi, iziSombululo zeHlabathi”. Kuphakanyiswe indlela embaxa yokuvuselelwa kohlumo kwinqanaba lehlabathi, kukhuthazwa amazwe ukuba asebenzise onke amandla okunyusa akwimigaqo-nkqubo yawo ukukhuthaza uhlumo, oko kuthetha olungokwemali, olungokwemali kaRhulumente nokulungiswa kwezakhiwo. Amazwe anesithuba ngokwemali nangokwemali kaRhulumente akhuthazwa ukuba enze ngakumbi ukuphucula imfuneko; noxa kunjalo, ukuphunyezwa kokulungiswa kwezakhiwo kubaluleke kakhulu kunako konke okunye. Kuninzi oku kuquka utyalo-mali kwiziseko ezingundoqo, ubuchule bokuvelisa izinto ezintsha nokuphucula ukusebenza kolawulo, phakathi kokunye.5.6. IKhabhinethi ikhumbuza bonke abo bangabavoti abaselungelweni abangekabhalisi baqinisekise nangeenkcukhacha zabo ukuba bangakwenza oko ngokutyelela ii-Ofisi zeKhomishini yoNyulo eziMeleyo (i-IEC) ezikufutshane kubo. Oku kuyadingeka ukuqinisekisa ngokubakho kwegama lakho kuluhlu lwabavoti okuza kwenza ukuba abavoti abaselungelweni bakwazi ukusebenzisa ilungelo labo lomgaqo-siseko ngomhla we-3 kweyeThupha yowama-2016.IKhabhinethi ibongoza bonke abavoti abaselungelweni ukuba baqinisekise ukuba banazo zonke izinto ezifunekayo zokunikezela ngeedilesi zabo kwi-ofisi yeKhomishini yoNyulo eziMeleyo (i-IEC). Imibuzo ngonyulo ingabhekiswa kwiziko loqhagamshelwano le-IEC kwa-0800 11 8000, elivula ngoMvulo ukuya kuLwesihlanu, ukusukela ngentsimbi yesi-7 kusasa ukuya kweye-9 ngokuhlwa.5.7. IKhabhinethi iyavuyisana nabakwa-Transnet, iGunyabantu lezoTshutshiso, iZiko lezoSasazo loMzantsi Afrika (i-SABC) neSebe lezeMfundo ePhakamileyo noQeqesho, iSebe lezoBudlelwane baMazwe ngamazwe neNtsebenziswano, kunye neSebe lezobuLungisa noPhuhliso loMgaqo-siseko ngokuthi anikwe iwonga lokuba kudidi lokuba “Ngabona baQeshi banoMtsalane” eMzantsi Afrika yinkampani esebenza ngamagama abaqeshi, i-UNIVERSUM.   5.8. IKhabhinethi yothulela umnqwazi uMphathiswa wezeNzululwazi nobuChwepheshe, uNaledi Pandor, othe wafumana imbasa i-Order of Merit kwiFederation Republic of Germany ngegalelo lakhe kuphuhliso lwezenzululwazi ehlabathini jikelele. Eli wonga belinikezelwa kubantu behlabathi jikelele ngeempumelelo zabo kwinqanaba lezepolitiki, lezentlalo okanye kwelobungqondi.5.9. IKhabhinethi ivuyisana noMlawuli-Jikelele weSebe lezeNdalo uNosipho Ngcaba ngokufumana imbasa ebizwa i-Lifetime Achievement Eco-Logic Award evela kwimagazini yezendalo, i-The Enviropeadia.5.10. IKhabhinethi iqhwabela izandla igcisa uKemang Wa Lehulere ngokuba “Ligcisa loNyaka” lowama-2017 elixhaswa yi-Deutsche Bank. UWa Lehulere, ophonononga imisebenzi yobugcisa emva koCalucalulo eMzantsi Afrika, uza kwenza umboniso wakhe wokuqala eyedwa eGermanu kwiholo eDeutsche Bank KunstHalle eBerlin kulo nyaka uzayo.5.11. IKhabhinethi ivuyisana neSebe lezoKhenketho ngokuphumelela ibhaso lokuba Yelona Nkonzo kaRhulumente inoMgaqo-nkqubo/Nkxaso eNgcono kwiMbasa yoKhenketho oluFanelekileyo e-Afrika lowama-2016. Eli wonga linikezelwa kwisebe lecandelo laseburhulumenteni, ugunyaziwe okanye iqumrhu elithe labonakalisa ukuzinikela okucacileyo negalelo lokuqhubela phambili ukhenketho.5.12. IKhabhinethi iyavuyisana nomdlali wegalufa uBranden Grace ngokuphumelela imbasa yakhe yokuqala,i-PGA Tour e-RBC Heritage e-Hilton Head, e-U S.5.13. IKhabhinethi ilusizi ngokushiywa kwethu nguBertie Lubner nothe wenza igalelo elincomekayo kuphuhliso loMzantsi Afrika njengenkokeli kwezoshishino, umthandi wabantu nowawongelwa ukuba abe ngusihlalo ubomi bakhe bonke we-SA Jewish Board of Deputies.5.14. IKhabhinethi ivakalisa uvelwano olunzulu kubahlobo nosapho lwamaxhoba alishumi (uTiisetso Tselo, uSesi Mtshali, uSana Sibeko, uMphikeleli Malindi, uGugulethu Sithole, uVusi Nkabinde, uDaphney Linda, uSicelo Kheswa, uSphamandla Gedle noSimphiwe Nhlapo) engozi yebhasi emasikizi eyenzeke ngethuba ebebuya kwiNgqungquthela yoMqulu weziThembiso ye-ANC eBhayi. IKhabhinethi ikwanqwenela abo bathe bonzakala ukuba bachache ngokukhawuleza.5.15. IKhabhinethi ivakalisa amazwi ovelwano olunzulu kusapho nezihlobo zikaGqirha u-Herman Nditsheni Netshidzivhani, nongowokuqala oNtsundu eMzantsi Afrika ukuba yingcali kwezokuchumisa. Njengomseki wekliniki yokuchumisa kwiSibhedlele i-Park Lane eRhawutini, uNetshidzivhani uncede abemi baseMzantsi Afrika abaninzi ukuba baqalise iintsapho zabo.5.16. IKhabhinethi ivakalisa amazwi ovelwano kusapho nezihlobo zikaDene Smuts, owayesakuba liLungu lePalamente lombutho iDemocratic Alliance. IKhabhinethi ilothulela umnqwazi igalelo lakhe elikhulu kuphuhliso lolawulo lwethu lwentando yesininzi olumilisele kumgaqo-siseko.5.17. IKhabhinethi njengoMongameli uJacob Zuma, inqwenelela uMama uWinnie Madikizela-Mandela ukuba achache ngokukhawuleza ikwacela ukuba usapho lunikwe intlonipho yalo ngeli xesha. UWinnie Mandela uhlonitshwe jikelele ngendima ayidlalileyo kumzabalazo wethu wenkululeko ebenegalelo ekupheliseni imigaqo-nkqubo yengcinezelo nasekuziseni ulawulo lwentando yesininzi eMzantsi Afrika.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1. UPaul Steenkamp kwiBhunga leSizwe lokuCebisa kwezoYilo.6.2. UClarinda Elizabeth Simpson njengeGosa eliyiNtloko kwezeZimali lakwa-SENTECH.6.3. ULumko Caesario Mtimde njengeGosa eliyiNtloko yesiGqeba leeNkonzo eziDibeneyo ne-Arhente yokuFikelela yaseMzantsi Afrika.6.4. Ukuqeshwa ngokutsha kuka-Adv. Rory Wayne Voller njengoSekela-Mkhomishinala weKhomishini yeeNkampani nemiSebenzi yobuGcisa.6.5. Ukwandiswa kwesivumelwano sengqesho sikaLungisa Fuzile njengoMlawuli-Jikelele kaNondyebo weSizwe.6.6. Ukwandiswa kwesivumelwano sengqesho sikaNosipho Ngcaba njengoMlawuli-Jikelele weSebe lezeNdalo.6.7. U-N Mafu njengoSekela-Mlawuli-Jikelele: UkuXhotyiswa noLawulo lwabaDlali-ndima ababalulekileyo kwiSebe lamaGqala eeMfazwe.6.8. U-TLM Makotoko njengeGosa eliyiNtloko lemiSebenzi yeMihla ngemihla kwiSebe lezeNdalo.Imibuzo:Donald Liphoko082 901 0766"
INtetho kwintlanganiso yeKhabhinethi yomhla we-11 kuCanzibe wowama-2016 ,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/xh/speeches/statement-cabinet-meeting-11-may-2016-12-may-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi iyiqaphele ingxelo eyenziwe nguMphathiswa wezeMali kuMongameli, ngenkqubela yokufakana imilomo kukarhulumente naboshishino lecandelo labucala kunye nemibutho yabasebenzi ngoqoqosho. UMongameli ebegunyazise uMphathiswa ukuba akhokele ezi ndibano zokufakana imilomo nala mahlakani ezentlalo ukuba kuboniswane ngesicwangciso-qhinga kunye nokuveza amalinge okukhulisa uqoqosho nokugcina indawo ilizwe elibekwa kuyo ngokwezoqoqosho.  IKhabhinethi inovuyo lokuba lo msebenzi uphele ekuveliseni amanyathelo okuqala aluqilima aza kuphucula amathemba kumbono wezoqoqosho weli lizwe. NgoMvulo uMongameli ubhengeze amaphulo aphambili aliqela, aquka: (1) ingxowa-mali edibeneyo yabezoshishino labucala norhulumente yeNkxaso yamaShishini amaNcinane, (2) ukuhlangabezana neengxaki eziphazamisa utyalo-mali olwandayo khona ukuze kukhawuleziswe uhlumo oluquka wonke umntu, (3)  utyalo-mali oludibeneyo lukarhulumente  nabezoshishino labucala kwiziseko ezingundoqo kusetyenziswa umzekelo weNkqubo yabaVelisi baMandla oMbane abaZimeleyo ebe yimpumelelo kunye (4) nokomeleza amaShishini kaRhulumente ukuqinisekisa uzinzo lwawo lwezezimali nokomeleza indima yawo ekuqhubemi uphuhliso.Ezi zibhengezo zibubungqina bokuba yintoni enokwenziwa leli lizwe xa onke amahlakani ezentlalo edibene esebenzisana kwaye ejongise kwinjongo enye.1.2 IKhabhinethi ihleli iqinisekile ukuba uhlengahlengiso olumandla lwezoqoqosho, ukuqokelela kweNkonzo yezeRhafu yaseMzantsi Afrika (i-SARS) imali efikele kwitriliyoni yeerandi okokuqala ezimbalini kwakunye nokubhengezwa kwakutsha nje kwamanyathelo okungenelela amahlanu exesha elifutshane, zonke nje zongeza kwisicwangciso esimaNqaku aliThoba ngeenjongo zokuqinisekisa ngokwenzeka kwenguqu kuqoqosho lweli lizwe. Ukwanda kwerhafu eqokelelweyo ngabakwa-SARS kuza kongeza ukwenza ukuba uRhulumente anikezele iinkonzo eziza kuphucula umgangatho wobomi babo bonke abemi beli.   1.3 IKhabhinethi iyasamkela isibhengezo esenziwe yi-arhente yokuhlela, iMoody’s Investor Services, ethe kwezi veki zimbini zidlulileyo yaphinda yaliqinisekisa inqanaba eli lizwe elibekwa kulo kwezoqoqosho engamanqanaba amabini ngaphezulu kwenqanaba elilelona liphantsi nelamnkelekileyo kubatyali-zimali. Ekungqineni eli nqanaba, abakwaMoody’s baphawule okokuba uMzantsi Afrika uya uyiguqula imeko emva kweminyaka yohlumo olubuthathaka kwaye amanyathelo okuhlengahlengisa nokomeleza uqoqosho owama-2016 aza komeleza ityala likarhulumente kwiSambuku seMveliso yeLizwe (i-GDP) kulo nyaka. Onke amaqela ayangqinelana ukuba amalinge entsebenziswano adinga ukomelezwa ukunika amandla ekuphucukeni koqoqosho. Sikwaqaphela ukuba umsebenzi woMphathiswa wezeMali kunye namahlakani ezentlalo ukwaquka umsebenzi oluthotho wohlolo lwemali ilizwe elinayo oza kuchonga uhlaziyo olunokwenziwa nongenelelo lokugcina urhwebo olomeleleyo lwemali eyinkunzi yaseMzantsi Afrika nomlinganiselo wohlolo lwemali yotyalo-mali.1.4 UMongameli uyazibulela iiVoti zoHlahlo Lwabiwo-mali ezenziwa ngabaPhathiswa ngokwahlukeneyo nezithi zihlangabezane neemfuno zabo bonke abemi baseMzantsi Afrika. Iingxelo zenkqubela nezicwangciso eziphuma kwezi Voti zoHlahlo Lwabiwo-mali zamaSebe zibonakalisa ukuba uMzantsi Afrika usisizwe esisebenzayo, apho urhulumente akhokelayo khona, ekwakheni ubomi obungcono kumntu wonke.  Kumiselwe amanyathelo aluqilima ukunciphisa impembelelo embi yokudodobala koqoqosho ehlabathini jikelele kuqoqosho lweli lizwe, nokulungiselela uhlumo lwezoqoqoqsho oludlamkileyo xa uqoqosho seluguquke lwathembisa. Sikwasebenza ngamandla ukususa imiqobo yalapha ekhaya kwezohlumo.Ezi voti zohlahlo lwabiwo-mali zikwabonakalisa ukuba urhulumente, imibutho yabasebenzi nabezoshishino basebenzisana, kakhulu kunangaphambili, ukufumanisa ngeendlela zokuvuselela uhlumo nokwakha ubomi obungcono kumntu wonke. Oku kuquka ukufezekiswa ngamandla kwesiCwangciso esimaNqaku aliThoba, esathi sabhengezwa nguMongameli uJacob Zuma kwiNtetho engoBume beSizwe yowama-2015 kwakunye nephulo i-Operation Phakisa, elamiselwa ukukhawulezisa ukufezekiswa kwezisombululo kwimimandla apho uphuhliso ludingeka ngamandla khona. Ezi nkqubo zihlangabezana nemiba ebaluleke kakhulu kwisiCwangciso seSizwe soPhuhliso (i-NDP), efana nokuncitshiswa kwendlala nentswela-ngqesho.1.5 IKhabhinethi iqinisekisa kwakhona abemi baseMzantsi Afrika ukuba iimeko yentswela-ngqesho kweli lizwe kuhlangatyezwana nayo ngokufezekiswa kwesiCwangciso seSizwe soPhuhliso (i-NDP) seli lizwe, ngongenelelo lwezoqoqosho lwesiCwangciso esimaNqaku aliThoba esenzelwe ukuvuselela uhlumo size sikhulise imisebenzi kumacandelo angundoqoqo kuqoqosho lwethu. Intsebenziswano yecandelo lezoshishino labucala ibaluleke kakhulu ukuze kufumaneke iziphumo ezihle.Urhulumente usebenzisa onke amaphulo akhoyo kuquka nesiCwangciso sokuSebenza koMgaqo-nkqubo wezoShishino (i-IPAP) ukudala iimveliso eziza kuthatha abasebenzi abongezelelekileyo namacandelo eenkonzo ukuhlangabezana nentswela-ngqesho ethe yaphinda yongezwa bubunzima beemeko zezoqoqosho zehlabathi jikelele nezalapha ekhaya. UMphathiswa wezoRhwebo noShishino uRob Davies umisele owesibhozo umfuziselo wonyaka we-IPAP2016/17 ukuya kowama-2018-19 ngomhla we-9 kuCanzibe wowama-2016 kwinkampani yokunyibilikisa isinyithi negilasi enabanikazi abaNtsundu ngokupheleleyo eGauteng. Urhulumente ugxininisa ukubaluleka kokwakhiwa kwentsebenziswano emandla neenkampani zezoshishino zalapha ekhaya ezigqwesileyo nezisebenzisa ubuchule bale mihla ezingabandakanyeki nje kuphuhliso lweziseko ezingundoqo, ezothutho nezolungiselelo kodwa zibandakanyeke kuthotho lwezinto zobuchwepheshe ezinzima, ezilungele ukuthunyelwa kumazwe angaphandle necandelo elifuna kakhulu abasebenzi loqoqosho laseMzantsi Afrika liphela. Ngeli xesha uPhando olungabaSebenzi lweKota ebelwenziwe kwikota yokuqala yowama-2016 lubonakalise ukwanda kwintswela-ngqesho okufikelela kuma-26.7%  ngokwekota nekota, ngowama-2016 izinga lemisebenzi linyuke ngama-204 000 ekuqesheni abantu xa lithelekiswa nekota yokuqala yowama-2015.1.6 IKhabhinethi iyakwamkela ukunikezelwa kweZiko loLutsha laseBhobhofolo eNtshona Koloni nguMongameli uJacob Zuma, elibonelela ulutsha ngoncedo lobuchule, apho lunokuzixhobisa. Eli Ziko lineendidi ngeendidi zoncedo lobuchule olubonelela ngophuhliso olugabalala lwabantu abatsha noluntu ngokubanzi. Olu ncedo lobuchule lukhoyo kweli ziko lolutsha luza kubonelela abantu abatsha abasuka kuluntu oluhluphekileyo ngamathuba okuthatha ngcono inxaxheba nokwenza igalelo elihle kuluntu lwalo nakwilizwe. IZiko lezaKhono elixhotyiswe ngokupheleleyo neliqhutywa yiKholeji yaseMzantsi Koloni iza kubonelela ngoqeqesho kulawulo lwezoshishino, ukusebenzisa ikhompyutha nophuhliso lwabantwana abazintsana ukuya kutsho kubathathi-nxaxheba abangama-200 beQela leNkonzo yoManyano lwamaShishini oLutsha lwaseMaphandleni leSizwe (i-NARYSEC) ngonyaka. I-NARYSEC yinkqubo yexesha elide apho igxile, ikwagaya ulutsha lwasemaphandleni kuphela nenesivumelwano sexesha leminyaka emibini. Kugaywa ulutsha oluminyaka iphakathi kwe-18 nama-25 ubudala luze lubhaliselwe uqeqesho kwizakhono ezahlukahlukeneyo eziza kuluxhobisa ngokufanayo kulwazi ngeengcingane nangokuphathwayo ukudala imisebenzi okanye bona ngokwabo nabanye abantu badale imisebenzi kuluntu lwabo. Eli Ziko loLutsha luyiprojekthi esaLingwayo kwaye iyeyokuqala elolu hlobo kwaye liza kudluliselwa kwamanye amaphondo.1.7 Khabhinethi iyayamkela iNtlanganiso yoMmandla we-Afrika yoBudlelwane bobuRhulumente obuVulelekileyo yowama-2016 ebibanjwe phantsi komxholo othi “UbuRhulumente obuVulelekileyo boPhuhliso obuZinzileyo e-Afrika” ukususela ngomhla we-5 ukuya kowe-6 kuCanzibe wowama-2016.Le ndibano iza emva kweenyanga ezisixhenxe uMzantsi Afrika wathi waba nguSihlalo oKhokelayo woBudlelwane bobuRhulumente obuVulelekileyo. Imigomo yoburhulumente obuvulelekileyo ibaluleke kakhulu ekuphumezeni uludwe olubanzi lweenjongo eziphambili zophuhliso oluzinzileyo, ukuqhagamshelanisa okuvulekileyo kulawulo loorhulumente ukwenzela ukuphuculwa kwabahlelelekileyo nabahluphekileyo ehlabathini jikelele. UBudlelwane bobuRhulumente obuVulelekileyo nobuRhulumente obuVulelekileyo bukwangundoqo ekuncedeni uluntu lwehlabathi ukuba lukwazi ukuphumeza i-Ajenda yowama-2030 yoPhuhliso oluZinzileyo.Le Ngqungquthela yoMmandla ibe yeyona inkulu kwiingqungquthela zoMmandla zoBudlelwane bobuRhulumente obuVulelekileyo (i-OGP) kwezakhe zaququzelelwa yi-OGP eneziphumo ezincomeka kakhulu kwisigaba ngasinye yade yayokuphela le ngqungquthela.Ukugcina isibophelelo sikarhulumente kubudlelwane nolawulo lukarhulumente olungcono, le ngqungquthela ibe nomtsalane kubathathi-nxaxheba abavela kwiMibutho yoLuntu (i-CSO) evela ehlabathini jikelele emilisele kuluntu olukumacandelo awohlukahlukeneyo olungaphandle kwe-CSO yesiqhelo esoloko iyinxalenye yobu budlelwane.   1.8 IKhabhinethi ikuqaphele ukwamkelwa kwesivumelwano sokudibanisa amaziko  amathathu kutha ebhotileni ukwenza elona ziko lokutha ebhotileni lakwaCoca- Cola Beverages Africa lakhe lasikhulu kweli lizwekazi. IKhabhinethi iyasamkela isivumelwano kwiimeko zeemfuno zoluntu kule ndibanisela phakathi kukarhulumente kunye noCoca-Cola Beverages Africa amaqela endibanisela anokuxhasa amalinge wethu wokuvulwa kwemizi-mveliso okukhulu kuqoqosho lwaseMzantsi Afrika.Esi sivumelwano sisikhuselo sabo bakwinqanaba lengqesho ekumyinge ophakathi kule nkampani ixesha elingangeminyaka emithathu sikhusela abasebenzi abakwinqanaba elisezantsi ukuba bangabi ngamaxhoba okudendwa okuhambelana nendibanisela, sixhasa ukusetyenziswa kwezinto zasekhaya kwinkqubo yokuthenga nokuthengisa nokuzibophelela ekuphuhliseni amafama aye sakuhleleleka nababoneleli-zinkonzo kule nkampani. Ukongeza apho, imali ezizigidi ezingama-400  zeerandi iza kubonelela ukuxhasa ngezimali uphuhliso lwamashishini amancinane ekuqaleni kwemveliso yezolimo ide ibe yimveliso egqibeleleyo ize enye imali ezizigidi ezingama-400 eerandin aye ekunyusweni kutyalo-mali ukuphuhliswa ukubonelelwa kwemveliso abasebenzisi bayo kunye namandla eevenkile nophuhliso lwezakhono ezibandakanyekayo noqeqesho. Imveliso ye-Appletiser esele isaziwa kakhulu iseza kuqhubeka iveliswa eMzantsi Afrika.  Esi sivumelwano sivulela indawo kwizikhenkcezi zakwaCoca-Cola kwiivenkile ezincinci: indawo eyi-10% ingasetyenziselwa ukufaka iimveliso ezikwafanayo ezivela kwivenkile ethengisa ngemiyinge emincinci kweli candelo leevenkile apho kukho khona izikhenkcezi zakwaCoca-Cola. Oku kuvulela urhwebo kwinkampani ezintsha kunye neenkampani ezincinci zokutha ezibhotileni, ukuncedisa ukuphepha imimiselo yezoshishino enemiqathango ethintelayo nethi igcine amashishini amancinci naphakathi engaphandle korhweboUkongeza apho, utyalo-mali lwexesha elide lale nkampani kuphuhliso lwezoqosho nolwezentlalo kweli lizwe liza kuxhotyiswa ngokumiselwa kondlunkulu wequmrhu lendibaniselwano eMzantsi Afrika. Esi sivumelwano silandela isivumelwano sakutsha nje esikwafanayo ekungenwe kuso nabakwa-Annhauser Beush In Bevrelating sokuthenga i-SAB Miller. Ingakumbi, ekugxininiseni kwaso ingqesho, ukuthandwa kwezinto zalapha ekhaya nophuhliso lwamashishini amancinci, ezi zivumelwano zibalula ukubaluleka kokulinganiswa kweendibaniselwano zezoshishino kunye nemiba yokubaluleka kweemfuno zoluntu kunye noluhlu lwemigangatho yeenkampani ezisaceba ukwenza okanye ukufumana iindibaniselwano ezikumila kunje.  1.9 IKhabhinethi ikuqaphele ukumiselwa kweziko elixabise izigidi ezingama-350 zeerandi sokutha ebhotileni ngabakwa--Mpact Polymers besebenzisana nabakwaCoca-Cola. Eli phulo liyimpendulo kwinkqubo-sikhokelo kaRhulumente esemthethweni lisebenza ngenjongo ephambili yesiCwangciso-qhinga soLawulo lweNkunkuma lweMicimbi yezokusiNgqongileyo yeSizwe ukukhuthaza amashishini amancinane ukuba asebenzise kwakhona imveliso esele isetyenzisiwe ukuze isetyenziswe kwakhona. Esi sikhululo sesokuqala ezilolu hlobo kwilizwekazi le-Afrika lijike ama-29 000 eetoni (i-polthylene terephthalate) iibhotile ezophukileyo ze-PET nokonga okuthelekelelwa kwi-186 000 zeetyhubhiki-mitha zesithuba ezigcwalise umhlaba kwaye siza kuba negalelo ekunciphiseni ukukhutshwa komoya ongcolileyo (i-CO2) omalunga nama-53 000 eetoni ngonyaka. IQumrhu loPhuhliso lwamaShishini (i-IDC) ibonelele ngoncedo lwemali-mboleko ezizigidi ezingama-210 zeerandi kwakunye nezigidi ezingama-30 zeerandi ukwenzela izabelo zenzala yayo engama-21% laza iSebe lezoRhwebo noShishino labonelela ngembuyekezo yerhafu yeCandelo le-12(1). Isikhululo sokusebenzisa kwakhona imveliso esele isetyenzisiwe ukuze isetyenziswe kwakhona sibonelela ngemisebenzi kubasebenzi abangama-80 kunye nemisebenzi eli-1000 kubaqokeleli benkunkuma.  Ubudlelwane obufana nobu yinjini ebalulekileyo kuhlumo lwezoqoqosho, ukudala amawaka-waka emisebenzi kuqoqosho lokusebenzisa kwakhona imveliso esele isetyenzisiwe ukuze isetyenziswe kwakhona exabisa malunga nama-R50 eebhiliyoni. Sithetha nje, ukuveliswa ngokutsha kweplastiki eseyisebenzile kubonelela abaqokeleli bayo ngamathuba engeniso angaphezulu kwama-60 000. Isikhululo sokuvelisa ngokutsha imveliso eseyisebenzile sakwa-Mpact Polymer esikumgangatho wehlabathi, sihambelana nemigaqo yokhuselo lokutya yeManyano yaMazwe ase-Yurobhu (i-EU) kwaye ngumzi-mveliso wokuqala ololu hlobo e-Afrika kwaye ukwafikelela kwemimiselo yokuqinisekiswa yakwaCoca-Cola yeebhotile ze-PET.1.10 IKhabhinethi iyayamkela ingxelo yesiCwangciso-qhinga esiDibeneyo soLawulo lweMikhombe esiubonakalise ukuba uMzantsi Afrika ukulwa ngempumelelo ukuzingelwa kwemikhombe ngokungekho mthethweni. Ukususela ekuqaleni kwalo nyaka kuphela kubanjwe abatyholwa ngokuzingela imikhombe ngokungekhomthethweni abangama-206.Indlela yokuHlangabezana nesiCwangciso-qhinga soLawulo oluDibeneyo yamkelwa yiKhabhinethi kwinyanga yeThupha yowama-2014 nokwakhokelela ekubeni iNtlanganisela yoKhuselo iphumeze amanyathelo okungenelela azindidi ezahlukeneyo, nolwamacandelo ahlukeneyo ukukhusela imikhombe eMzantsi Afrika.1.11 IKhabhinethi iyavuyisana neli lizwe ngokusingatha ngokuyimpumelelo iNgqungquthela yezoKhenketho yowama-2016 eDurban kwiphondo laKwaZulu-Natal, nethe yaqukunjelwa ngoMvulo umhla we-9 kuCanzibe wowama-2016 neqela lokubandakanyeka olube yimpumelelo phakathi kwababonisi abali-1 047 abavela kumazwe ase-Afrika ali-18 kunye nabathengi abali-1 856 abavela ehlabathini jikelele. Kulo nyaka, Ie Ngqungquthela ibambe iintlanganiso ezingama-3 000 ngaphezulu kunakulonyaka uphelileyo. Ziintlanganiso zezoshishino ezingama-14 000 ezithe zahlala zizonke kwezi ntsuku zintathu zale Ngqungquthela, zinikeza ithemba lokuxhamla kuqoqosho oluncomekayo. Lo msitho ubukwazinyaswe nazintatheli zesizwe nezehlabathi ezingama-575.Le Ngqungquthela igxile kumashishini amancinci aphakathi nakhulayo (ii-SMME) ebonisa ngeemveliso neenkonzo zamashishini ehambo amancinci athembisayo.ngamashishini amancinci angama-70 axhamle kwiintlanganiso zocweyo zokuba angafikelela njani kurhwebo lentengiso ukuze akhule. Ii-SMME zinamandla okuba ngamashishini amakhulu. Le Ngqungquthela iyomelezile indima edlalwa zi-SMME kuphuhliso loqoqosho lamazwe aphuhlileyo nasaphuhlayo, ekukhuliseni icandelo lezokhenketho. Ukuveza amandla ee-SMME yenye yeendlela ezibaluleke kakhulu ekuveliseni imisebenzi kwisiCwangciso esimaNqaku aliThoba eza kukhulisa ize iguqule uqoqosho idale nemisebenzi.2. Izigqibo zeKhabhinethi ezingundoqo2.1. IKhabhinethi ixoxe ngokufezekiswa kwezindululo zeKhomishini yeNyani noXolelwaniso (i-TRC) nezinye iindlela ezicetyisiweyo zokufezekiswa kweeProjekthi zokuBuyiselwa koLuntu kwiMo yesiQhelo.UkuQondwa kweeProjekthi zokuBuyiselwa koLuntu kwiMo yesiQhelo zilungisa intswela-bulungisa yangaphambili ngokubuyiselwa kwemo yesiqhelo kwiindawo zoluntu ezili-128 ezazingamaxhoba ezenzo zobundlobongela nokutshatyalaliswa ngexesha longquzulwano (ukususela kumhla woku-1 kweyoKwindla yowe-1960 ukuya kowe-10 kuCanzibe wowe-1994).ISebe lezobuLungisa noPhuhliso loMgaqo-siseko liza kucela amagalelo avela kubadlali-ndima ababalulekileyo abachaphezelekayo (kurhulumente nakwabezoshishino labucala) khona ukuze kufumaneke imithombo eyaneleyo yokuzisa ungenelelo olupheleleyo kwezi ndawo zoluntu zili-128, nezathi zachazwa yi-TRC ngokwetyala ngalinye elinokwahluka ngokwexabiso kodwa ukuya kutsho kwelona xabiso liphezulu liyimali engama-30 ezigidi zeerandi. Oku kuza kuqinisekisa ukuba iiProjekthi zinokwenzeka kwaye zizinzile khona ukuze kufezekiswe iminqweno yoluntuOku kunegalelo ekufezekisweni kwesiCwangciso seSizwe soPhuhliso (i-NDP) ngokwandisa intlalo-ntle nomanyano, ukulungisa ukungalingani kwangaphambili nokufezekiswa kombuso ophuhlayo, onakho nonenkathalo ophatha abemi ngesidima.2.2 IKhabhinethi yazisiwe ngeziphumo zeNgqungquthela yonxibelelwano lukanomathotholo yeHlabathi (i-WRC-15) ebibanjwe ukususela ngomhla wesi-2 ukuya kowama-27 kweyeNkanga yowama-2015 eGeneva, eSwitzerland. UMzantsi Afrika ubukhokela iQela lase-Afrika kuthethathethwano olukhokelele ekubeni lo mmandla ufumane ububanzi obongezelelweyo bamaza othungelwano lweminxeba ephathwayo kwaye i-Afrika ikwazile ukukhusela ububanzi baseMzantsi be-UHF boomabonakude bedijithali behlabathi jikelele. Kunikezelwe ngobubanzi obongezelweyo ukwenzela amaza asemanzini, inqwelo-moya neenqanawa kunye neenkonzo zasesibhakabhakeni ezingena nto.IsiCwangciso saMaza e-Frequency eRediyo eSizwe (i-NRFP) siza kulungiswa ukuze sivelise izigqibo ze-WRC-15, neziqala ukusebenza ngomhla wo-1 kweyoMqungu yowama-2017. Ukwabelwa ngobubanzi ngaphakathi kwi-NRFP kuza kuququzelela izicwangciso zomsebenzi weenkonzo ezahlukeneyo ezibaluleke kakhulu ekuphumeleleni koqoqosho, ukuxhamla ngokwenkcubeko nezentlalo ngokusebenzisa ububanzi njengomthombo wendalo. Ekuxhaseni iinjongo eziphambili zesiCwangciso seSizwe soPhuhliso, ububanzi buzakusetyenziselwa ukufezekiswa kwamaza omoya wesizwe, umabonakude wedijithali wehlabathi jikelele, unxibelelwano lwesiphekepheke esijikeleze ihlabathi (isathelaythi) nokhuseleko loluntu nomnyenyevu wentlekele, kwakunye nezinye iinkonzo.2.3       IKhabhinethi yazisiwe ngeziGqibo ezithathwe ngooMongameli beSizwe beNdibano yeMbumba yaMazwe ase-Afrika (i-AU) noRhulumente eRhawutini kweyeSilimela yowama-2015 ukuze ihlaziye uhlolo lwamagalelo onyaka lwaMazwe angamalungu ukususela kowama-2016, khona ukuze kuxhotyiswe amandla okuthwala iinkqubo zayo.IKhabhinethi ikwamkele ukufezekiswa kwegalelo elitsha loMzantsi Afrika kwi-AU lokuhlola ngokuhambelana neSigqibo seNdibano yoHlolo loMlinganiselo omtsha. Oku kumiliselwe kwimigomo yembumba yamanyama, intlawulo kamakulingwane kwakunye namandla okuhlawula, ngendlela eqinisekisa ukuba akukho lizwe linesabelo esingalinganiyo kuhlahlo lwabiwo-mali.3. Imisitho ezayo3.1. Ngomhla we-19 kuCanzibe wama-2016 uMongameli uJacob Zuma uza kuqhuba uTyelelo lwasebuRhulumenteni eDoha, e-Qatar ukuyokomeleza ubudlelwane bezopolitiko nobezoqoqosho phakathi kwala mazwe mabini.3.2. Ngomhla we-16 kuCanzibe wama-2016, uSekela Mongameli uCyril Ramaphosa, njengoMthunywa oKhethekileyo kaMongameli uJacob Zuma eSouth Sudan), uza kutyelela e-Juba. Olu suku lubaluleke kakhulu kubemi baseSouth Sudan kuba baza kube bekhumbula uSuku loMkhosi weNkululeko waBantu baseSudan, iSudan Liberation Army Day.Ngexesha lolu tyelelo uSekela Mongameli uza kuhlola ukufezekiswa kwesivumelwano soxolo. ISouth Sudan yenze impumelelo eyimbali ekupheleni kwekaTshazimpunzi yowama-2016 ngokufungiswa kukarhulumente wethutyana wobumbano wesizwe.3.3.  UMongameli uJacob Zuma uza kukhokela umbhiyozo wesizwe nowoMbutho woPhuhliso wamaZwe eseMazantsi e-Afrika (i-SADC) wesiKhumbuzo seMinyaka eliKhulu yeDyunivesithi iFort Hare ngomhla wama-20 kuCanzibe wowama-2016. Igalelo lale dyunivesithi lokuvelisa abantu ababefunda kuyo abadumileyo kweli nakuMazantsi e-Afrika yomeleza imibhiyozo yeNyanga ye-Afrika.3.4. IKhabhinethi ikhuthaza abantu ukuba bathathe inxaxheba kwiinkqubo ezahlukeneyo kwiNyanga ye-Afrika equka izizukulwana neentlobo zoncwadi nobugcisa ezahlukeneyo phantsi komxholo othi: “UKwakha i-Afrika eNgcono neHlabathi eliNgcono”. Yonke le misitho igxininisa ukubaluleka koluntu lwasekuhlaleni kwaye luquka iinkqubo zamacandelo ahlukeneyo kuquka: umculo, imibongo, imidaniso, imiboniso-bhanyabhanya, iindidi zezidlo, ifashoni, imisebenzi yobugcisa nokuyila, iingxoxo-mpikiswano ezilola ingqondo neminye imisebenzi yentsebenziswano evela kumagcisa aseMzantsi Afrika noogxa bawo kwilizwekazi kunye nabantu abaminombo neenkaba zabo zise-Afrika kodwa abasele bezinze kwamanye amazwekwazi ngoku.  3.5. USuku lweHlabathi lweeNtsapho luza kubhiyozelwa ngomhla we-15 kuCanzibe wowama-2016 phantsi komxholo wehlabathi othi: “IiNtsapho, ubomi obusempilweni neNgomso eliZinzileyo” ohambelana ne-Ajenda yowama-2030 yoPhuhliso oluZinzileyo (yamkelwa ngowama-2015). USuku lweLwahlabathi lweeNtsapho labhengezwa yiNdibano eNkulu yeZizwe eziManyeneyo kwaye lugxile kwiiNtsapho: impilo nobomi babantwana nolutsha; ukunika ingqalelo elinganayo kwimiba yekhaya neyomsebenzi kunye neziphumo zezempilo; nomgangatho wobomi ongcono kubantu abadala.3.6. Ukususela ngomhla we-16 ukuya kowama-20 kuCanzibe wowama-2016 iSebe lezaManzi noGutyulo liza kukhokela iVeki yoGutyulo noCoceko phantsi komxholo othi: “Akuphelelanga nje ekugungxuleni”. Eli phulo liza kufundisa ngokubaluleka kogutyulo nokukhuthaza indlela ezingcono zokusebenza ngogutyulo.Eyona nkqubo ingundoqo yiNkqubo yokuPheliswa kwaMabhakethi; inkqubela iquka ukupheliswa ngokupheleleyo kwamabhakethi ematyotyombeni aKwaZulu-Natal, eMntla Ntshona, eMpumalanga naseGauteng. INtshona Koloni sele ifikele kuma-99.8% ukuya ekugqityweni. Inkqubela kwamanye amaphondo iquka ukupheliswa kwamabhakethi ezindlu zangasese ezingama-20 560: eFreyistatha (ibe ngama-4 056), eMpuma Koloni (ibe ngama-2 672) eMntla Koloni (ibe ngama-2 421) ize eMntla Ntshona (ibe ngama-398).   UMphathiswa wezaManzi noGutyulo, uNomvula Mokonyane uza kuthatha inxaxheba kwiKomiti yama-84 yeHlabathi engaMadama amaKhulu (i-ICOLD) kwiZiko leNgqungquthela lase-Sandton ukususela ngomhla we-15 ukuya kowama-20 kuCanzibe wowama-2016. Eli qonga liza kwabelana ngolwazi lwezokuyila, ukwakha, ukulungiswa nempembelelo yamadama amakhulu. Iza kuquka nokhenketho lwamadama amakhulu aseMazantsi e-Afrika kwaye iza kwenza igalelo kumalinge okulondolozwa kwamanzi.3.7.  Njengenxalenye yeSicwangciso-qhinga sokuFunda nokuBhala nokuBala esiDibeneyo seSizwe, iSebe leMfundo esiSiseko lisingathe ukuphiswano lowama-2016 lopelo, i-Spelling Bee ukuphucula umgangatho wabafundi kwiilwimi.IKhabhinethi ihlaba ikhwelo kuzo zonke izikolo, ootitshala nabazali ukuba bakhuthaze abafundi bezikolo zamabanga aphantsi kuba bangenele i-Spelling Bee lowama-2016 phambi kokuba kuvalwe ngomhla wama-31 kuCanzibe wowama-2016. Ngolwazi oluthe vetshe yiya kwi-www.education.gov.za.4. Uluvo lweKhabhinethi kwimiba esematheni4.1. IKhabhinethi ibugxeka kakhulu ubuhlanga obubonakaliswe ngabanye abantu kwilizwe lethu, ingakumbi kumakhasi onxibelelwano. Isimo esinjalo sinxamnye nemithetho yethu yentlalo ekuMgaqo-siseko, uxanduva nezithethe ezifakiweyo, kwaye sisingela phantsi amalungelo abantu bakuthi. Oku akunandawo kwilizwe lethu elilawulwa ngentando yesininzi. Ingakumbi iKhabhinethi ikhe yazikhalimela iintetho zobuhlanga ezimayela nelungu eliphezulu lecandelo leeNkundla, iJaji yeNkundla ePhakamileyo uMabel Jansen.Ezi ntetha ingakumbi zisenziwa lilungu eliphezulu leenkundla azihambelani noko ilizwe lethu likulindele kumalungu eenkundla. Amalungu eeNkundla kulindeleke ukuba ngalo lonke ixesha aziphathe ngokungakhethi cala kwaye ngendlela engathandabuzekiyo.Ukunyamezelana nentlonipho kwakusoloko kusisiseko somzabalazo wenkululeko kwaye kuyakuhlala kubalulekile kwiseko solawulo lwentando yesininzi yaseMzantsi Afrika. Masiphinde simanyane kwakhona ngokuthi soyise ngokudibeneyo iyantlukwano ehamba nobuhlanga kweli lizwe lwethu.ISebe lezobuLungisa noPhuhliso loMgaqo-siseko liceba ukusebenza ngemiba elolu hlobo ngokuveliswa koMthetho wokusebenza ngobuhlanga ngokukodwa iintetha zentiyo.IKhabhinethi ibongoza bonke abantu baseMzantsi Afrika ukuba bahloniphane njengoko kucaciswe kuMqulu wamaLungelo.4.2. IKhabhinethi iyawaphinda amazwi kaMongameli uJacob Zuma wokugxeka ukutshatyalaliswa kwezikolo ezingama-24 ngabantu abazibonakalisa njengabahlali besithili saseVhembe eLimpopo. Oku kutshatyalaliswa kweziseko ezingundoqo kuthintela abantwana bethu kuze kuphinde kusingele phantsi amalinge eli lizwe okubonelela ngemfundo esemgangathweni.IKhabhinethi iyakwamkela ukudibana kukaMongameli uJacob Zuma neKumkani yaMaVenda uKumkani Thovhele Toni Mphephu Ramabulana ebicelwe lithole lomthonyama ngokwalo ngomhla we-8 kuCanzibe wowama-2016 ukusombulula iingxaki zaseVuwani.UMongameli uJacob Zuma umisele iqela elisebenzayo eliza kukhokelwa liSebe loLawulo lweNtsebenziswano neMicimbi yeMveli ukuba likhokele inkqubo yokuqulunqa iprojekthi yeziseko ezingundoqo zezentlalo zikaMasipala weNgingqi waseMakhado. IKhabhinethi iyalibulela iQela eliSebenzayo labaPhathiswa likhokelwa nguMphathiswa uDesmond van Rooyen ngamanyathelo okungenelela athe enziwa ukusombulula lo mba kwaye siyibulela indima edlalwa yi-Ofisi yeNkulumbuso uStanley Mathabatha, kunye noSodolophu waseVhembe, uTshitereke Matibe; uSodolophu waseThulamela, uGrace Mahosi noSodolophu waseMakhado, uDavid Mutavhatsindi.   Ngexesha lale ntlanganiso yeQela liSebenzayo, iinkokeli zemveli zizibophelele ukuba ziza kusebenzisana norhulumente ukusombulula lentlekele nokukhalimela ukutshatyalaliswa kwempahla nobundlobongela nokumemela isisombululo esikhawulezileyo sale meko. Kwezi ntlanganiso iinkokeli zemveli neQela eliSebenzayo liphinde laziqinisekisa iziphumo zentlanganiso kuMongameli laze lathatha isigqibo sokufaka ingxelo yenkqubela kuMongameli. Njengokuba sithetha nje iQela eliSebenzayo lithethana nabo bonke abadlali-ndima ebalulekileyo njengelinge eliqhubekayo lukarhulumente lokubuyisela imeko esiqhelweni eVuwani nakwiilali eziyingqongileyo.   IKhabhinethi iyawabulela amalungu asekuhlaleni neenkokeli zemveli ezithe zangenelela ukukhusela ezo zikolo zisaseleyo zaze zadala imeko yothethathethwano oluqhubekayo.Akukho sizathu sisemthethweni sinokubangela ukutshatyalaliswa kweziseko ezingundoqo ezibaluleke kakhulu zoluntu ezifana nezikolo. Abo bahlali bathe bafunyaniswa benetyala lokutshisa iziseko zethu zoluntu bayakuhlangana nengalo yomthetho.IKhabhinethi iyabakhumbuza abemi baseMzantsi Afrika ukuba urhulumente wethu olawulwa ngentando yesininzi unika bonke abemi amaqonga amaninzi okuvakalisa iinkxalabo zabo ngokungena kuthethathethwano olwakhayo lokufumanisa isisombululo esihle. Abahlali besi sithili bayakhuthazwa ukuba bohlule naluphi na uphawu olukhokelayo nolutshabalalisa ikamva labantwana bethu baze bazibike kwabezomthetho.Kwesinye isehlo esahlukileyo kodwa esifanayo iKhabhinethi ivile futhi yakhathazeka ngobundlobongela obuqhubekayo, ukuphazanyiswa kwezikolo nokutshiswa kweziseko zecandelo lezendlela kummandla waseGrabouw eNtshona Koloni. IKhabhinethi iyawaphinda amazwi athi ingalo yomthetho iza kusebenza ngabo bafumaniseke benetyala kwizenzo zolwaphulo-mthetho.4.3. IKhabhinethi ivakalisa uvelwano olunzulu kusapho nezihlobo zabo baphulukene nobomi babo ngenxa yezikhukula kwimimandla yaKwaZulu-Natal. Urhulumente ubonelela ngeenkonzo zokulawula intlekele noncedo kumaxhoba.4.4. IKhabhinethi ikhumbuza abemi baseMzantsi Afrika ukuba baqhubeke ukusebenzisa amanzi ngobunono ukwenzela kubekho amanzi awoneleyo kwixesha elizayo, njengoko kusekho imimandla esethwaxwa yimbalela kweli lizwe.Inkxaso karhulumente isaqhuba ukwehlisa impembelelo ebuhlungu yembalela ngesabelo sohlahlo lwabiwo-mali sexesha elifutshane, eliphakathi nesexesha elide ukuxhasa ngezimali iinkqubo eziphakathi kwamaSebe ezihlangabezana neemfuno ezikhethekileyo zemimandla echatshazelwe yimbalela nemfuno yokuhlangabezana nokuphela kwamanzi kuthungelwano lokubonelela ngamanzi olubaluleke kakhulu.Urhulumente umisele iQela eliSebenzayo labaPhathiswa kuNikezelo lweeNkonzo, apho kumelwe khona amacandelo awohlukahlukeneyo. Njengenxalenye yamanyathelo okuthomalalisa athathelwe ukuphamba impembelelo yembalela, kwamiselwa imimiselo yokulawula ukusebenza kwamadama kumadama angama-35 neenkqubo ezi-4 apho kukho khona izithintelo ezimiselweyo ngokumalunga nemithombo yamanzi (izithintelo ezisisinyanzelo zokusetyenziswa ekhaya nakwezolimo).      Ukuthomalalisa iziphumo zembalela kubasebenzisi bamanzi, iSebe lezaManzi noGutyulo lichithe imali engaphezulu kwezigidi ezingama-500 zeerandi kumanyathelo okungenelela angxamisekileyo nawexesha elide KwaZulu-Natal, eFreyistatha, eMntla Ntshona, eMpuma Koloni, eMpumalanga, eLimpopo, eNtshona Koloni naseMntla Koloni. Amanyathelo okungenelela exesha eliphakathi ukuya kwixesha elide ajolise ekuqinisekiseni ukuba somelele ngakumbi ekuguquguqukeni kwesimo sezulu, okunciphisa umngcipheko wokuthomalalisa imbalela. Indlela esetyenziswa ngurhulumente ekuhlangabezaneni nembalela neengxaki yokuhla kwexabiso lomhlaba, ukuququzelela iimpendulo enamatheleyo nedibeneyo ephakathi koorhulumente, ezizezi, inkqubo yokuKhathalelwa komhlaba, ukuSebenza ngaManzi, ukuSebenza ngoMlilo ngokuSebenza ngeeNdawo ezingamaJojo, oku kwenza igalelo ekudalweni kwemisebenzi, ukubakho kokutya, uphuhliso lwezakhono, ulondolozo, ukuhlaziywa komhlaba ngokuwubuyisela kwakunye nophuhliso lwamaphandle. Ukuqalisa kwale mbalela ikhoyo kwenze ukuba kusetyenziswe ubuchwepheshe obuqinisa ukomelela. Ngokunjalo ngowama-2015 uMzantsi Afrika ukuvumile ukusetyenziswa ukusetyenziswa kombona ophuculwe ngokofuzo ukuba ukwazi ukumelana nembalela kuze liphunyelelwe idabi lokulwa nokunqongophala kokutya. Sikwaphucula ukuyilwa kobuchule obutsha nobuchwepheshe obufunekayo ekubuyiselweni kwemimandla echaphazelekayo ukuthintela ukuhla kwexabiso lomhlaba nokuzinzisa ukuvelisa komhlaba.     Njengenxalenye yokusebenza edibeneyo uMzantsi Afrika uzibophelele kubudlelwane waza waba ngumxhamli weNgqungquthela yeZizwe eziManyeneyo yokuLwa ingxaki yokuTshintsha koMhlaba ube ziNtlango (UNCCD)) eHlabathini eegxile ekumiseleni inkqubo yenkxaso. Ngala manyathelo okungenelela, sizibandakanya nokufezekiswa kwehlabathi ukumiselwa kwenjongo ephambili yokuzithande yesizwe njengenxalenye yokufezekiswa kweeNjongo zoPhuhliso eziZinzileyo. Umgomo ongundoqo wokuThomalalisa ukweHla kweXabiso loMhlaba ungqina indima yabantu basekuhlaleni kumanyathelo okuyila nawokufezekisa  ukumisa nokubuyisela umva ukwehla kwexabiso lomhlaba. IsiCwangciso-qhinga sokuMelana nokuGuquguquka kweSimo seZulu sisanda kuqukunjelwa kutsha nje sichonge ungenelelo oluphambili saza sangqinelanisa ezingundoqo ezaManzi, ezoLimo, iNzululwazi ngeZilwanyana neZityalo, ezeMpilo, ezokuHlaliswa koLuntu, kunye nezicwangciso zecandelo lokumelana nokuNciphisa uMngcipheko weNtlekele ukuba ube yinxalenye yesiCwangciso sokuMelana seSizwe. Ukususwa koHlobo olungaQhelekanga ngeNkqubo yokuSebenza ngaManzi asuka kwingingqi ekuqokelelwa kuyo amanzi ogcweleyo nezifundo zamanzi ezinegalelo ekuphuculeni umgangatho nomthamo wamanzi.       4.5. IKhabhinethi ixhalabile ngamanyathelo oqhankqalazo kwiNkonzo yezePosi yaseMzantsi Afrika (i-SAPO), iziphumo zalo zibe nefuthe elingelihle kwindima yayo yokunika uluntu lwaseMzantsi Afrika iinkonzo ezingcono.Urhulumente ngeSebe leziSeko zoNxibelelwano neeNkonzo zePosi usebenzela ukuhlangabezana nemiba kwiNkonzo yezePosi yaseMzantsi Afrika (i-SAPO) ukuzisa uzinzo nokuguqula imeko. KweyeThupha yalo nyaka uphelileyo, eli Sebe limisele ibhodi entsha, iGosa eliyiNtloko yesiGqeba (i-CEO) elitsha laza lomeleza ulawulo ukukhokela iinkqubo zokusebenza nokuzisa uzinzo kwi-SAPO. Uzinzo lwezezimali ze-SAPO lusengumba ophambili.INkonzo yezePosi yaseMzantsi Afrika (i-SAPO) iyakuhlala iliqumrhu lobuchule lokunabisa urhulumente, urhwebo nge-intanethi neenkonzo zezimali kuluntu lwaseMzantsi Afrika ngamasebe ayo amalunga nama-2448. Ukuqaphela ukuba abaphathi neenkokeli zemibutho yabasebenzi bazinikele kuthethathethwano njengendlela yokusombulula iiyantlukwano zabo kuyakhuthaza.4.6. IKhabhinethi iqhwabela izandla iqela labafundi baseMzantsi Afrika (uLiam Baker, uDylan Nelson, uSang Eun Lee, uRalph McDougall, uTimothy Schlesinger, uHannah Clayton, uRauseenah Upadhey, noMpho Nkwana) ngokuphumelela uKhuphiswano lwe-Olimpiki yeZibalo yama-24 yaMazwe ase-Afrika eSenegal. U-Lee, ominyaka ili-17, ukwanikwe iwonga lokuba yiKumkanikazi yase-Afrika yeZibalo kukhuphiswano lwamantombazana iminyaka emibini ilandelelana.Imibuzo:Donald LiphokoTsalela: 082 901 0766"
INtetho kwiNtlanganiso yeKhabhinethi yomhla wama-25 kuCanzibe wama-2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/xh/speeches/statement-cabinet-meeting-25-may-2016-26-may-2016-0000,"1.    Ukuphunyezwa kweenkqubo zikaRhulumente ezingundoqo1.1 Ibe yimpumelelo imibhiyozo yeminyaka elikhulu yeDyunivesiti yaseFort Hare ebikhokelwa nguMongameli uJacob Zuma. Amakhulu eendwendwe ezibalulekileyo, kuquka nabantu ababefunda kule dyunivesithi noMongameli uRobert Mugabe waseZimbabwe kwakunye nabameli bezozakuzo bamazwe angaphandle bawuzimasile lo msitho wodumo uyimpumelelo kwimbali yoMzantsi Afrika.  Oku kungqamene neNyanga ye-Afrika, esisikhumbuzo sokusekwa koMbutho woManyano laMazwe ase-Afrika (i-OAU), kungokunje ebizwa njengeMbumba yaMazwe ase-Afrika (i-AU).IKhabhinethi iyayamkela inkqubela ethe yenziwa ekusombululeni imiba yabafundi, ebekungafanelekanga ukuba ibangele ukutshatyalaliswa kwempahla nezakhiwo.1.2 Kutyelelo lwaseburhulumenteni lukaMongameli uJacob Zuma kwiRhiphabliki yase-Uganda, bobabini aba Mongameli booRhulumente balaMazwe bavumelene ukuba kufanele kuqiniswe ubudlelwane balamazwe mabini, baze baxoxa ngemeko yezopolitiko neyokhuseleko lweRhiphabliki yaseBurundi kunye nempuma yeDemocratic Republic of Congo.UMongameli uJacob Zuma ukwazimase nomsitho wokubekwa ngokusesikweni kukaMongameli uYoweri Museveni. UMzantsi Afrika ne-Uganda utyikitye izivumelwano eziphakathi kwamazwe amabini ezingama-20, kukho iinkampani ezimalunga nama-70 zaseMzantsi Afrika ezisebenza e-Uganda sithetha nje. Ngowama-2015, iimveliso zaseMzantsi Afrika ezithunyelwe e-Uganda zifikelela kwi-1.7 yeebhiliyoni zeerandi ngeli xesha iimveliso ezithengwa nguMzantsi Afrika kweliya lizwe zifikelela kwizigidi ezingama-98 zeerandi.    1.3 IKhabhinethi iyakwamkela ukuqukumbela ngokuyimpumelelo kukaMongameli uJacob Zuma uTyelelo lwakhe lwasebuRhulumenteni kwiLizwe lase-Qatar ngokutyikitywa kwezivumelwano nezibophelelo, ezifana neSivumelwano seNtsebenziswano kwezoMkhosi, iNtsebenziswano kwezobuPolisa, neNtsebenziswano kwezobuGcisa, iNkcubeko naMafa. Ukusekwa kweKomiti yoTyalo-mali yala Mazwe Mabini yokuba liliso ekuphunyezweni kwezivumelwano ukongeza kwiiNdibano zarhoqo zokuBonisana zaMazwe amaBini komeleza kukwanyusela phezulu ubudlelwane bala mazwe mabini buthathwe njengobubaluleke kakhulu.  Iintlanganiso ebezibanjwe nguMongameli kunye neQonga lezoShishino lwaseMzantsi Afrika naseQatar ziyinyusele kwizinga eliphezulu intsebenziswano phakathi kwamaShishini ala mazwe ngeenjongo zokuqinisekisa ukuba uqoqosho lwala mazwe lutyebe ngeemveliso ezahlukeneyo. Kuba la mazwe omabini egudle ulwandlwe kuye kwaxoxwa nangamathuba okusebenzisana kuQoqosho lwaseLwandle. Liqela leenkampani zaseMzantsi Afrika ezisebenza e-Qatar, ikakhulu kwicandelo elinxulumene-nobuChwephetshe bePetroli. Enye yeenkampani ezinkulu zeli ezityale imali eMbindi-Mpuma nguSasol, nodlala indima ebalulekileyo ekuphuhlisweni koovimba begesi base-Qatar. Eminye imiba exoxiweyo iquka ubudlelwane bezorhwebo noqoqosho kwakunye nemiba yoxolo nokhuseleko lwehlabathi jikelele nommandla.1.4 UMongameli uJacob Zuma unikezela imbuyekezo endaweni yomhlaba njengenxalenye yesiGaba soku-1 sokuhlawulwa kwamabango omhlaba okumyezo wezilwanyana, iKruger National Park. Yimali engama-84 ezigidi zeerandi iphelele ethe yanikezelwa kuluntu oluhlala kwiindawo ezintandathu, ezintathu zezaseLimpopo ezintathu ibe zezaseMpumalanga. Ngokomhlaba esi siqendu somhlaba silingana neehektare ezingama-318 000.Le nkqubo yentlawulo ikuthathele ingqalelo ukubaluleka kweKruger National Park yaza yaqinisekisa ngembuyekezo yemali encomekayo njengokuba abafaki-mabango bengesenakho ukuphinda babuyela kumhlaba wabo. Oku kuhambelana nokulungisa ukungalingani phantsi kwenkqubo karhulumente yokubuyiselwa komhlaba kwaye eli liphawu lempumelelelo eyimbali enkulu kwinkqubo yeli lizwe yokuzisa inguqu.Ukuxhobisa olu luntu kwakhona, ingxowa-mali yoluntu yokhenketho eyi-1% sele ivelise imali emalunga ne-6.5 sezigidi zeerandi ngonyaka ukuxhamlisa uluntu. Oku kukhokelele ekwakhiweni kweziseko ezininzi zezemfundo kuquka nesakhiwo sezolawulo seSikolo iDumisani High, ilebhu yekhompyutha kwiSikolo iMasiza High, nelebhu yezenzulu-lwazi kwizikolo iTlakulani High neSibusisiwe High, iziko elilikhitshi nebala lokudlala labafundi beBanga R kwiSikolo iTakheleni Primary. Ngokubonisana noluntu oluchaphazelekayo, ngonyaka wama-2016/17 kuza kubekwa phambili umba wokwakhiwa kwelebhu zezenzulu-lwazi ezine kwiSikolo iMbuyane High; iMahlale High; iSikolo iLepato High nakwiMakuya Secondary, oku kuquka omabini amaphondo aseLimpopo nelaseMpumalanga.IKhabhinethi ikugxininisile ukubaluleka kobudlelwane bentsebenziswano phakathi kweendawo ezihlala abantu abazintlanga ezahlukeneyo obunegalelo elihle kuhlaliswano ngoxolo. Inkqubo yokubuyiselwa komhlaba yaseMzantsi Afrika isekelwe kumava angaphambili kwaye ngoku igxile ekudaleni ukuxhamla kuqoqosho oluzinzileyo kunentlawulo eyenziwa kanye yokudluliselwa kwemali nezele zingxaki nethi amaxesha amaninzi ishiye uluntu lusasokola njengangaphambili. IsiGaba sesi-2 sentlawulo yebango siza kuquka iiprojekthi ezigxile ekuqinisekiseni ukuba uluntu luyaqhubeka ukuxhamla ixesha elide ukususela kumathuba ezoshishino akhoyo kulo Myezo.1.5 Iziphumo ezivela kwiNgqungquthela yokuDibanisa iNkqubo yeMbuyekekzo phantsi komxholo othi “Ukufikelela kwinkqubo yembuyekezo elinganayo, engenamkhethe nezinzileyo kubo bonke abasebenzi” nebikhokelwa nguMphathiswa wezeMpilo u-Aaron Motsoaledi nowezabaSebenzi uMildred Oliphant, ixhaswa nguSekela-Mphathiswa weMithombo yezeziMbiwa, wezeMpilo nowezabaSebenzi.Le ngqungquthela igxile kwezempilo nokhuseleko emisebenzini ngenjongo yokuqulunqa inkqubo yembuyekezo edibeneyo yaseMzantsi Afrika. AbaPhathiswa abavela kummandla woMbutho woPhuhliso lwaMazwe e-Afrika eseMazantsi (i-SADC); iCandelo lezeMigodi loMzantsi Afrika nemibutho yabasebenzi kwakunye nemibutho yabo babesakuba ngabasebenzi-mgodini nabo bathathe inxaxheba kule Ngqungquthela.Ngale nkqubo yembuyekezo idibeneyo ilindelekileyo, urhulumente uza kuqinisekisa ukuba abasebenzi nabo babesakuba ngabasebenzi-mgodini nabasasebenza khona bafumana imbuyekezo efanelekileyo ngokwemigagantho yeli candelo  eza kwenza umahluko obonakalayo kuboomi babo nobeentsapho zabo. Ngentsebenziswano nabameli babasebenzi necandelo lezemigodi, urhulumente uzimisele ukuphumeza inkqubo yokuhlola nokuvavanya eza kubonelela ezo nkampani zithobele umthetho wezokhuseleko nembuyekezo kakuhle ngesibonelelo senkuthazo.1.6 IKhabhinethi ikwamkele ukuvulwa kwelokuqala kweli lizwe iZiko loPhuhliso loShishino lweeMveliso eziPhuma kwiZityalo (i-BIDC) ePitoli liSebe lezeNzululwazi nobuChwepheshe.Umsebenzi weli ziko yinxalenye yesiCwangciso esimaNqaku aliThoba seli lizwe sokuvulela amathuba amashishini amancinci, aphakathi nahlumayo (ii-SMME). Lixhasa ii-SMME ezibandakanyeka kwiimveliso eziphuma kwizityalo ngokuzenza ukuba zikwazi ukusebenzisa amathuba ezorhwebo. Iinkampani eziphantsi kwe-BIDC zifikelela kumaziko eemveliso eziphuma kwizityalo esezilungele ukusetyenziswa, ziyakwazi ukufumana inkxaso kwiilebhu zophando-nzulu nezophuhliso.  Isigaba sokuqala sizakukhokelela ekudalweni kwemisebenzi esisigxina neyethutyana futhi oku kugalele  imali efikelela kwizigidi ezingama-250 zeerandi ngonyaka kule minyaka mihlanu izayo.Ngokwangoku i-BIDC ixhasa amashishini amancinci ali-19 kanti ke i-16 kuwo ngoosomashishini abantsundu, kuquka i-10 lamashishini anabanikazi abangabantu basetyhini. Ukongeza apho, sele kudalwe imisebenzi engama-55 esisigxina neli-171 yethutyana, nama-54 yabaqeqeshelwa ukufunda amava asemsebenzini.1.7 Isibhengezo esenziwe nguMphathiswa wezaMandla, uTina Joemat-Pettersson sokuqulunqwa koMgaqo-nkqubo weGesi sikhokelela eli lizwe kuqoqosho lwegesi yendalo ezinzileyo. Ukuveliswa kwegesi njengomnye umthombo wezamandla kule izintlobo ezahlukeneyo eMzantsi Afrika kuza kunciphisa ukuxhomekeka kumalahle nokuqinisekiswa kokubakho kwamandla awoneleyo, amandla andidi-ndidi nokubakho kwamandla akhuselekileyo kubemi nakuqoqosho, ngoku nakwixesha elizayo. Oku kuza kunceda kwiphulo leli lizwe lokuba noqoqosho olugxile kushishino, uhlobo lohlumo oluphezulu  neliquka bonke abantu kunye nokudala imisebenzi.Okwangoku iSebe lezaMandla lisebenzisa inkqubo yokutshintsha igesi ibe ngamandla, nezakuvelisa iimegawathi (i-MW) ezingama-3,726 zombane kwakhona nokusebenza ukuba ngunobangela wophuhliso lwecandelo lwegesi lwalapha ekhaya noluzakukhuthaza ukuhlola nokukhangela igesi  ngendlela eyenza kube lula ukwenza utyalo-mali. Amathuba emisebenzi aza kuvela ngqo kulo msebenzi nakumanye amacandelo ahambisana nalo aza kufikelela kwimisebenzi esisigxina esisigidi esiyi-1.25 kwisithuba seminyaka engama-25. Okwexesha elifutshane inkqubo yokutshintshela igesi kumandla iza kunceda ukwenza ukuba iziphumo zokudodobala kuqoqosho zingathwaxi kakhulu futhi kuza kunceda nokuthintela ukuphela kwemisebenzi.1.8 Ukusungulwa ngokusesikweni kwephulo lesizwe lokukhuthaza ukongiwa kombane, i-Save Energy, ngexesha leNgqungquthela yeVeki yase-Afrika yeeNkonzo zoLuntu, ekhokelwa liSebe lezaMandla, kwakhela kwiphulo likaRhulumente loKonga uMbane elamiselwa nguMongameli uJacob Zuma ngowama-2015.      1.9 Futhi kukwamiselwa iphulo i-Appliance Check,, elilinyathelo lokusetyenziswa kwamandla ombane kakuhle eliza kunika abathengi ithuba lokuzikhethela xa bethenga izixhobo zasendlwini zombane. Kuza kufakwa ilebhile kuzo zonke izixhobo ezisebenzisa umbane ukucacisa ukuba zisebenza njani ngokumalunga noMgangatho wokuSebenzisa oWona Mbane Mncinci.     1.10 IKhabhinethi iyiqaphele i-Africa Energy Inward Buying Mission ebisingathwe liSebe lezoRhwebo noShishino kunye neBhunga i-South African Electrotechnical Export. Iinkampani zaseMzantsi Afrika ezisebenza ngeenkonzo zokuvelisa nezobunjineli ziye zafumana ukwaziwa ngabameli bamajelo okunikezela iinkonzo abavela e-Ethiopia, eKenya, eTanzania, eSouth Sudan naseNigeria. Oku kubeke iinkampani zaseMzantsi Afrika kwindawo engcono yokuthatha inxaxheba kumathuba otyalo-mali lokusungulwa kweziseko ezingundoqo zombane e-Afrika ezithelekelelwa kwimali ephakathi kweebhiliyoni ezingama-20 zeedola nezingama-42 ngonyaka kule minyaka ili-10 izayo.        1.11 IKhabhinethi ikhuthazekile kukusungulwa kwesisombululo sexesha elide kwingxaki ye-Asidi ePhuma eMgodini (i-AMD) kwi-AMD Central Basin eGermiston nezakufumana inkxaso engumlinganiselo osisibini esithathwini (i-⅔) licandelo lezemigodi ize isinye esithathwini (i-⅓) sihlawulwe ngabasebenzisi balamanzi.Oku kulandela ukugqityezelwa ngokuyimpumelelo kwesisombululo sexesha elifutshane phantsi kweKomiti yabaPhathiswa be-AMD. Ngowama-2011 urhulumente wagunyazisa iTrans-Caledon Tunnel Authority, eliqumrhu likarhulumente phantsi kweSebe lezaManzi noGutyulo, ukuba ize nesisombululo sexesha elifutshane kumngeni we-AMD eGauteng.Injongo yesisombululo sexesha elide kukuqhubeka ukucoca amanzi angcolileyo ngokususa iityuwa zesimuncu, i-sulphate, nokudala amanzi okusetyenziswa kumashishini emizi-mveliso okanye amanzi aselwayo.1.12 IKhabhinethi ibongoza bonke abemi baseLesotho abahlala eMzantsi Afrika ngokungekho mthethweni ukuba bafake isicelo sePhepa-mvume eliKhethekileyo laseLesotho kwiZiko, iVisa Facilitation Service Centre phambi komhla wama-30 kweyeSilimela yowama-2016.Eli Phepha-mvume liKhethekileyo laseLesotho likhutshwa phantsi kwenkqubo entsha yabemi baseLesotho abasebenzayo, abafundayo okanye abanamashishini eMzantsi Afrika babe babekweli lizwe besenza oko phambi komhla wama-30 kweyoMsintsi yowama-2015. Ukongeza apho, abafaki-zicelo baseLesotho abafumana amaxwebhu aseMzantsi Afrika ngobuqhetseba bacetyiswa ukuba bawanikezele kwii-ofisi zeSebe leMicimbi yezeKhaya khona ukuze bafumane iileta zoxolelo. Eli thuba lokuxolelwa liza kuphelelwa ngomhla wama-31 kweyoMnga yowama-2016. Abaqeshi abasetyenzelwa ngabemi baseLesotho nabo kufanele bathathe le nyhweba yeli phepha-mvume.1.13 IKhabhinethi iyasamkela isibhengezo esenziwe nguMphathiswa wezeMidlalo nezoLonwabo uFikile Mbalula sokuba umdlalo wamanqindi walapha ekhaya uyasasazwa kwakhona kwiQumrhu lezoSasazo loMzantsi Afrika (i-SABC). Ukuza kutsho ngoku iinkquko i-“Boxing is Back” ne-“TKO” ku-SABC zibukelwa kumakhaya asisigi esiyi-1.3. Ukubuya kwalo mdlalo kumabonakude, kuza kuba negalelo kwimali engena kwingxowa yoMbutho wezaManqindi eMzantsi Afrika, komeleza umdlalo wamanqindi wabasetyhini futhi kuxhase abaququzeleli bamanqindi abasakhulayo nabadlali-manqindi.    2. Izigqibo zeKhabhinethi ezingundoqo2.1 IKhabhinethi yazisiwe ngokuqukunjelwa kweentlanganiso zothethathethwano nokubangula iziphene zezomthetho kwisiVumelwano sobuDlelwane bezoQoqosho (i-EPA) phakathi kweQela loMbutho woPhuhliso lwaMazwe akwi-Afrika eseMazantsi (i-SADC) neManyano yaMazwe aseYurophu (i-EU).  IKhabhinethi ikuphumezile ukuba esi siVumelwao sobuDlelwane bezoQoqosho masingeniswe ePalamente.Esi siVumelwano siza kuseka inkqubo enye yezorhwebo phakathi kweManyano yeRhafu yoRhwebo yaMazwe e-Afrika eseMazantsi (i-SACU) kunye ne-EU. Siza kuphucula namathuba okuba uMzantsi Afrika ufikelele kuqala kurhwebo lwe-EU kwiindidi zeemveliso zezolimo ezifana neswekile, i-ethanol, iwayini, ezokuloba neziqhamo. I-EPA yakhela kwisiVumelwano seNtsebenziswano ngezoRhwebo noPhuhliso (i-TDCA) nesaqukunjelwa nguMzantsi Afrika ne-EU ngowama-2000.   Esi Sivumelwano sobuDlelwane boQoqosho sinike ithuba uMzantsi Afrika ukuba uqulunqe omnye umgaqo-nkqubo kwiindawo ezithile. UMzantsi Afrika uphinde wabamba iingxoxo  zesiVumelwano sokuPhawula iiMveliso ngokweMvelaphi ne-EU, ngenxa yomdla okhulayo wokukhusela amagama ewayini namagama eemveliso ezikhethekileyo zezolimo. Ngenxa yoko, amagama ewayini ali-102 aza kukhuselwa phantsi kwesi siVumelwano namagama eemveliso zezolimo angala: i-Rooibos, i-Honeybush, kunye ne-Karoo Lamb.Esi siVumelwano ngokuhambelana neenjongo zesiCwangciso seSizwe soPhuhliso (i-NDP) sokuba uMzantsi Afrika ukhokelise phambili iphulo lokudala uqoqosho olutyebe yimizi-mveliso yale mihla nokwazisa iimveliso zaseMzantsi Afrika ezithunyelwa kumazwe e-EU. Okona kubaluleke nangakumbi, i-EPA ikhulisa uphuhliso lwamaziko asebenzisanayo ommandla we-Afrika ngalo ndlela inegalelo ekudibaneni kommandla.  2.2 IKhabhinethi ikwamkele ukupapashwa kwePhepha loGayo-zimvo ngeMfuduko yeZizwe ngezizwe kwiPhephandaba loMbuso ukwenzela uluntu luhlomle. IKhabhinethi yazisiwe nangeentlanganiso zokufakana imilomo nokubonisana nabadlali-ndima ababalulekileyo ngeli Phepha loGayo-zimvo lowama-2016/17.Eli Phepha loGayo-zimvo lihambelana ne-NDP kwaye linoluvo lokuba ukuze kupheliswe indlala kudalwe nemisebenzi endilisekileyo, ufuduko kufanele lusetyenziselwe ukulwa ezi ngxaki, ngokwandisa amanani abantu abanezakhono ngokususa imiqobo yophuhliso lommandla. Oku kuthethaukuba uMzantsi Afrika kufuneka utyale imali ngobuchule kuphuhliso nakumaphulo okuphucula inkqubo yofuduko esebenza kakuhle nekhuselekileyo.   Ukuphunyezwa kweMfuduko yeZizwe ngezizwe kuza kusisondeza ekufikeleleni kwiimeko apho siza kuthathela ingqalelo iingxaki zokunqongophala kophuhliso eMzantsi Afrika sibe ngaxeshanye sibeke elinye iliso kumba wokukukhusela igama nesidima kunye nokhuseleko lwesizwe soMzantsi Afrika.2.3 IKhabhinethi ikwamkele nokuba iSebe lezoLimo, amaHlathi nezokuLoba ukuba libe ngomnye wabasingathi beNkomfa yeHlabathi yeCandelo lezoLimo lwaseManzini, kunye noMbutho we-Afrika eseMantsi wezoLimo lwaseManzini, ukususela ngomhla wama-26 ukuya kowama-30 kweyeSilimela yowama-2017 eMzantsi Afrika. Oku iza kuba kokokuqala ukuba iNkomfa yeHlabathi yezoLimo eManzini ibanjelwe e-Afrika. Icandelo lezolimo emanzini libekwe phezulu ngurhulumente ukuba lidlale indima ebalulekileyo kwiphulo lokuqinisekisa ukuba kukho ukutya okwaneleyo kunye nohlumo loqoqosho kweli lizwe. Ezolimo lwasemanzini ziqukiwe kumaphulo angundoqo we-Operation Phakisa: uQoqosho lwaseLwandle. Ukusingatha le Nkomfa kuza kwenza ukuba uMzantsi Afrika ukwazi ukukhawulezisa uphuhliso  lotyalo-mali notyalo-mali kwicandelo lezolimo lwasemanzini ngokwabelana ngolwazi kunye namathuba ezonxibelelwano.Usingatha lo msitho kuza kudalela icandelo lezokhenketho amathuba okubonisa ngemisebenzi yezokhenketho yeli lizwe namafama alapha ekhaya aza kubonisa ngobuchule bezobuchwepheshe bawo kumboniso worhwebo oza kulungiselelwa abantu abali-100 bemiboniso abasuka kumazwe aphambili kwezolimo lwasemanzini ehlabathini jikelele.Amazwe ase-Afrika nawo aza kufumana ithuba lokuthatha inxaxheba aze abonise ngeemveliso zawo neziza kuba nempembelelo entle kuphuhliso lwezoqoqosho kwicandelo lwezolimo lwaselwandle kummandla wase-Afrika noMzantsi Afrika.2.4 IKhabhinehi yazisiwe ngezilungiso ezenziwe kwiSahluko esingesiPhumo 12 seNkqubo-sikhokelo yesiCwangciso-qhinga sesiGaba esiPhakathi (i-MTSF) neNkqubo yokuSebenza yowama-2016/17.Oku kuhlangabezana nesigqibo seKhabhinethi sokuqinisekisa ukuba kukho ukuhambelana phakathi kweSahluko esingesiPhumo 12 se-MTSF – iNkonzo kaRhulumente esebenza kakuhle, ngobuchule nejongise kuphuhliso, yesithuba esisuka kowama-2014 ukuya kowama-2019 kunye ne-NDP.3. Imisitho ezayo3.1 Ngenyanga yeSilimela siza kuba sinesikhumbuzo seminyaka engama-40 yoqhankqalazo lomhla we-16 kweyeSilimela yowe-1976, neyathi yayitshintsha ngamandla iimeko zezentlalo nezepolitiki eMzantsi Afrika. Esi sikhumbuzo siza kuququzelelwa yiKomiti yabaPhathiswa (i-IMC).INyanga yoLutsha iza kuphehlelelwa ngomhla woku-1 kweyeSilimela yowama-2016 phantsi komxholo othi “ULutsha luQhubela uMzantsi Afrika Phambili” kwindawo yesikhumbuzo, iHector Petersen Memorial, eSoweto nguMphathiswa kwi-Ofisi kaMongameli, uJeff Radebe. Le iza kuba yinkqubo ebude bungangenyanga, neququzelelwa yi-Arhente yeSizwe yoPhuhliso yoLutsha (i-NYDA), elungiselelwe ukunceda nokukhuthaza ulutsha ukuba luthathe amathuba lula ngakumbi kumacandelo awohlukeneyo khona ukuze luphucule ubomi balo nokulwenza lukwazi ukwenza igalelo ngokubonakalayo kuphuhliso lwezoqoqosho nakweli lizwe.Oku kuza kusetyenziswa njengentshayelelo yemibhiyozo yoSuku loLutsha lweSizwe ngomhla we-16 kweyeSilimela yowama-2016, nezakukhokelwa nguMongameli uJacob Zuma kwiBala leMidlalo lase-Orlando eSoweto.3.2 ISebe loPhuhliso loLuntu liza kuphehlelela iVeki yokuKhuselwa kwaBantwana yeSizwe eBraakspruit Farm, eKlerksdorp ngomhla wama-29 kuCanzibe wama-2016 phantsi komxholo othi “Sisonke masiKhuseleni aBantwana ukuze siQhubele uMzantsi Afrika Phambili”. Le veki iza kungqamana nomsitho woSuku lweHlabathi lwaBantwana ngomhla wo-1 kweyeSilimela nozakukhokelwa nguMongameli uJacob Zuma kwiziko leenkedama nolutsha e-Atteridgeville, eGauteng uze uqukunjelwe ngomhla we-5 kweyeSilimela yowama-2016 e-Amersfoort, eMpumalanga.IKhabhinethi ibongoza uluntu ukuba lukhusele abantwana kukungakhathalelwa, kwimpatho-mbi kubundlobongela nokuxhatshazwa ngokuzibika kwabasemagunyeni izehlo ezinjalo.3.3 ISebe lezeNdalo liza kukhokela eli lizwe ekuphawuleni uSuku lweHlabathi lwezeNdalo ngomhla we-5 kweyeSilimela yowama-2016 ukuvuselela abemi baseMzantsi Afrika ukuba bathathe amanyathelo amahle kwezokusingqongileyo ukukhusela umhlaba. Umxholo walo nyaka woSuku lweHlabathi lwezeNdalouthi: “BuKhusele Ngako Konke uBomi,” ugxile kulwaphulo-mthetho olwenzeka kwizilwanyana zasendle nomonakalo eluwudalayo.Impumelelo yoMzantsi Afrika kumaphulo olondolozo lwendalo  kulenza eli lizwe ukuba lithandwe ngamaqela  olwaphulo-mthetho, iziganeko zolwaphulo-mthetho eziqhutywa yimigulukudu yangaphaya kwemida yeli ezijoliswe kwindalo nezilwanyana zasendle zeli. Iziphumo zolwaphula-mthetho olujoliswe kwindalo nakwizilwanyana zasendle zibi kakhulu kwiintlobo ezahlukeneyo zeziphili nendalo ngobubanzi, kubomi obuzinzileyo nakwezokhenketho.3.4 Ukuphawulwa koSuku lweHlabathi lweeLwandle ngomhla we-8 kweyeSilimela yowama-2016 phantsi komxholo othi “Iilwandle eziphilileyo, uMhlaba oPhilileyo”    kusinika ithuba lokuba sikwazi ukubalula indima yeelwandle kwilizwe lethu nendlela ezahlukeneyo ezithi iilwandle zenze ngayo igalelo kuqoqosho lwethu. Kukwabalula nemingeni ekuhlanganwa nayo xa kusetyenzwa ngongcoliseko lweelwandle, ukugcina amandla eelwandle ukulawula isimo sezulu sehlabathi jikelele, ukubonelela ngeenkonzo zenkqubo yezinto eziphilileyo ezibaluleke kakhulu nokubonelela indlela yokuphila ezinzileyo nezolonwabo olukhuselekileyo.4. Uluvo lweKhabhinethi kwimiba engundoqo ngokusingqongileyo4.1 Urhulumente uhleli egqalile ekuvuseleleni uhlumo lwezoqoqosho, ukugcina imisebenzi ekhoyo nokudala eminye imisebenzi ezinzileyo ngokusebenzisana nabezoshishino nemibutho yabasebenzi.Ngenkqubo yethu yokutshintsha indlela uqoqosho oluhlelwe lwama ngayo nokuqinisa isandla kwindlela esetyenziswa ngayo imali karhulumente, , urhulumente akazi kudlula kwizicwangciso azibekileyo zenkcitho ukuqinisekisa ukuba uqoqosho luvela luzinzile xa uqoqosho lwehlabathi luphucuka.UMongameli uJacob Zuma ukhokele iqela lamanyathelo okungenelela asebenzileyo ngokusebenzisa ubudlelwane, obalapha ekhaya nobezizwe zehlabathi ukukhulisa uhlumo lwezoqoqosho nokudala imisebenzi.4.2 IKhabhinethi iliqaphele inani lamaphulo otyalo-mali athe abhengezwa kweli lizwe nokubonisa ukuthenjwa koqoqosho lwaseMzantsi Afrika ngabatyali-mali bamazwe ehlabathi. Oko kukwabonisa ukuba ilizwe lethu lisendleleni eya ekuphucukeni kwaye lisaqhubeka ukuba yindawo enomtsalane kubatyali-mali.Ubukhulu bala maphulo otyalo-mali alandelayo bubonakalisa intembeko eqhubekayo abavelisi beemoto behlabathi abanayo kuMzantsi Afrika njengendawo yotyalo-mali, kunye nemigaqo-nkqubo ekhuthaza utyalo-mali urhulumente ayiphumezileyo.  4.3 Oku kuquka utyalo-mali ngabakwaToyota ngomzi omtsha wokuvelisa i-Toyota Hilux ne-Toyota Fortuner eProspecton, eDurbani, novulwe nguMongameli uJacob Zuma. Oku kwenzeke ngenkxaso yeSebe lezoRhwebo noShishino nokuthe kwatsala utyalo-mali olungaphezulu kwama-25 ezigidi zeerandi kushishino lweemoto kule minyaka mihlanu idlulileyo. Olu tyalo-mali luza kuxhasa imisebenzi engaphezulu kwama-4 000 apho imisebenzi epheleleyo kolu mzi-mveliso sele ingaphezulu kwama-8 000.Lo mzi-mveliso uyinxalenye yemali etyalwe ngabakwaToyota ezibhiliyoni zeerandi eziyi-6.1 kwicandelo lemizi-mveliso eMzantsi Afrika kunye nelemveliso yezithuthi kweli lizwe.AbakwaToyota bakwandisile ukuthengwa kwalapha ekhaya kwinkqubo yabo yokuthenga nokuthengisa ukuxhasa amashishini eentsimbi zemoto alapha ekhaya, le nkampani ikwagxile ekufumaneni amagcisa angabantu basetyhini nokubonelela abantu basetyhini abasebenzayo ngamathuba angcono.4.4 IKhabhinethi ikwasamkele isibhengezo esenziwe ngabakwa-BMW sokuqaliswa kokwakhiwa komzi-mveliso omtsha wale mihla wokuvelisa iintsimbi ze-BMW obiza imali ezibhiliyoni ezi-6 zeerandi. Oku kwandiswa kuza kwenza ukuba abakwa-BMW bakwazi ukuvelisa baze bathumele imveliso yabo elandelayo ye-BMW X3 kumazwe angaphandle. Oku kubonakalisa ukuba uMzi-mveli oeRosslyn uyakwazi ukumelana nokhuphiswano namanye amacandelo okuvelisa  akwa-BMW ehlabathini jikelele ngokweendlelko zokuvelisa nomgangatho womsebenzi.4.5 Kwelinye iphulo lotyalo-mali, uMphathiswa wezoRhwebo noShishino uphehlelele umzi-mveliso wakwa-Dursots & All Joy Tomato eModjadjiskloof kufutshane neTzaneen. Lo mzi-mveliso ngokwangoku uqeshe abantu abangama-70 kwaye kulindeleke ukuba eli nani linganda libe ngama-300 kulo nyaka uzayo. Ukongeza apho, olu tyalo-mali luza kudala nemisebenzi yamaxesha athile onyaka engama-900. Le nkampani ikwaqalise neziko lokuthumela imveliso kumazwe angaphandle kwaye uceba ukuthumela ama-25% emveliso yawo kummandla woMbindi Mpuma, eChina nakwi-Afrika iphela.Olu tyalo-mali lubonakalisa ukuphunyezwa kancinane kwesiCwangciso esimaNqaku aliThoba nesiCwangciso sokuSebenza koMgaqo-nkqubo wezoShishino (i-IPAP) sigxile ekwandiseni kokongezwa kwexabiso ngendlela egxile ekuveliseni, ukudala imisebenzi nokukhulisa uqoqosho ngokuqinisa ukuthumela imveliso kumazwe angaphandle nokudala imisebenzi. Nokuba kungakho ukudodobala kwezoqoqosho ehlabathini jikelele, uqoqosho lwaseMzantsi Afrika luqinisekile ngokubheka phambili.  4.6 IKhabhinethi ikhumbuza bonke abavoti abaselungelweni ukuba balisebenzise ngokufanele ilungelo labo lomgaqo-siseko ngomhla we-3 kweyeThupha yowama-2016. IKhabhinethi ivakalisa umbulelo wayo kubo bonke abo bavoti bathe bazinika ithuba lokuya kubhalisa nokuqinisekisa ngeenkcukhacha zabo, ukuqinisekisa ukuba amagama wabo ayavela kumqulu wabavoti, osele uvaliwe ngoku.UMphathiswa u-van Rooyen ufake kwiphephandaba lombuso waza wabhengeza ngokusesikweni umhla wonyulo loorhulumente bemimandla, evumela ukuqaliswa kweenkqubo zonyulo ngokwemimiselo yethebhile yonyulo. Esi sibhengezo sikwavala ukubhalisa kuluhlu lwabavoti ukuze umntu akwazi ukuthatha inxaxheba kunyulo oluzayo.   IKhabhinethi iyakwamkela ukutyikitywa koMgaqo wokuziPhatha woNyulo yimibutho yezopolitiko ithembisa ukuthobela imithetho nokuqinisekisa ukuba unyulo lukhululekile kwaye alunamkhethe. Oku kubonakalisa ukuvuthwa ngokungena kwethu nzulu kulawulo lwentando yesininzi.4.7 IKhabhinethi iyayamkela iNdibano yaMalungu eSizwe eKhethekileyo yowama-2016 ebanjwe nguMbutho wooMasipala baseMzantsi Afrika (i-SALGA). Oku kwenzeka ngexesha apha eli lizwe lizilungiselela utshintsho lwexesha elilandelayo loorhulumente bemimandla phambi konyulo loomasipala lowama-2016.  Le Ndibano iyiqwalasele inkqubela esele yenziwe kule minyaka ili-16 idlulileyo kunye neyeli xesha loorhulumente bemimandla. Indima yoorhulumente bemimandla ekunikezeleni iinkonzo nokubuyiselwa kwesidima somntu naso besifakiwe. Kwanyathelwa nemingeni engundoqo nokuzibophelela kwakhona kwinkqubo yokuBuyela kuNdalashe yeSebe loLawulo lweNtsebenziswano neMicimbi yeMveli (i-COGTA).  Oku kuvulela indlela ixesha lesine loorhulumente bemimandla bentando yesininzi ngokubonelela ngenkqubo yenkxaso yoomasipala nokulawulwa kwenguqu ukuqinisekisa ngozinzo nobonelelo-nkonzo olungaphazanyiswanga kubantu baseMzantsi Afrika4.8 IKhabhinethi ivakalisa ukuxhalaba ngokuphazamiseka okwenzeka ePalamente, okuya kusanda ngokwanda nokuya kuqatsela. IPalamente liziko lethu lentando yesininzi esalilwela nzima ikwaliqonga loluntu ekufuneka lihlonitshwe ngumntu wonke.4.9 IKhabhinethi iyawuncoma umsebenzi weKomiti yabaPhathiswa ekhokelwa nguMphathiswa woLawulo lweNtsebenziswano neMicimbi yeMveli uDes van Rooyen neqela lephondo elithwaliswe uxanduva ngokubuyisela ucwangco eVuwani, ngeli xesha iqaphele ukuba isekhona imingeni kwezinye iindawo.  Urhulumente usebenze ngokuzinikela ebonisana noluntu kwinzame zokusombulula iingxaki nokuzisa iinkonzo, kuquka nokubuyisela izikolo ekusebenzeni. Ukubonelelwa ngamagumbi okufundela ethutyana kuye kwaqinisekisa ngokuqaliswa kwemisebenzi yezemfundo.Urhulumente usaphinda ubongoza uluntu neenkokheli ukuba zisebenzise amaziko namaqonga asekelwe ukwenza uthethathethwano xa zifuna ukuphakamisa iinkxalabo ezikhoyo. Eli nyathelo lingaqhelekanga lokuyimisa ngxi imfundo yabantwana bethu alamkelekanga.IKhabhinethi iyazincoma ii-arhente zogcino-mthetho ngomsebenzi eziwenzileyo okhokelele ekubanjweni  kwabantu abangama-34, abarhanelwa ngokuthatha inxaxheba ekutshatyalalisweni kwezikolo ezingama-28, abo phofu batshabalalise ikamva lelo lutsha lusasebenzisa ezi ziseko zidingeka ngamandla.IKhabhinethi iyaluncoma uluntu nemibutho yabahlali nethe yabhinqela phezulu ukucoca nokuqokelela imali yokuvula izikolo zasekuhlaleni kwakhona. Bonke abazali, nabo bangabagcini abakhulisa abantwana namalungu asekuhlaleni ayacelwa ukuba ancedise abantwana ukuba bakwazi ukuleqa isicwangciso somsebenzi ebesele sicetyiwe weSebe leMfundo esiSiseko. I-IMC iza kuqhubeka ukuthethana nabadlali-ndima ababalulekileyo noluntu ukuqinisekisa ukuba wonke lo mmandla uzolile kwaye ubuyela esiqhelweni.  4.10 IKhabhinethi ikhe yaxoxa ngoqhankqalazo olwenzeke eHammanskraal yaza yacacisa ukuba iSebe lezokuHlaliswa koLuntu likhokela amanyathelo okungenelela kulo mmandla kunye neSebe laseGauteng loLawulo lweNtsebenziswano neMicimbi yeMveli nelezokuHlaliswa koLuntu, kunye noSodolophu waseTshwane, uCeba uKgosientso Ramokgopa.IKhabhinethi ilusizi ngokusweleka kwabasebenzi ababini abebencedisa kumsebenzi wokususa izindlu ezikwindawo engafanelekanga eHammanskraal kwaye ivakalisa amazwi ovelwano kwiintsapho eziswelekelweyo. Abezomthetho kufanele bawaphindaphinde amalinge wabo ukufumana ababulali babazise baze bahlangane nengalo yomthetho.4.11 IKhabhinethi iyavuyisana nesigqibo seZiko lezoSasazo laseMzantsi Afrika (i-SABC) lokudlala ama-90% omculo walapha ekhaya kuzo zonke izikhululo zoonomathotholo ukukhuthaza umxholo amabali nomculo odidiyelwe apha ekhaya.Esi sigqibo sihambelana nomgaqo-nkqubo wezosasazo karhulumente okhuthaza ukukhusela, ukutyetyiswa nokomelezwa kwenkcubeko nokubunjwa kwezentlalo zaseMzantsi Afrika. La mathuba akwakhuthaza zonke iimvumi namachule enkcubeko asakhulayo.IKhabhinethi ikhuthaza bonke abemi ukuba baxhase umculo wethu  into leyo iza kwenza igalelo kuqoqosho nokulondoloza iinkcubeko ezahlukeneyo zeli lizwe.4.12 IKhabhinethi ikuqaphele ukuphandwa kwemikhumbi yokuloba yamazwe angaphandle elithoba liSebe lezoLimo, amaHlathi nezokuLoba kwaye iwuncoma umsebenzi odibeneyo oquka uMkhosi waseLwandle waseMzantsi Afrika, iSebe lezokuLoba noGunyaziwe wezoKhuseleko lwaseManzini waseMzantsi Afrika okhokelele ekubanjweni kwemikhumbi emine.Ukubanjwa kwale mikhumbi kubonakalisa ukuzimisela kwethu njengelizwe ukukhusela imida yeli nowoqoqosho lwethu olukhethekileyo. Ubutyebi bethu basemanzini bungumthombo wokubakho kokutya okwaneleyo kwaye budlala indima enkulu ekufezekiseni iinjongo zethu kwiphulo i-Operation Phakisa kwaye kufuneka bukhuselwe.4.13 IKhabhinethi iyakwamkela ukukhutshwa kwengxelo yeqela labaphathiswa elithweliswe uxanduva ebelimiselwe nguMphathiswa u-Angie Motshekga ukuba liphande ngezityholo zokuthengiswa kwezithuba zomsebenzi zootitshala ngamalungu emibutho yootitshala namagosa esebe kumasebe ezemfundo wamaphondo.4.14 IKhabhinethi iyavuyisana nabemi baseMzantsi Afrika, usomashishini omncinci uLuvuyo Rani kunye ne-The Clothing Bank, abaphakathi kwabaphumeleleyo bembasa yobuSomashishini obuNcinci bezeNtlalo yowama-2016 yi-Schwab Foundation yobuSomashishini obuNcinci bezeNtlalo ebezinikezelwa kwimisitho ebibanjwe ngethuba leNgqungquthela yezoQoqosho lweHlabathi (i-WEF) ebibanjelwe e-Afrika, eKigali eRwanda.4.15 IKhabhinethi imothulela umnqwazi kwaye ikwadlulisa iminqweno yayo emihle kowayesakuba liSekela leJaji eyiNtloko uJaji uDikgang Moseneke othe wathatha umhlala-phantsi ekubeni yiJaji emva kokuqala ukusebenzela  iNkundla yoMgaqo-siseko ngowama-2002.Obesakuba liSekela leJaji eyiNtloko ungohlonitshwe kakhulu kwezomthetho negqala elihlonitshiweyo kumzabalazo wenkululeko weli lizwe. Kwiminyaka yobutsha bakhe, uMoseneke ubebandakanyeka kumzabalazo wenkululeko njengelungu loMbutho kaPoqo (i-PAC). Waxoxa wagwetyelwa ukubandakanyeka kwakhe kwimigushuzo yezopolitiko wabe eneminyaka eli-15, waba lelona banjwa lincinci lavalelwa kwisiqithi i-Robben Island. Wayekwayinxalenye yekomiti yeengcali eyayila uMgaqo-siseko wethutyana ngowe-1993 waza emva koko wachongwa njengosekela sihlalo weKhomishini yoNyulo eziMeleyo (i-IEC) phambi konyulo lokuqala lwentando yesininzi eMzantsi Afrika.IKhabhinethi ikwanika imbeko intloko yejaji yeNkundla ePhakamileyo yeziBheno uJaji uLex Mpathi nothatha umhlala-phantsi njengeJaji kwinyanga kaCanzibe emva kweminyaka engama-27 yenkonzo engenachaphaza kuMzantsi Afrika. UJaji Mpathi ube ngumzekelo wokuzinikela; ukululama, sokuzinikela nokugqwesa; nokuziphatha ngokunesidima.IKhabhinethi iyavuyisana kwaye imnqwenelela okuhle kodwa uJaji Baaitse “Bess” Nkabinde njengebambela likaSekela Jaji eyiNtloko yeNkundla yoMgaqo-siseko kude kube kuqeshiwe kwesi sithuba.5. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.5.1 I-Ofisi yeKhomishini yeeNkonzo zikaRhulumente:a) UGq DC Mamphiswana njengoMlawuli-Jikelele, kwi-Ofisi yeKhomishini yeeNkonzo zikaRhulumenteImibuzo:Liezel CerfUqhagamshelwano: 076 778 2380 "
INtetho kwiNtlanganiso yeKhabhinethi yomhla wesi-8 kweyeSilimela yowama-2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/xh/speeches/statement-cabinet-meeting-8-june-2016-9-jun-2016-0000,"1.1. Siziqaphele iingxelo zee-arhente zehlabathi zokuhlela izinga lotyalo-mali u-Fitch, Standard & Poor’s kunye neMoodys, ezithe zayibethelela indawo obekwa kuyo uMzantsi Afrika ngokomgangatho worhwebo kwaye zaqinisekisa ukuba imeko yeli yezoqoqosho izinzile. Ezi ngxelo zokuhlela zingqina umsebenzi oqhubekekayo owenziwa ngurhulumente ukutshintsha imeko yoqoqosho lweli ibe yencumisayo nokunika eli lizwe umtyhi eliwudingayo wokuba libhinqe omfutshane liqalise izicwangciso namacebo alo okungenelela.1.2. Umsebenzi oncomekayo weQela loMzantsi Afrika elakhiwe ngurhulumente, amashishini kunye nemibutho yabasebenzi uqinisekise ukuba uMzantsi Afrika uyasinda ekubekweni kwinqanaba elilelona lisezantsi ngokotyalo-mali. UMzantsi Afrika uqalise ukusebenzisa iinkqubo ezithathwe kwisiCwangciso seSizwe soPhuhliso (i-NDP) eziza kuqinisekisa ukuba eli lihlala ililizwe elinomtsalane kubatyali-zimali. Oku kuthetha ukuba xa sisebenza ngokubambisana singalukhwezela uqoqosho lwethu, sitsale abatyali-mali kuze kudaleke imisebenzi edingeka kakhulu eMzantsi Afrika.1.3. Nangona isambuku semveliso yelizwe (i-GDP) sehle nge-1.2% kwikota yokuqala yowama-2016, ngokweenkcukacha-manani ezikhutshwe liZiko leeNkcukacha-manani loMzantsi Afrika (i-Stats SA), urhulumente sele eqalisile ngamanyathelo abalulekileyo okungenelela kuloo macandelo achatshazelwe koku afana necandelo lezolimo, ezothutho, umbane kunye nelezemigodi. La manyathelo okungenelela aqulathwe kwiphulo i-Operation Phakisa, kwaye afuna ukususa imiqobo ethintela ukukhula koqoqosho.1.4. Iingxelo eziqikelela isantya sokukhula kwe-GDP ngoku ziqokelelwa zize zikhutshwe endaweni enye, kwi-Stats SA. Ngaphambili, imisebenzi yokuqokelela nokusasaza okanye ukupapasha iinkcukacha zezimali zoMzantsi Afrika yayabiwe ngolu hlobo: i-Stats SA sasikhupha iinkcukacha ze-GDP zekota nezonyaka eziqikelela imveliso ngeli thuba yona iBhanki enguVimba yoMzantsi Afrika (i-SARS) yayipapasha iinkcukacha ze-GDP zekota eziqikelela inkcitho.1.5. Njengorhulumente sijongene nezidingo zabemi kwaye ngokusebenza ngokubambisana sitshintsha ubomi babemi boMzantsi Afrika. Ukwakhiwa kweziko lokucoca amanzi elixabise izigidi zeerandi ezili-166 eSteytlerville, cebu kuhle eBhayi, kwiphondo leMpuma Koloni kuza kulwa ingxaki yokunqongophala kwamanzi. Lo msebenzi ubuphehlelelwe liSebe lezoRhwebo noShishino (i-dti), lisebenzisa iNkqubo yalo yeziSeko ezinguNdoqo eziBalulekileyo, iSebe lezaManzi noGutyulo, kunye noMasipala weeNgingqi waseBaviaans.Kwilizwe elinamanzi anqongopheleyo, eli ziko litsha lokucoca amanzi liza kunceda uluntu kunye namashishini ukuba babe neempompo eziphuma amanzi azilitha ezingama-24 ngomzuzwana zisuka kwilitha esisibhozo ukuya kwezili-10 ngaphambili, lowo ongumthamo owaneleyo wokwanezisa iimfuno zamanzi zaseSteytlervile kule minyaka ili-15 izayo.Eli ziko litsha likwayinxalenye yephulo lophuhliso loqoqosho lonke lwale dolophu njengoko liza kunceda amafama ngezawo iingxaki, amashishini asakhasayo kunye nabatyali-mali ngeyabo imingeni. Inkxaso yemali esuka kwa-dti isiya kuMasipala weNgingqi waseBaviaans yokuba kwakhiwe iziseko ezingundoqo izale imisebenzi engama-238 kwicandelo lezokwakha kulo mmandla. Eli liphulo libalulekile ekufakeni isandla kuhlumo loqoqosho nokudala imisebenzi elanjelwe sisizwe siphela.1.6. Njengenxalenye yenkqubo karhulumente yokuhlaziya iziporo zikaloliwe, iKhabhinethi iwamkele ngezandla ezishushu umsebenzi wokuvavanya oololiwe abatsha bokukhwela abantu, i-X’Trapolis Mega, be-Arhente yoMzantsi Afrika yooLoliwe abaKhwelwa ngaBantu (i-PRASA).Aba loliwe bale mihla ekucetywa ukuba baqalise ukusebenza ngeyeDwarha kulo nyaka banamacango azivulekelayo, isithuba esikhulu sokuhamba-hamba phakathi kwezitulo kuye wonke uloliwe, oomatshini bokupholisa umoya kunye neekhamera ngeenjongo zokuqinisekisa ukuba abakhweli bakhuseleke kangangoko.1.7. Ngelinge lokuzama ukwenzela amashishini amancinci umsebenzi lula uNondyebo weSizwe kunye neBhunga lamaShishini abaNtsundu (i-BBC) bamisela iziko lemibuzo lokunceda amashishini amancinci abhalise kuLuhlu likaZwelonke lwabaBoneleli-zinkonzo (i-CSD), imibuzo malunga neziniki-maxabiso kunye nezinye iinkonzo zoncedo zikaNondyebo weSizwe.Oku kudlala indima emandla ekuphunguleni ubucukubhede obuninzi obuthanda ukufunwa ngabasemagunyeni kwaye kwenze kube lula kumashishini, ingakumbi amashishini amancinci, ukuba awaxhamle amathuba ezoqoqosho futhi aze aphose negada kumsebenzi wokuphuhlisa uqoqosho lweli lizwe kunye nelizwe uqobo.1.8. Siyababongoza abo banqwenela ukuba ngababoneleli-zinkonzo kunye nabo sele bengabo ukuba babhalise kwi-CSD, engumthombo oneenkcukacha zabo bonke ababoneleli-zinkonzo kuwo onke amaqoqo karhulumente. Injongo yokuzifaka kuluhlu olunye zonke iinkcukacha zababoneleli-zinkonzo kukuphungula iindleko kunye namathuba okuba kuphinda-phindwe umsebenzi omnye ngababoneleli-zinkonzo norhulumente ngokunjalo kube ngaxeshanye kukhuthazwa ukusetyenziswa kweenkqubo zokuthenga ze-intanethi.1.9. Kwenziwe elinye igalelo kwiphulo lokudala imisebenzi endilisekileyo ngohlumo loqoqosho oluquka wonke ngokuthi kubanjwe uMboniso weSizwe wemiSebenzi phantsi komxholo othi: “INgqungqthela yemiSebenzi kunye noMboniso wemiSebenzi – Umsebenzi wam Ikamva lam. Lo Mboniso uxhobise abantu abangasebenziyo ngezakhono zokukwazi ukusebenzisana nabantu, ulwazi, amathuba okukwazi ukubuzisa nokufuna imisebenzi ubuso ngobuso, ingakumbi ngokuphathelele nokuqhubekeka nezifundo, ukuziqasha, ookopoletyeni kunye neenkqubo zemisebenzi yoluntu.1.10. Ukuphunyezwa yiPalamente koMthetho oYilwayo wokuThathwa koMhlaba kunika amagunya omthetho acacileyo kuMbuso okuba aqhubeleke nokuqalisa ngenkqubo yeli yokuzisa iinguqu zezentlalo nezoqoqosho ezibonakalayo ukuze kusonjululwe umba wemihlaba ongophambili kule nkqubo. Lo Mthetho uYilwayo ucacisa indlela enobulungisa eza kulandelwa lilo naliphi na iqumrhu elinegunya lokuthatha umhlaba.Lo Mthetho uYilwayo wokuThathwa koMhlaba kunye noMthetho uqobo ocetywa ukuphunyezwa icacisa inkqubo eza kulandelwa kunye neenkqubo ezikhawulezayo zokuthathwa komhlaba kuba kulungiselelwa uluntu, kuquka nokubuyiselwa komhlaba. Umntu okanye abantu abathathelwe umhlaba kwezi nkulungwane zidlulileyo banelungelo lokubuyiselwa loo mhlaba okanye bafumane imbuyekezo efanelekileyo ngokwezibonelelo zalo Mthetho uyiLwayo.Ukwacacisa nemigaqo urhulumente anokuyilandela xa efaka ibango lomhlaba esenzela uluntu, nomhlaba lowo uza kuxhanyulwa luluntu. Lo Mthetho uYilwayo ulandela indlela esetyenziswayo kuMqulu wamaLungelo oLuntu kunye neSolotya elingezoMhlaba xa kuchotshelwe umba wembuyekezo yokuthathelwa umhlaba. Uza kunika abanini-mhlaba ithuba lokuba babuyekwezwe ngendlela engakhalisiyo nefanelekileyo.Wakuba utyikityiwe wangumthetho, lo Mthetho uYilwayo uza kungena endaweni yoMthetho wokuThathwa kwemiHlaba, wowe-1975 (uMthetho uNombolo 63 wowe-1975).1.11. Umba wohlumo loqoqosho uphambili kwiBhunga likaMongameli leeNgcebiso loPhuhliso oluBanzi lwabaMnyama kwezoQoqosho (i-B-BBEE) ebelisanda ukuhlangana kutsha nje. Eli Bhunga leeNgcebiso le-B-BBEE liza kusebenzisana kakhulu neQela likaMongameli eliJongene nezeziFundiswa, elasekwa nguMongameli uJacob Zuma, ngeenjongo zokuqinisekisa ukuba imiba echaphazela abasebenzi abantsundu abanezakhono ezifundelweyo ifumana ingqwalasela.Le ntlanganiso ibingomnye umzekelo obonisa umoya womanyano nentsebenziswano ngeenjongo zokukhwezela uhlumo loqoqosho, oko kusenziwa ingalityalwanga injongo ye-BEE ukuze sikwazi ukuqhubela phambili ngomsebenzi wokuzisa iinguqu nokususa iintshiyelana zobuhlanga kuqoqosho lweli.1.12. UMzantsi Afrika uthatha inxaxheba okokuqala kwiNgqungquthela entsuku-mbini yeHlabathi ngoLwazi ngezobuChwepheshe (i-IT) ebanjelwe eKhanty-Mansiysk, kwelaseRussia, kwaye eli liizwe liza kumelwa nguMphathiswa uFaith Muthambi. Le ngqungquthela iza kuqala ngomhla wesi-8 iphele ngowesi-9 kweyeSilimela yowama-2016, kwaye iza kukhuthaza ukusetyenziswa kwezenzululwazi nezobuchwepheshe ukusombulula iingxaki ezinkulu ezikwezemfundo nezempilo. Abathunywa abakule ngqungquthela baquka abo bamele amashishini, imibutho yezifundiswa, ezophando, ezemfundo, kunye neengcali ze-IT eziphuma kumazwe angamalungu e-BRICS (i Brazil, iRussia, i-India, iChina kunye noMzantsi Afrika).1.13. INkomfa yoNyaka yesiHlanu yoLawulo lweeNkunkuma, ebizwa ngokuba yiKhorho, ekhokelwa nguMphathiswa wezeNdalo enomxholo othi: “Ukukhuthaza Uyilo nokuKhokeliso uPhuhliso lwamaShishini” ineenjongo zokuphucula uhanjiso lweenkonzo, ukuqinisekisa ukuba iinjongo zeenkqubo zokuthuthwa nokulawulwa kwenkunkuma zifezekiswa ngokukhawuleza ukuze kukhuthazwe uqoqosho olugxininisa kuhlaziyo ngokutsha, oku kwenziwe ngeli thuba kuvulelwa amathuba abantu abaninzi okuba bathathe inxaxheba eyiyo kuqoqosho lwesizwe lulonke, ngokwandisa amathuba emisebenzi kwicandelo lenkunkuma.1.14. Iziphumo zophicotho-zincwadi zowama-2014/15 zoomasipala ezisandula ukukhutshwa zibonakalisa ukuphucuka kwiziphumo zophicotho-zincwadi zoomasipala ukusuka kowama-2010/11 ukuya kutsho kowama-2014/15.Inani loomasipala abafumene iingxelo zophicotho-zincwadi ezingenachaphaza futhi nezingabiki namiba ithile lenyukile ukusuka kwi-13 laya kutsho kuma-54. Ngaphezu koku, amanye amaqumrhu oomasipala ali-18 nawo afumene iingxelo zophicotho-zincwadi ezingenachaphaza, loo nto ethe yenyusa inani leengxelo zophicotho-zincwadi ezingenachaphaza laya kutsho kuma-72 kulo nyaka-mali. Lehle kakhulu inani labo bafumene iingxelo zophicotho-zincwadi ezinechaphaza, lehle lisuka koomasipala abangaphezulu kwama-30% ngowama-2010/11 laya kutsho kwabamalunga ne-11% kulo nyaka-mali.Ezi ziphumo zophicotho-zincwadi zincumisayo zoomasipala zifumaneke ngenxa yeNkqubo yokuBuyela kuNdalashe, i-Operation Clean Audit, abaphathi abawaziyo umsebenzi wabo, indlela yokulawula izimali nomsebenzi ethe yaphuculwa kunye nokugcina iingxelo ngobunono.1.15. IKhabhinethi isiqaphele isigwebo esiwiswe yiNkundla ePhakamileyo yeziBheno sokuba uMgaqo-nkqubo wokuFudukela kuSasazo oluDijithali wowama-2015 awukho mthethweni, awunamagunya saze sawulahlela ngaphandle. I-Ofisi kaMongameli kunye nala maSebe: elezoNxibelelwano, eleziSeko zoNxibelelwano neeNkonzo zePosi, elezoBulungisa nokuPhuhliswa koMgaqo-siseko kwakunye nelezoRhwebo noShishino baza kucebisa urhulumente ngokuthethwa kunye neziphumo zesi sigwebo.1.16. Njengoko uNyulo looRhulumente beeNgingqi kumiselwe ukuba luza kubanjwa ngoLwesithathu, umhla wesi-3 kweyeThupha ngowama-2016, onke amaqela ezopolitiko kufuneka ayithobele imigaqo yokuziphatha yolonyulo etyikitywe ngawo onke amaqela ezopolitiko. Le migaqo ibophelela onke amaqela ezopolitiko aza kuthatha inxaxheba kulonyulo ukuba adlale indima ekuqinisekiseni ukuba ulonyulo lukhulekile kwaye alunamakhwiniba. Amaqela ezopolitiko kunye nabalandeli kufuneka bahloniphe uMgaqo-siseko kwaye abo bafunyenwe benetyala lokwaphula umthetho baza kujongana nengalo yomthetho.Ngenxa yeziganeko zakutsha nje zokungakwazi ukunyamezelana kwabezopolitiko, uMphathiswa wezamaPolisa umisele iqela elakhiwe ngamacandelo ahlukeneyo angala: iCandelo lezobuNltola loMbutho wezamaPolisa oMzantsi Afrika (i-SAPS), iCandelo labeCuphi, iCandelo loPhando lwamaTyala aNgxamisekileyo (ooKhetshe) kunye neloPhando kusetyenziswa ubuNzululwazi nto leyo ihambelana kanye neenjongo zesiPhumo sesiThathu seNkqubo-sikhokelo yobuChule yesiGaba esiPhakathi ethi “Bonke abantu eMzantsi Afrika abaziva nje bekhuselikile koko bakhuselekile ngenene”.1.17. Malunga nomba wesilumkiso sabanqolobi esikhutshwe liZiko loZakuzo le-United States (i-US) ePitoli. IKhabhinethi iyasibethelele isaziso esikhutshwe yi-Ofisi kaMongameli sokuba iNtlanganisela yezoKhuseleko ibidibene izolo ukugwadla ngokubanzi lo mba, ngeenjongo zokuqinisekisa ukuba wonke umntu weli ukhuselekile.Ukongeza koku, uRhulumente woMzantsi Afrika uza kuqhubekeka ubonisana ne-US ngalo mba njengenxalenye yamaphulo ukusebenzisana ngemiba yezokhuseleko phakathi kwala mazwe mabini. UMzantsi Afrika ne-US ngamazwe anobudlelwano obushushu nobungaqhwaleliyo ngemiba ayahlukeneyo yokusebenzisana kuquka imiba yezopolitiko, uqoqosho, intlalo kunye neyokhuseleko.1.18. Lo nyaka sisikhumbuzo seminyaka engama-40 sezidubedube zomhla we-16 kweyeSilimela ngowe-1976, ezathi zatshintsha kakhulu imeko yezopolitiko nezentlalo eMzantsi Afrika.UMongameli Zuma uza kuba sisithethi sembeko kwimibhiyozo yoSuku leSizwe loLutsha eza kubanjelwa kumaBala ase-Orlando eSoweto ngomhla we-16 kweyeSilimela ngowama-2016 phantsi komxholo othi: “Ulutsha luqhubela uMzantsi Afrika Phambili”.Le mibhiyozo iza kuquka udlwabevu lwentetho eliza kwenziwa nguMongameli njengeSithethi seMbeko kunye neenkonzo yokubekwa kwenkatha yeentyatyambo kwiliTye lesiKhumbuzo likaHector Pieterson.Kuza kubanjwa intlanganiso ekhethekileyo noonondaba ngoLwesibini, umhla we-14 eyeSilimela yowama-2016 apho kuza kunikwa iinkcukacha ezithe vetshe ngenkqubo yoSuku loLutsha. ABaphathiswa kunye namaSekela-baPhathiswa kudala kule nyanga befakana imilomo nabantu beli, ingakumbi abantu abatsha ebakhuthaza ukuba bawathathe amathuba akumacandelo ahlukeneyo ukuze bakwazi ukuphucula ubomi babo ngolo hlobo babe negalelo elibonakalayo kuphuhliso loqoqosho nolwelizwe. Uluhlu lwezinto eziza kwenziwa ngabaPhathiswa abayinxalenye yeNkqubo yeNyanga yoLutsha luza kupapashwa kwiiwebhusayithi zikarhulumente kunye nakumaqonga amakhasi onxibelwano loluntu.1.19. Njengoko kuza kuqala ixesha lolwaluko, amakhwenkwe amaninzi azidyongwana alungiselela ukuya esuthwini.Urhulumente, ekhokelwa liSebe loLawulo lweNtsebenziswano nelezeMicimbi yeMveli (i-CoGTA), usebenza namaZiko eeNkokeli zeMveli kunye nabo bonke abachaphazelekayo ukuqinisekisa ukuba kweli xesha lolwaluko lowama-2016 akukho namnye umkhwetha oza kusweleka, umbono lowo ukhokelwa ngumxholo othi – “Siyawathanda Amasiko Ethu, Sibuxabisile uBomi boLutsha Lweli”.Iintsapho, abazali, abagcini-bantwana abasemthethweni kufuneka baqinisekise ukuba amakhwenkwe aza kuya kumaziko olwaluko asemthethweni, nokuba iingcibi namakhankatha ibe ngabantu abawaziyo umsebenzi wabo futhi nabaziwayo ngabazali bamakhwenkwe. Abantu bayacelwa ukuba bazixele zonke izenzo ezingekho mthethweni ngokutsalela ku: 0800 111 166 okanye babe yinxalenye ye-#zero tolerance on initiation deaths.2. Izigqibo zeKhabhinethi ezingundoqo2.1. UMongameli weRiphablikhi yoMzantsi Afrika, uMongameli uJacob Zuma ukhethwe kwiGqiza eliPhezulu lezaManzi leeNtloko zemiBuso; waze uMlawuli-Jikelele wachongwa njengeSithunywa soMbuso (umsebenzi karhulumente okanye owecandelo lezozakuzo onikwa umsebenzi wokwenza amalungiselelo engqungquthela) kaMongameli woMzantsi Afrika njengeLungu leGqiza leGqiza eliPhezulu lezaManzi.IBhodi yeeNgcebiso yezaManzi noGutyulo kaNobhala Jikelele weZizwe eziManyeneyo (i-UNSG) iphakamise ukuba makumiselwe iGqiza eliPhezulu leeNtloko zemiBuso lezaManzi ukuba likhokele amaphulo okufundisa nokulumkisa ngamanzi, kulandela ukwamkelwa kweNkqubo yezoPhuhliso yowama-2013 yi-UNSG ngeyoMsintsi ngowama-2015.Eli gqiza liza kukhawulezisa umsebenzi wokuphunyezwa kweNjongo 6 yoPhuhliso oluZinzileyo (amanzi acocekileyo nogutyulo), ekungoku egxininisa kumba wefuthe elimandla lokuguqu-guquka kwemozulu kwinkqubo yokwenzeka kwamanzi. Kungesi sizathu kwakunye nangenxa yembalela ethe gqolo ukuthwaxa lonke eli, le nto abemi boMzantsi Afrika bakhuthazwayo ukuba bathathe inxaxheba kumaphulo okucoca imilambo, imijelo kunye neendawo ezingamajojo ngomhla we-18 kweyeKhala, njengenxalenye yezinto eziza kwenziwa ngoSuku lukaMandela olubanjwa minyaka le.2.2. IsiCwangciso-qhinga soNxibelelwano ngoMbono wama-2030 we-NDP sigxininisa ukuphunyezwa kwe-NDP kwaye siza kucacisa ifuthe le-NDP kubemi boMzantsi Afrika. Intlanganiso eyodwa noonondaba iza kubanjwa ukuze kuhlalutywe kucaciswa isicwangciso-sikhokelo sonxibelelwano, ukusetyenziswa kophawu, izikhokelo ezicacisa imigaqo yokusetyenziswa kophawu kunye neenkqubo zeekhompyutha ukuqinisekisa kusetyenziswa indlela endindeneyo yokunxibelelana kuwo onke amasebe karhulumente namaqumrhu aza kuphumeza i-NDP. 2.3. Ingxelo ngoMonakalo wokuTshintsha koMhlaba ube yiNtlango eMzantsi Afrika kunye neziphumo zoku kuqoqosho lwasemaphandleni kunye namanye amaqhinga asetyenziswayo ukuphungula ulwamvila olwenziwa ngulo monakalo.Iziphumo zokutshintsha koMhlaba ube yiNtlango, ukuKhukuliseka koMhlaba neMbalela ziphazamisa amalinge okulwa nendlala, okuqinisekisa ukuba kukho ukutya okwaneleyo, ukuphucula umgangatho nomthamo wamanzi, ukukwazi ukunyamezela kunye nokumelana nokuguqu-guquka kwemo yezulu kwakunye nophuhliso oluzinzileyo.Ngenxa yale miba, uMzantsi Afrika uvelise imithetho emininzi emitsha, imigaqo-nkqubo, amaqhinga kunye neenkqubo ezilula ezilungiselelwe ukulwa ukutshintsha komhlaba ube yintlango kunye nokukhukuliseka komhlaba kuwo onke amanqanaba. La manyathelo okungenelela ancedisa kumalinge olondolozo kunye nokuphucula iimeko zezoqoqosho nezentlalo ngeli thuba kudala amathuba omsebenzi, uphuhliso lwezakhono kunye nokuphucula ubomi babantu.2.4. Ukukhutshwa kwale ngxelo kunika isidima kumhla we-17 kweyeSilimela   njengoSuku lweHlabathi lokuLwa nokuKhukuliseka nokuTshintsha koMhlaba ube yiNtlango owabhengezwa liQumrhu laMazwe Onke Angamalungu e-UN. Kulo nyaka uSuku lweHlabathi lokuLwa nokuKhukuliseka nokuTshintsha koMhlaba ube ziNtlango luphakamisa ukubaluleka kokusebenzisana ngokubambisana ukuze kuhlaziywe umhlaba okhukulisekileyo into leyo eza kuba negalelo ekufezekiseni zonke iiNjongo zoPhuhliso oluZinzileyo. Ngokwenza oku, uMzantsi Afrika uzalisekisa uxanduva lwawo ngokwesiVumelwano se-UN sokuLwa ukuTshintsha koMhlaba ube yiNtlango.2.5. Ingxelo ephendula kwimiba ebiphakanyiswe yiKomiti ye-UN yamaLungelo aBantwana yamkelwe. Oku kunxulumene nengxelo yesibini ngomba wokufezekiswa kwesiVumelwano samaLungelo aBantwana kunye Nesinye isiVumelwano ngokuThengiswa kwaBantwana, ukuNyanzeliswa kwaBantwana baThengise ngemiZimba kunye nemiFanekiso yaBantwana abaHamba Ze.Le miba iza kuxovulwa kwiSeshoni yama-73 eza kubanjelwa eGeneva ukusuka ngomhla we-13 ukuya kowama-30 kweyoMsintsi ngowama-2016. IKhabhinethi ikuqaphele ukuba sele iqalile inkqubo yokuqokelela ulwazi lwengxelo yesithuba esilandelayo esiphantsi kwesivumelwano ngoMqulu we-Afrika wamaLungelo neNtlalontle yaBantwana oza kungeniswa ngomhla wesi-7 kweyoMqungu ngowama-2017 kunye nesiVumelwano se-UN samaLungelo aBantwana esiza kungeniswa ngomhla we-15 kweyeKhala ngowama-2017.2.6. Izindululo neziphakamiso kwiNgxelo eGcweleyo ngokuPhononongwa kokufezekiswa kwePhepha eliCacisa uMgaqo-nkqubo wezeNtlalontle yoLuntu wowe-1997 zamkelwe. Oku kuza kukhawulezisa iPhepha eliCacisa uMgaqo-nkqubo wezeNtlalontle yoLuntu, ohambelana nomba ophambili karhulumente wokwakha isizwe esimanyeneyo, esinenkathalo, esizinzileyo nesikhuselekileyo.Ezi zindululo zigxininisa kwimiba ephambili ye-NDP, ekhethe ukhuseleko loluntu kunye nentlalontle ephuhlisayo njengemiba eza kukhokeliswa phambili ukuze kuzalisekiswe uphuhliso loluntu. Ukuphunyezwa kwezi zinto kwenza umahluko omkhulu kubomi babantu abasemngciphekweni wokuba ngamaxhoba endlala, abasokolayo nabo bathwaxwa ngamandla yintsokolo, ingakumbi abasetyhini, abantwana kunye nabantu abakhubazekileyo. Iza kuqinisekisa ukuba aba bantu bafumana iinkonzo ezithile zophuhliso loluntu ezifunekayo ukuze ziphucule iimeko abaphila phantsi kwazo kunye nentlalontle yabo.2.7. UMzantsi Afrika uza kutyikitya isiVumelwaniso esiLungisiweyo neRiphabhulikhi yaseBotswana sokuBuyiselwa kwaBatyholwa, ngokwesolotya lama-231 (1) loMgaqo-siseko.Injongo yoku kukuba kubekho intsebenziswano entle phakathi koMzantsi Afrika neBotswana ukuze kukwazi ukuqwalaselwa kwezicelo ezivela eBotswana zokuthunyelwa kwabatyholwa apho kukho amathuba okuba umtyholwa angafumana isigwebo sentambo.Oku kubethelela ukuba uMzantsi Afrika awuzikuba yindawo yokuzimela imigulukudu yabophuli-mthetho kunye nokunceda ii-arhente zogcino-mthetho kumaphulo azo okuthintela, ukuphanda nokutshutshiswa kwabophuli-mthetho.2.8. Kungekudala i-SAPS iza kupapasha ingxelo yonyaka ezeleyo enye neenkcukacha-manani zolwaphulo-mthetho rhoqo ngekota. Le ngxelo izeleyo yonyaka iza kuquka izinto ezitshintshileyo kwiinkcukacha-manani zolwaphulo-mthetho into leyo iza kukhokelela ekubeni iingxelo ziba naziphene futhi kunikwe neenkcukacha ngeemeko zamatyala okunokwenzeka kulo nyaka uphethweyo.Umba wokukhupha iinkcukacha-manani rhoqo uza kunceda urhulumente xa ethatha izigqibo ngeentlobo zolwaphulo-mthetho ezifuna ukuthatha unyawo. Oku kuza kuncedisa kumongo we-NDP, othi abantu eMzantsi Afrika kufuneka babe negalelo kwiphulo lokwakha isizwe esikhuselekileyo.3. ImiThetho eYilwayo3.1. UMthetho-sihlomelo oYilwayo weLungelo loBunini kuShicilela kunye noMthetho-sihlomelo oYilwayo wokuKhuselwa kwamaGcisa uza kungeniswa ePalamente. UMthetho weLungelo loBunini kuShicilela, wowe-1978 (uMthetho uNombolo 98 wowe-1978) kunye noMthetho wokuKhuselwa kwamaGcisa, wowe-1967 (uMthetho uNombolo 11 wowe-1967) udlulelwe lixesha kwaye awuzithatheli ngqalelo izinto ezitshintshileyo kwizivumelwano eziphakathi kwamazwe amaninzi futhi ungayiseli naliso imiba yobuchwepheshe bale mihla.Oku kuhambelana neenjongo ze-NDP zokukhuthaza isakhono sokuyila, ukunyusa nokuphucula umgagantho wemisebenzi yobugcisa, ukuzama kangangoko ukuxhamla kuqoqosho lwezolwazi kunye nokusebenzisa amathuba avela ngenxa yokukwazi ukumelana nokulibetha ukhuphiswano.Ezi zilungiso zenziwayo ngoku kumgaqo-nkqubo zisekelwe kumba wokufunda ukulungelelanisa imithetho yeMisebenzi yobuGcisa beNgqondo kunye nala maxesha obuchwepheshe kunye notshintsho olwenzekayo kwindlela ekusetyenziswana ngayo namanye amazwe. Oku kukhokelela ekubeni kubekho umgaqo-nkqubo omnye ojongene nemiba yesizwe neyamazwe ngamazwe. Ezi zilungiso ziquka ukufakwa kwamasolotya avumela izinto ezithile kumbandela welungelo lobunini kushicelela nokukhuselwa kwamagcisa.4. Imisitho ezayo4.1. IKomiti yaBaphathiswa ikwinqananba lokuqukumbela amalungiselo okusingatha iNkomfa yama-21 yeHlabathi kaGawulayo (i-AIDS), eza kubanjelwa kwiZiko leeNgqugquthela laMazwe ngamazwe i-Inkosi Albert Luthuli eDurban ukusuka ngomhla wesi-18 ukuya kowama-22 kweyeKhaya ngowama-2016. Le nkomfa iza kusingathwa ngurhulumente kunye noMbutho weHlabathi we-AIDS.UMzantsi Afrika ukulungele ukusingatha le nkomfa, eza kuthi ifake uchatha kwicandelo lezokhenketho, amashishini amancinci, aphakathi namancinane kunye necandelo labarhwebi abathengisela ezitalatweni.Le nkomfa iza kunika eli lizwe ithuba elihle lokuba liqhayise ngemisebenzi emihle nencomekayo eliyenzileyo ukulwa ne-AIDS kunye neNtsholongwane yayo (i-HIV). Le nkomfa ibaluleke kakhulu nakwihlabathi liphela kuba iza kuzinyaswa ngabathunywa abaphakathi kwama-18 000 nama-20 000 abaphuma kumazwe ali-18. Ziza kuthatha inxaxheba iinkokeli zehlabathi eziphuma koorhulumente, kwezopolitiko, kwicandelo lezoshishino, kwimibutho yoluntu, amahlakani ezophuhliso kunye nakumaziko emfundo ephakamileyo.Intlanganiso elandelayo ye-IMC iza kubanjelwa eDurban kwaye iza kuquka ukuya kuhlola amaziko nezixhobo eziza kusetyenziswa. Kuza kubanjwa intlanganiso ekhethekileyo noonondaba ngoMvulo, umhla we-13 kweyeSilimela ngowama-2016.4.2. UMongameli Zuma uza kuqhuba ngephulo likaMongameli iSiyahlola eKwaggafonteni eMpumalanga ngoLwesihlanu, umhla we-10 kweyeSilimela ngowama-2016.Isigqibo sokuya kule ndawo silandela isicelo esenziwa ngabemi boMzantsi afrika ngethuba uMongameli wayehamba-hamba ethetha nabantu eMarabastad ePitoli ngeyoMdumba ngowama-2016, apho abakhweli baye baphakamisa umba wemingeni yohanjiso lweenkonzo eKwaggafontein.INkqubo kaMongameli iSiyahlola inika uMongameli Zuma kunye nezinye iinkokeli zikarhulumente ithuba lokuzibonela ngokwabo izinto eziyimpumelelo neziyimingeni kulo mmandla. UMongameli uza kusebenziswa eli thuba ukuba asabele kwimingeni abajongene nayo abahlali boMasipala weNgingqi iThembisile Hani. 5. Uluvo lweKhabhinethi kwimiba engundoqo egqubayo5.1. Sivuyisana kwaye sidlulisa neminqweno emihle kwaba balandelayo:a. UDavid Gatebe kunye noCharné Bosman ngokuphumelela umdyaro weembaleki, i-Comrades Marathon yowama-2016. UGatebe uphumelele kwicandelo labangamadoda waze uBosman waphumelela kwelabasetyhini. UGatebe ube yimbaleki eyindoda yokuqala ukubaleka ixesha eliziyure ezintlanu nemizuzu eli-18 xa lo mdyarho uqale kwicala lasePietermaritzburg.b. Ukwaziswa kokuba umzi-mveliso weVolkswagen Group South Africa's (i-VWSA) eTinarha eMpuma Koloni ngumzi-mveliso ophambili ngowama-2015 kuyo yonke imizi-mveliso ye-VW ehlabathini. I-VWSA ifumene amanqaku ali-113.2% phakathi kwemizi-mveliso eli-13 kwihlabathi liphela.c. Abacimi-mlilo baseMzantsi Afrika abangama-301 abaphuma kwiNkqubo yokuSebenza ngoMlilo yeSebe lezeNdalo, abebeye eCanada, ukuya kuncedisa eliya lizwe ebelixakene nomlilo wamadlelo onesithuba senyanga usitsha. IKhabhinethi ibanqwenelela okuhle kodwa nokuba babuye bengenawo nomkrwelo. d. Ukwambeswa ngeWonga lokuGqibelela koMphathiswa uDerek Hanekom, elilona wonga liphezulu ilizwe laseGermany elilinika umntu ngenxa yomsebenzi wakhe ogqibeleleyo kwezopolitiko, ezoqoqosho, ezentlalo nakwezobukrelekrele bengqondo. Eli wonga linikwe uMphathiswa uHanekom ngenxa yegalelo lakhe kwintsebenziswano phakathi koMzantsi Afrika neGermenay ngethuba enguMphathiswa wezeNzululwazi nobuChwepheshe. e. Abantu benkolo yobuSilamsi ukuba babe neRamadan esikelelekileyo.5.2. Sidlulisa amazwi ovelwano kwaba balandelayo:a. Abantu baseSahrawi ngokushiywa nguMongameli Mohamed Abdelaziz.b. Kusapho lakwaBrowde ngokusweleka kuka-Advocate Jules Browde SC owamela amawaka abantu ababekhutshwa ngesixhanti kumakhaya abo phantsi koMthetho wokwaHlula Abantu ngokweBala ngethuba urhulumente wocalucalo esakhonya. U-Advocate Browde wamela ezinkundleni amatshantliziyo ayechasane nocalucalulo, kuquka ooMongameli bangaPhambili be-African National Congress uNelson Mandela no-Oliver Tambo. Wayekwangomnye wabo baseka umbutho wamaGqwetha amaLungelo oLuntu.c. Usapho, abahlobo kunye namabandla ezenkolo ngokusweleka kukaMfundisi uGq Simon Gqubule. Ebeyenye yeenkokeli eziphambili zezenkolo kweli lizwe. Ebekwangumhlohli kumaziko emfundo ephakamileyo kunye negqala lomzabalazo wenkululeko. UGq Gqubule wawongwa nge-Order of Luthuli iSilivere, ngomhla wama-28 kwekaTshazimpunzi nguMongameli, ngenxa yegalelo lakhe elibalaseleyo kumzabalazo wenkululeko nakwezemfundo nezenkolo.d. Usapho nabahlobo begqala lomdlali wemiboniso bhanya-bhanya nomlawuli uNyembezi Kunene, othe wahlulwa kukufa emva kwengulo ende. UKunene ube ngumdlali wemiboniso bhanya-bhanya obalaseleyo ixesha elide kwaye wanegalelo elimandla kumaphulo okuphucala icandelo lemiboniso bhanya-bhanya yeli lizwe.e. Usapho nabahlobo balowo wayesaya kuba ngumqeqeshi waBafana Bafana uTed Dumitru, nowayengumqeqeshi ophambili kwiKaizer Chiefs, iMamelodi Sundowns kunye ne-Orlando Pirates. Wayekhe waqeqesha neBafana Bafana kwimidlalo yeNdebe yaMazwe ase-Afrika yowama-2006.f. Usapho, abahlobo nabantu baseNigeria ngokusweleka komakhwekhwetha webhola ekhatywayo waseNigeria uStephen Keshi. Waphumela iNdebe yaMazwe ase-Afrika njengomdlali nanjengomqeqeshi, kwaye wabanegalelo elikhulu kwibhola ekhatywayo kwi-Afrika nehlabathi liphela.g. Nathi, njengehlabathi, sigxwala emswaneni kwaye sivakalisa umothuko nentlungu ngokusweleka kowasekuba yintshatsheli yodidi lwabanzima kwezamanqindi nosaziwayo kwezemidlalo kwihlabathi liphela uMuhammad Ali. U-Ali wayengumzekelo ongenasiphako kubantu abaninzi kwihlabathi liphela kwaye wasebenzisa udumo lwegama lakhe ukulwela amalungelo oluntu, ubulungisa kunye nolingwano.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo6.1. INgxowa-mali yeSizwe yokuXhobisa ngezoQoqosho (i-NEF):UNksz Philisiwe Mthethwa uqeshiwe kwakhona njengeGosa eliPhezulu lesiGqeba (i-CEO).6.2. I-Arhente yokuPhuhliswa kwamaShishini Asakhasayo (i-SEDA):UNksz Nondumiso Mandisa Tshikwatamba njenge-CEO.6.3. I-Arhente yeziBonelelo zezeNtlalo noMhlala-phantsi yaseMzantsi Afrika (i-SASSA):UMnu Thokozani William Magwaza njenge-CEO.6.4. ISebe lezoLimo, amaHlathi nezokuLoba:UMnu Michael Mlengana njengoMlawuli-Jikelele (i-DG).Imibuzo: UNksz Nebo Legoabe (I-DG eliBambela le-GCIS)Iselula: 082 453 2874"
INtetho kwintlanganiso yeKhabhinethi yomhla wama-22 kweyeSilimela yowama-2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/xh/speeches/statement-cabinet-meeting-22-june-2016-23-jun-2016-0000,"1. Ukuphunyezwa kweenkqubo zikarhulumente ezingundoqo1.1. IKhabhinethi ixoxe kanobom ngengxoxo yenkqubela yokuphunyezwa kweNkqubo yokuSebenza karhulumente (i-PoA) yekota yesine neziphumo zayo. Urhulumente wenza inkqubela ngokuhlangabezana nemingeni nokungenelela ukuvala umsantsa okhoyo ekuphunyezweni kwe-PoA.Urhulumente uqinisekile ukuba wenza inkqubela ekufezekisweni kweNkqubo-sikhokelo yesiCwangciso-qhinga seSigaba esiPhakathi (i-MTSF), isiCwangciso esimaNqaku aliThoba aze ekugqibeleni aphumeze uMbono wama-2030 wesiCwangciso seSizwe soPhuhliso (i-NDP).IZiko ezoNxibelelwano nokuSasazwa koLwazi likaRhulumente (i-GCIS) ikwinkqubo yokuququzelela indibano yokwazisa amajelo eendaba nge-PoA ukwenzela ukuba isizwe sihlale sisazi.1.2. IKhabhinethi iyazamkela iziphumo ezivela kwiQela eliSebenza ngeMicimbi yezaBasebenzi likaMongameli, xa belidibene ngomhla wama-21 kweyeSilimela yowama-2016 ukuba lixoxe ngemiba yezoqoqosho neminye imiba yezentlalo noqoqosho.Le ntlanganiso iye yavumelana ukuba ikubethelele kwakhona ukuzimisela kwayo ekusebenzisaneni ukulwa nemingeni uMzantsi Afrika ojongene nayo njengoko sasenze njalo ngaphambili. Kufanele sakhele kubudlelwane nomanyano esele siluyile ngowama-2008 xa abahlulelani kwezentlalo bathi benza isivumelwano esikhusela abasebenzi kwintlekele yokudodobala koqoqosho ehlabathini jikelele. Le ntlanganiso yavumelana ukuba owona mba uphambili mayibe kukukhuselwa kwemisebenzi, ukudalwa kwemisebenzi endilisekileyo eyongezelelelweyo – ingakumbi kwenzelwe ulutsha – kwaye kuphuculwe iimeko zomsebenzi zabo bonke abasebenzi khona ukuze kudaleke ubomi obungcono kumntu wonke.INgqungquthela yeMisebenzi ecetywa ngurhulumente nabameli babasebenzi iza kunika ithuba abantu baseMzantsi Afrika lokuba baxoxe ngeendlela ekunokudalwa ngazo imisebenzi kukhuliswe noqoqsho kwezi meko zezoqoqosho zimaxongo.  1.3. IKhabhinethi ivakalisa umbulelo osuka emazantsi entliziyweni kwaye ibulela bonke abantu baseMzantsi Afrika abathe bazinika ithuba lokuhlonipha iSikhumbuzo sama-40 seziDube-dube zaseSoweto, esibonakalisa umzabalazo wobugorha wolutsha lowe-1976. USuku loLutsha leSizwe belubhiyozelwa phantsi komxholo othi “ULutsha luQhubela uMzantsi Afrika Phambili”.Lo mbhiyozo wesizwe, nobukhokelwa nguMongameli uJacob Zuma kwiBala lemiDlalo lase-Orlando ngomhla we-16 kweyeSilimela, ubungomnye wemisitho ebibanjwe kweli lizwe jikelele ukuhlonipha indima yolutsha lowe-1976.Urhulumente uyabaqinisekisa kwakhona abantu abatsha belizwe lethu ukuba umzabalazo wokufikelela komntu wonke kwimfundo kusahleli kungumba ophambili karhulumente.Urhulumente akasayi kuphumla kude kube ifezekisiwe le njongo njengoko ichaziwe kumqulu wenkululeko yaza yaqaqanjiswa kuMqulu wamaLungelo akuMgaqo-siseko, nogqiba iminyaka engama-20 wamkelwayo.Le nkqubo iqhubeka kule nyanga yonke inamaphulo aliqela enziwe ngurhulumente, abezoshishino noluntu ekuphakamiseni imiba yolutsha ngeendlela ezahlukeneyo.1.4. UMzantsi Afrika usingathe ngokuyimpumelelo iNgqungquthela yeHlabathi yoNyaka yama-60 yeQonga leeMpahla zaBathengi (i-CGF), nathe uSekela Mongameli uCyril Ramaphosa wenza intetho kuyo. Oku komeleza ukunyuka kweli lizwekazi njengendawo yorhwebo lwabathengi ebonelela ngamathuba amatsha.EMzantsi Afrika ushishino lweempahla zabathengi luhleli ilelona liqhuba uhlumo lwezoqoqosho. Imo yezoshishino yeli lizwe izinzile, idlamkile kwaye ilulungele urhwebo olwandileyo notyalo-mali. Utyalo-mali lwasekhaya nolwamazwe angaphandle lukhuselwe yimimiselo yezomthetho efanelekileyo.Iinkampani ezahlukahlukeneyo zaseMzantsi Afrika kunye namashishini arhweba kwihlabathi jikelele angamalungu e-CGF enza urhwebo notyalo-mali eMzantsi Afrika, enza igalelo kuhlumo lwezoqoqosho lwethu nokudala imisebenzi.   1.5. Isivumelwano sezorhwebo esitsha esityikitywe nguMphathiswa wezoRhwebo noShishino uRob Davies kunye neManyano yaMazwe aseYurobhu (i-EU) samkelwe. Oku kuza kukhokelela ekwandeni kweemveliso zezolimo zalapha eMzantsi Afrika ezithunyelwa kumazwe aseYurobhu. UMzantsi Afrika ukunye neBotswana, iLesotho, iMozambique, iNamibia neSwaziland zityikitye iSivumelwano soBudlelwane bezoQoqosho (i-EPA) ebekuthetha-thethwene malunga naso ne-EU.I-EPA ibonelela ngamathuba aphuculiweyo okuthunyelwa kumazwe e-EU kweemveliso zaseMzantsi Afrika, kuquka nokunyuswa komlinganiselo omiselweyo kwiwayini kunye nokuthunyelwa okokuqala kweswekile ne-ethanol okokuqala. Phantsi kwesi sivumelwano sitsha, urhwebo lokuthunyelwa kwewayini nguMzantsi Afrika kumazwe e-EU olungahlawulelwa rhafu kulindeleke ukuba luphindaphindeke. ImiThetho yokuChaza iMvelaphi yeMveliso kwimpahla enxitywayo nayo icacisiwe ukuba ilandeleke lula kwaye kuza kukhuthaza urhwebo lokuthunyelwa kwempahla enxitywayo yaseMzantsi Afrika kumazwe e-EU.     I-EPA ithatha indawo yesahluko sorhwebo kwiSivumelwano soPhuhliso lwezoRhwebo neNtsebenziswano, esatyikitywa ngowama-2000, phakathi kwe-EU noMzantsi Afrika.Esi sivumelwano sikwabonelela ngokukhuselwa kweempawu ezichaza imvelaphi yeemveliso zaseMzantsi Afrika eziquka ikakhulu amagama eewayini zaseMzantsi Afrika, i-Rooibos, i-Honeybush ne-Karro Lamb.1.6. Ukwakhiwa kweziko lobuchule okuxabise izigidi ezingama-500 eerandi eRhawutini okwenziwe yinkampani erhweba kwihlabathi jikele yase-United States, i-General Electric (i-GE), kwamkelwe kwaye oku kubonakalisa ukuba uMzantsi Afrika nelizwekazi yindawo efanelekileyo yotyalo-mali. Eli liziko le-10 elikumila kunje lale nkampani ehlabathini jikelele ize ibe lelokuqala e-Afrika. Esi sakhiwo sikwalikomkhulu elitsha le-GE Healthcare, nelilicandelo elisebenza ngezixhobo zobuchwepheshe zezempilo. Oku kubonakalisa ukuzinikela kwe-GE kwexesha elide kwilizwekazi nasekufumaneni izisombululo zobuchule kwiingxaki zeziseko ezingundoqo neengxaki zezempilo e-Afrika.  Eli ziko liza kuvulela iinjineli ezingaphezulu kwe-100 ezivela kwabo babevinjwe amathuba ngaphambili amathuba okukhula kumakhondo azo. Kukwabonelelwe nangendawo yokusebenzela yeeprojekthi ezihambelanayo nokubonelela ngenkqubo yokulinga no-Transnet esebenzisana ne-GE kwiiprojekthi ezahlukeneyo zokwenziwa kweentsimbi zokwenza isiporo apha ekhaya. Eli ziko likwanomqweno wokuxhasa uphuhliso lwamashishini amancinci akwaziyo ukuthengisela abathengi balapha ekhaya kunye nezo zinokukwazi ukuthengisela namanye amacandelo e-GE kwihlabathi jikelele. IKhabhinethi imema zonke ezinye iinkampani ezirhweba kwihlabathi jikelele ukuba zizeke mzekweni zilandele umzekelo ka-GE.  1.7. IKhabhinethi iyakwamkela ukugqitywa kwesigaba sokuqala sokuvuselelwa kweZiko lezoShishino laseBotshabelo eFreystata, nelaphehlelelwa nguMphathiswa uDavies.Isigaba sokuqala sokuvuselelwa siquka ukuphuculwa kweziseko ezingundoqo zezokhuselo, ukubiyela ngocingo, ukufakwa kwezibane ezitalatweni kwakunye nezinye iziseko ezibalulekileyo zezombane ezibetha kwiindleko ezizizigidi ezingama-24 zeerandi. Le yinxalenye yemali ezizigidi ezili--189 zeerandi ezityaliweyo ukwenza umsebenzi kwiipaka ezintandathu eziphambili nezinxulumene neSicwangciso soMgaqo-nkqubo wokuSebenza kwezoShishino (i-IPAP). Eli Ziko lezoShishino laseBotshabelo liza kudalela abantu baseBotshabelo nemimandla eyingqongileyo imisebenzi, ukukhuthaza ukuvulwa kwemizi-mveliso emininzi nohlumo lwamamashishini amancinci nookopolotyeni, ukutsala utyalo-mali nokukhuthaza ukuvelisa.1.8. Ukuhlangabezana neemfuno zamanzi koMasipala weNgigqi iMoqhaka, iKhabhinethi iyakwamkela ukuphehlelewa kweSikhululo sokuCocwa kwaManzi aMdaka sase-Kroonstad nguMphathiswa wezaManzi noGutyulo, uNksz Nomvula Mokonyane.Lo mmandla uthwaxwe kanobom yimbalela yakutshanje kwaye zibangele ukuba izinga lamanzi lehle kakhulu. Kuye kwanikezelwa ngeeloli zokuthutha amanzi kwaza kwamiselwa namalinge exesha elifutshane nawelide aquka ukubhorwa nokuvuselelwa kwemingxuma ekutsalwa kuyo amanzi phantsi komhlaba e-Kroonstad ukongeza ubonelelo lwamanzi.  1.9. UMongameli uJacob Zuma ebezimase iNgqungquthela eQhelekileyo yesi-6 yeNkomfa yeHlabathi yoMmandla weGreat Lakes (i-ICGLR) phantsi komxholo othi: “Ukukhawulezisa ukufezekiswa okusebenza ngokubonakalayo kweMimiselo neZivumelwano zayo ukwenzela uMmandla we-Great Lakes ophantsi kolawulo lwentando yesininzi ngokuthe chatha nozinzileyo”. Le ngqungquthela ixoxe, phakathi kweminye imiba, imeko yezopolitiko neyokhuseleko kumazwe akuMmandla we-Great Lakes aquka iSouth Sudan, iBurundi, iDemocratic Republic of Congo (i-DRC) neCentral African Republic (i-CAR), kwaye ingxelo epheleleyo yeNgqungquthela ye-ICGLR) iza kunikezelwa kwiNgqungquthela yeMbumba yamaZwe ase-Afrika (i-AU). UMongameli uZuma uthe ngoku kunentlantsi yethemba eyandayo yokuba imiba ebingalawuleki yemilo yangaphambili nozinzo kuMmandla we-Great Lakes iza kusonjululwa.   1.10. ISikimu seSizwe soNcedo ngeMali yokuFunda (i-NSFAS) ixhase ngezimali abafundi bemfundo ephakamileyo abangaphezulu kwesigidi esiyi-1.7 ukususela oko yaqalayo. Esi sikimu sibonelela ngoncedo lwezezimali abafundi abaphuma kwiintsapho ezihluphekileyo nezo zisebenzayo kodwa zitsala nzima. Ukuqinisekisa ukuba oku kwenzeka ngendlela ezinzileyo, u-NSFAS uqokelela intlawulo yokubuyisa le mali-mboleko yabafundi. Le ntlawulo yokubuyisa le mali-mboleko yabafundi iqinisekisa ukuba le ngxowa-mali inemali eyaneleyo yokunceda abanye abafundi kwilixa  elizayo. Oku kunceda ukufikelela kwimfundo ephakamileyo nokwandisa imfundo noqeqesho, nokuphumelela kuyo, ekuqhubeni iinjongo eziphambili zoMzantsi Afrika zophuhliso lwabantu nesizwe.   IKhabhinethi ibongoza bonke abo bathe baxhamla ngoncedo lwe-NSFAS baphangelayo ukuba mabaqhagamshelane nee-ofisi ze-NSFAS baze baqalise ukwenza intlawulo yokubuyisa imali-mboleko yabo ye-NSFAS. Luxanduva lwakho ukuba udlale indima yakho ekuncedeni abanye abafundi abadinga uncedo lwezezimali ngoku. 2. Izigqibo zeKhabhinethi ezingundoqo2.1. IKhabhinethi yazisiwe ngephulo elilelinye elinokusetyenziswa endaweni ye-Intanethi ukuphucula ukulawulwa kolwazi, elibizwa ngokuba luYilo lweZinto ze-Intanethi (i-DOA). IKhabhinethi iphumeze olunye utyalo-mali ekuphuhliseni nasekugunyaziseni iphulo le-DOA ngokuthi uMzantsi Afrika ube ngomnye wabaLawuli bokuQala abaNinzi bothungelwano lwe-DOA ehlabathini jikelele. Obu buchwepheshe benza igalelo ekufezekiseni iinjongo eziphambili zesiCwangciso seSizwe soPhuhliso (i-NDP) ngokuphucula izakhono zoMbuso ekufumaneni isisombululo zobuchule kwimingeni enzima kakhulu. Ikwaxhobisa unikezelo-nkonzo ngeenkqubo ezifana neenkonzo zikarhulumente ze-intanethi nokhuseleko lobuqhophololo obenziwa ngokusebenzisa i-intanethi. Uncedo lokusebenzisa i-DOA ukulawula ulwazi luza kukhula luze luphucule izakhono zeli zobuchwepheshe be-intanethi size sizakhele ezethu iinkqubo zekhompyutha ezifanele thina kanye ngokusebenzisa iiNkqubo zeKhompyutha eziVuleleke kuMntu Wonke. Oku kuza kwenza igalelo ekuphuhliseni ushishino lweenkqubo zekhompyutha lwalapha ekhaya nokuphucula iinkqubo zokulawulwa kolwazi nengeniso kurhwebo lokuthunyelwa kweempahla kumazwe angaphandle. Olunye uncedo lelokuba i-DOA iyahambelana kwaye iyasebenziseka  kuninzi lweenkqubo zeekhompyutha ezikhoyo kwi-intanethi. Oku kuza kuvumela ukuba urhulumente onge kwiindleko ezingapheliyo zeenkqubo zekhompyutha angumnini wazo.    2.2. Ngokulandela isicelo esivela kwiKhomishini ye-AU, iKhabhinethi ikuvumile ukuba uMzantsi Afrika mawusingathe iNgqungquthela yase-Afrika yokuLawula i-Intanethi (i-IGF) kweyeDwarha yowama-2016. ULawulo lwe-Intanethi luquka  imiba emininzi yezentlalo neyezopolitiko. Oku kuquka ukuthatha inxaxheba kuqoqosho olwenziwa ngokusebenzisa ikhompyuthai, ilungelo-bunini lemisebenzi yobugcisa bengqondo, ukhuseleko  kwi-intanethi nobumfihlo nokufikelela kwimithombo yobuchwepheshe engundoqo, efana namagama emimandla yolawulo kwikhompyutha kunye needilesi zokuphawula ubuxhakaxhaka bekhompyutha ezenza ukuba iinkonzo ze-intanethi zikwazi ukusebenza.  Ukusingatha i-IGF yase-Afrika kubonelela i-Afrika ngeqonga lokuphuhlisa ubuchule bokuthatha inxaxheba kuqoqosho lwe-intanethi yehlabathi jikelele nokubaluleke kakhulu kuphuhliso loqoqosho lwamazwe ase-Afrika. Okwangoku uqoqosho lwe-intanethi luxabisa malunga nama-59 eebhiliyoni zeerandi eMzantsi Afrika.Le ngqungquthela ikwabonelela oorhulumente base-Afrika ngeqonga lokumisela i-ajenda yakwamkela isimo esifanayo kuLawulo lwe-Intanethi. Oku kulandela iziphumo ezivela kwiNgqungquthela yeHlabathi yeNdibano yeZizwe Zonke ezingamaLungu eZizwe eziManyeneyo ngeNgxelo ekwiNqanaba eliPhezulu yeHlabathi eliLawulwa luLwazi kweyoMnga yowama-2015. Oku kungqina kwakhona isiBhengezo saseTunis, sokuba uLawulo lwe-Intanethi ngumthombo wehlabathi jikelele ekufanelwe ulawulwe zizizwe ezahlukeneyo, ngendlela engafihlisiyo nephantsi kolawulo lwesininzi, apho bonke abadlali-ndima ababalulekileyo babandakanyeka bonke kuyo. Oorhulumente base-Afrika nabo baza kufumana ithuba lokufakana imilomo namacandelo abaluleke kakhulu kwabo babandakanyekayo  kwishishini neenkonzo ze-intanethi ngenjongo yokukhuthaza ukubonelelwa ngokulinganayo ngeenkonzo nezixhobo zokusetyenziswa kwei-ntanethi.3. Imisitho ezayo3.1. Namhlanje, umhla wma-23 kweyeSilimela yowama-2016 uMongameli uZuma utyelele iProjekthi yeZindlu zaBantu baseMaphandleni abaXhotyisiweyo iVulindlela (i-EPHP) kuMasipala weNgingqi Umsunduzi kwiphondo laKwaZulu-Natal ukubhiyozela ukunikezelwa kwezindlu zikarhulumente kunye nezo zinezaphulo ezingaphezulu kwezigidi ezine ukususela ukufika kolawulo lwentando yesininzi ngowe-1994.Kwiphondo laKwaZulu-Natal, urhulumente unikezele ngezindlu kunye nezo zinezaphulelo ezingaphezulu kwama-700 000 eziquka izindlu ezingama-12 000 kwiProjekthi yeziNdlu zaseMaphandleni iVulindlela nezakhiwe nge-EPHP. I-EPHP yinkqubo apho abaxhamli babandakanyeka ngokumandla ekuthathweni kwezigqibo malunga nohlobo lwendlu eza kwakhiwa kunye nendlela eza kwakhiwa ngayo, kwaye bathatha inxaxheba nasekwakhiweni kwezindlu zabo.3.2. UMongameli uZuma uza kuthatha uHambo lwasebuRhulumenteni oluya eFrance phakathi komhla we-10 nowe-12 kweyeKhala yowama-2016, njengenxalenye yokomeleza ngakumbi ubudlelwane phakathi kwala mazwe mabini.Kolu tyelelo uMongameli uza kuzimasa iSikhumbuzo seMinyaka eliKhulu seDabi laseDelville Wood leMfazwe yokuQala yeHlabathi, ngomhla we-12 kweyeKhala yowama-2016, apho uninzi lwamajoni aseMzantsi Afrika aphulukana khona nobomi bawo.Nangona iSikhumbuzo saseDelville Wood sihlonipha amajoni aseMzantsi Afrika, imigaqo-nkqubo karhulumente wocalucalulo welo xesha ubungabaquki abemi baseMzantsi Afrika abaNtsundu abasweleka ngexesha lalo mfazwe ngeli xesha amhlophe wona amajoni angcwatyelwa kwindawo yeSikhumbuzo saseDelville Wood.Esi sikhumbuzo siphantsi kweemeko emandla yenguqu ukubonakalisa imbali engendima eyadlalwa ngabemi baseMzantsi Afrika abantsundu kwiMfazwe yokuQala nakweyesiBini yeHlabathi nokubanika imbeko nentlonipho ebafaneleyo. Kule meko, uMongameli uza kunika intlonipho amajoni antsundu e-Arques-la-Bataile.3.3. UMongameli uZuma uza kukhokela igqiza lwaseMzantsi Afrika ukuya kwiSeshoni yesiQhelo yama-27 yeNdibano ye-AU, emiselwe ukuba iza kuqhubeka ukususela kumhla we-13 ukuya kowe-17 kweyeKhala yowama-2016 eKigali, eRwanda. Le ngqungquthela iza kuqhubeka phantsi komxholo othi: “Owama-2016, uNyaka we-Afrika wamaLungelo oLuntu ngokugxile ngokukodwa kumaLungelo waBantu baseTyhini.” Unyaka wama-2016 uphawula amaphumo abalulekileyo kwiinkqubo zabantu basetyhini belizwekazi nabehlabathi jikelele yomakulingwane ngokwesini nokuxhotyiswa kwabantu basetyhini. Ngokwelizwekazi, sisikhumbuzo sama-30 eminyaka yokuqalisa ukusebenza koXwebhu lwase-Afrika kumaLungelo oLuntu nawaBantu ngowe-1986 nokuqalisa kwesigaba sesibini seShumi lemiNyaka yabaseTyhini base-Afrika 2010-2020. Ngokwehlabathi jikelele, unyaka wama-2016 ngowesikhumbuzo seminyaka engama-36 ukususela kwamkelwa iSivumelwano seZizwe eziManyeneyo (UN) sokuShenxiswa kwazo Zonke iiNdidi zoCalucalulo oluchasene naBantu baseTyhini nesikhumbuzo seminyaka engama-21 sesiBhengezo saseBeijing sowe-1995 kunye neQonga lokuThatha amanyathelo, nelingumgaqo-nkqubo wehlabathi jikelele ongundoqo kumakulingwane ngokwesini. IiNtloko zeMibuso nooRhulumente ziza kuqwalasela ingxelo yeBhunga loXolo noKhuseleko leZizwe eziManyeneyo ngobume boxolo e-Afrika. Ukongeza apho, le mbizo iza kuqwalasela ize yamkele uhlahlo lwabiwo-mali olucetywayo le-AU lowama-2017.  3.4. UMongameli uZuma uza kukhokela negqiza likarhulumente waseMzantsi Afrika ukuya kwiMbizo engaQhelekanga yaMazwe oPhuhliso lwe-Afrika eseMazantsi (i-SADC) i-Double Troika, ezakubanjelwa eGabarone, kwiRhiphabliki yaseBotswana ngomhla wama-28 kweyeSilimela yowama-2016. Le ngqungquthela kulindeleke ukuba iqwalasele iimeko yezopolitiko neyezokhuseleko kummandla we-SADC, inike ingqwalasela emandla kwimeko yaseLesotho.3.5. Eli lizwe likulungele ukusingatha iNkomfa yama-21 kaGawulayo yeHlabathi ukususela ngomhla we-18 ukuya kowama-22 kweyeKhala yowama-2016 kwiZiko leNgqungquthela leZizwe-ngezizwe Inkosi Albert Luthuli eDurban. Ukuqala kwale nkomfa kungqamana noSuku lweHlabathi likaNelson Mandela ngomhla we-18 kweyeKhala.Abantu baseMzantsi Afrika bayakhuthazwa ukuba babelane nabanye ngebali lethu baze babonise nangenkqubela encomekayo eyenzeka eMzantsi Afrika ukususela kwiNgqungquthela yeHlabathi kaGawulayo yokugqibela eyayibanjelwe eDurban ngowama-2000.UMzantsi Afrika utyale kakhulu imali kumaphulo  awo okulwa noGawulayo kule minyaka mithandathu idlulileyo, into leyo ekhokelele ekubeni ube neyona nkqubo yokuthomalalisa iNtsholongwane kaGawulayo (i-HIV) inkulu ehlabathini, nethe yasindisa izigidi zabantu yaze yandisa nexesha lokuphila komntu.Ezinye izinto eziyimpumelelo ziquka iPhulo loLuleko lweNgqondo noVavanyo (i-HCT) elithe lavavanya abantu baseMzantsi Afrika abazizigidi ezili-18 kwixesha leenyanga ezili-18, apho izigidi ezili-10 zabantu baseMzantsi Afrika zivavanya qho ngonyaka. Ukusweleka okunxululmene ngoGawulayo eMzantsi Afrika kwehlile ukusuka kuma-320 000 ngowama-2010 ukuya kwi-140 000 ngowama-2014, ize usuleleko lomntwana ngunina lwe-HIV lwehle ukusuka kuma-70 000 eentsana ngowama-2014 ukuya kutsho ngaphantsi kwama-7 000 ngowama-2015.Isifo sephepha (i-TB) sesona sifo sibonisa ukusweleka ngenxa ye-HIV nangona inani labasweleka ngenxa ye-TB lehlile ukusukela kuma-70 000 ngowama-2009 ukuya kutsho ngaphantsi kwama-40 000 ngowama-2014. I-TB isahleli isesona sifo sibualala abantu abaninzi  kuzo zonke izifo ezosulelayo kwilizwe lethu nasehlabathini jikelele. Urhulumente sele evavanye ngokuyimpumelelo amawaka-waka abantu kumacandelo asemngciphekweni wokwasuleleka angala: iijele, imimandla yasemigodini kunye nemimandla ekufutshane nemigodi.Iinkqubo zokukhusela zikwabeka phambili ukukhuselwa kwabantwana abangamantombazana nabasetyhini abasebatsha abaneminyaka yokubadala ephakathi kwe-15 nama-24 kwaye zigxile ekunciphiseni usuleleko, ukunciphisa ukukhulelwa kwabantwana; ukunciphisa ukuxhatshazwa ngokwezesondo nakwisini; ukugcina amantombazana esikolweni ade afike kwiBanga le-12; nokwandiswa amathuba ezoqoqosho kwabasetyhini abasebatsha ukuzama ukubathintela kumadoda amadala angamaxhalanga.3.6. Urhulumente ngoku ubhiyozela iVeki yabaSebenzi bakaRhulumente ukususela ngomhla wama-22 ukuya kowama-26 kweyeSilimela yowama-2016, neyinxalenye yenkqubo karhulumente ye-Batho Pele (aBantu kuQala). Ukukhuthaza iinqobo ezisesikweni ezintle, ukuziphatha ngokulungileyo nokuzingca kwabasebenzi bakarhulumente kukhuthaza iindlela eziphucukileyo zokunikezela ngeenkonzo ezisemgangathweni.   Urhulumente ukwaphawule ukuba namhlanje, umhla wama-23 kweyeSilimela yowama-2016 luSuku lwe-Afrika lweeNkonzo zikaRhulumente, nolukhuthaza amazinga kakrhulumente awohlukeneyo ukuba asebenzisane ngokusebenzisa ubuchule obugqithisileyo bemithombo karhulumente embalwa ukwenzela iziphumo eziphucukileyo.IKhabhinethi ikhuthaza abasebenzi bakarhulumente ukuba babe phambili kunikezelo-nkonzo lweli lizwe baze basebenzise le veki ukukhangela iindlela zobuchule zokunikezela iinkonzo eMzantsi Afrika.3.7. IKhabhinethi iyasamkela isigqibo seBhodi yoCando-mida kaMasipala sokusingatha ingqungquthela esingeNguqu yoCando-mida neSithuba ngomhla wama-23 nowama-24 kweyeSilimela yowama-2016. Le ngqungquthela iza kuquka abathunywa abavela kumasebe karhulumente, oomasipala, kwakunye namanye amazwe.Le ngqungquthela ibonelela ngeqonga leengxoxo ezipheleleyo zocando-mida, ingakumbi imiba yokutshintshwa kwemida nokuthatha koluntu inxaxheba. Ilizwi loluntu libalulekile kule nkqubo kwaye onke amalinge okuqinisekisa ngamandla nangakumbi ngokuthatha inxaxheba koluntu okuluquka nangakumbi amkelekile.3.8. Ukususela ngoLwesihlanu, umhla woku-1 kweyeKhala yowama-2016, abahlawuli berhafu bangaqalisa ngokusesikweni ukugcwalisa nokufaka iingxelo zabo zerhafu zowama-2016. Ixesha lerhafu liye lakhula laba bubudlelwane obubalulekileyo phakathi kukarhulumente nabahlawuli berhafu abenza igalelo elibaluleke kakhulu kwimali-ngeniso y yelizwe lethu. Eli lixesha elifika kanye ngonyaka apho  kubonakala ukusebenzisana okuhle phakathi kweQumrhu loMzantsi Afrika leeNkonzo zeRhafu  nabahlawuli berhafu, xa abahlawuli berhafu abangaphezulu kwezigidi ezine befake iingxelo zerhafu yeengeniso zabo. IKhabhinethi ikhuthaza bonke abahlawuli berhafu ukuba bafake iingxelo zerhafu yeengeniso zabo zonyaka ukususela ngomhla woku-1 kweyeKhala yowama-2016. Kungenxa yamalinge okuthobela kwabahlawuli berhafu okubangele ukuba uMzantsi Afrika uqokelele eyona mali iyimbali efikelele kwitriliyoni yeerandi kunyaka-mali wama-2014/15.    4. Uluvo lweKhabhinethi kwimiba engundoqo esematheni4.1. IKhabhinethi iyabugxeka ubundlobongela bakutshanje obenzeka kwisiXeko saseTshwane nakwimimandla emelene nayo kwaye ibongoza abemi beli ukuba bazikhwebule ekwaphuleni umthetho nakuqhankqalazo oluhamba nobundlobongela.  Akukho naluphi na uhlobo lwesikhalazo esinokusetyenziswa njengesizathu sezenzo zobundlobongela nokutshatyalaliswa kwezakhiwo. Abo bafunyaniswe benetyala lokubangabenzi bolu lwaphulo-mthetho baza kujongana nengalo yoMthetho.UMzantsi Afrika unolawulo lwentando yesininzi olusekelwe kumgaqo-siseko apho wonke ummi enelungelo lokuthatha inxaxheba kwiinkqubo zolawulo lwentando yesininzi. Ukuziphatha ngolu hlobo lungekho mthethweni kunyhasha amalungelo nokuhamba ngokukhululekileyo kwabanye. IKhabhinethi ibongoza uluntu ukuba malusebenzisane nee-arhente zogcino-mthetho ukuncothula abo badelela amalungelo omgaqo-siseko abanye.4.2. Isigwebo seNkundla yoMgaqo-siseko kwityala likaMhlophe emangalele iKhomishini yezoNyulo eziMeleyo (i-IEC) sivula indlela eya kunyulo loorhulumente bemimandla ukuba luqhube ngomhla we-3 kweyeThupha yowama-2016 kusetyenziswa umqulu woluhlu lwabavoti oluqinisekisiweyo yi-IEC ngokulandela isibhengezo somhla wonyulo.IKhabhinethi icela bonke abavoti ababhalisiweyo ukuba basebenzise ilungelo labo elikumgaqo-siseko elafumaneka nzima baze bakhethe abameli boorhulumente beengingqi ababathandayo. Urhulumente uza kusebenzisana ne-IEC nabo bonke abanye abadlali-ndima abalulekileyo ukuqinisekisa ukuba isigwebo esikhutshwe yiNkundla yoMgaqo-siseko sifezekiswa ngokupheleleyo.  4.3. IKhabhinethi iyasamkela isibhengezo esenziwe ngu-Eskom sokuba uwadibanisile omane amacandelo kwisikhululo sakhe esitsha sokuphehla umbane esisebenza ngamanzi i-Ingula kuthungelwano lwesizwe lingekafiki ixesha ebelimiselwe.Le projekthi ibize iibhiliyoni ezingama-25 zeerandi iqinisekisa ukuba akukho kunqongophala kombane kweli lizwe kwixesha elizayo ngokongeza iMegawathi ezili1 332 ngamaxesha okudingeka kakhulu kombane. Esi sikhululo sikulungele ukusebenza ngokupheleleyo ngowama-2017.4.4. IKhabhinethi ibamkelela ekhaya abacimi-mlilo abebethunyelwe e-Canada ukuyakunceda ukucima imililo yamadlelo. Iqela lwaseMzantsi Afrika liye lakhululwa ukuba libuyele ekhaya emva kokuba kuqale iimvula ezinkulu.Iqela lokuSebenza ngoMlilo lixhaswa ngezimali ngurhulumente, yinkqubo yokudala imisebenzi egxile ekufezekiseni uLawulo lweMililo eMzantsi Afrika. Bangaphezulu kwama-5 000 abafana nabasetyhini abatsha abaqeqeshwe ngokupheleleyo njengabacimi-mililo yamadlelo kwaye bakumaziko angaphezulu kwama-200 kuMzantsi Afrika jikelele. Abacimi-mlilo bathathwa kwiindawo  ezihlelelekileyo baze baqeqeshelwe ukwazi ngomlilo nemfundo, ukuthintela nezakhono zokucima umlilo. Iinkqubo zikarhulumente ezikwafanayo ziquka eyokuSebenza ngaManzi kunye neyokuSebenza ngaMandla apho urhulumente enza khona utyalo-mali kwimisebenzi egxile ekudaleni imisebenzi eyidalayo ize ikhusele ubutyebi yethu bendalo.   Emva kokubuya kwabo, iSebe lezeNdalo liphanda isikhalazo semivuzo esenziwe ngabacimi-mlilo ukuze kufumaneke iziphumo ezingakhethe cala kubo bonke abadlali-ndima ebalulekileyo.4.5. IKhabhinethi idlulisa amazwi ovelwano kwaba balandelayo:Kusapho nabahlobo bakasaziwayo kanomathotholo nomabonakude uHope Zinde obesebenza njengentatheli kwiQumrhu lezoSasazo laseMzantsi Afrika (i-SABC) ngeminyaka yowe-90 kwaye wayesakuba lilungu lebhodi ye-SABC.Urhulumente nabantu base-United States of America ngodubulo olwenzeke e-Orlando, eFlorida, oluthe lwakhokelele ekuswelekeni kwabantu abamalunga nama-50 nenkitha yabonzakeleyo.4.6. Ukohlwaywa komthengisi-mhlaba nezindlu odla umhlala-phantsi uPenny Sparrow yiNkundla kaMalingwane yase-Umzinto KwaZulu-Natal, nothe wafunyaniswa enetyala ngokwenza intetho yentiyo, kusikhumbuza ukuba ukuziphatha ngale ndlela akuyikunyanyezelwa kwaye iinkundla zethu ngokuthe ziza kuwakhusela amalungelo awo onke amaxhoba obuhlanga, ingakumbi abo bangahoyekanga kwaye bengakwazi nokuzikhusela.IKhabhinethi ixhalabile yinto yokuba nangona sineminyaka engama-22 siphantsi kolawulo lwentando yesininzi, iKhomishini yamaLungelo oLuntu yaseMzantsi Afrika isabika ukwanda kwamatyala afakiweyo ezehlo zobuhlanga ezicacileyo neziphandle neentetho zentiyo. IKhabhinethi ibongoza abantu baseMzantsi Afrika ukuba bakhumbule ukuba yiyantlukwano yethu esenza ukuba somelele. Kufanele ukuba sonke sizamele ukwakha isizwe esingenabuhlanga.5. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.5.1. I-Arhente yezoThutho lwezeNdlela lwaNgaphaya kweMida:a. Ukuqeshwa kwakhona kukaMnu Sipho Khumalo njengeGosa eliyiNtloko lesiGqeba ixesha leminyaka emihlanu.5.2. Amalungu eBhunga leSizwe eeNkonzo zezoLuleko:a.    UJaji Mokgadi Mailula (uSihlalo);b.    UJaji Zamani M Nhlangulela (uSekela-Sihlalo);c.    UJaji Esther JS Steyn (uSekela-Sihlalo);d.    UMnu Adriaan Bekker;e.    U-Adv Sibongile Mzinyathi;f.    UNksz Shishi Sello;g.    UGq Kgamadi J Kometsi;h.    U-Lt-General Julius T Molefe;i.    UNksz Angela Magangoe;j.    UMnu Mziwoxolo M Mfeketo;k.    UNksz Nondumiso Gwayi;l.    UMnu Ivan de Klerk;m.    UNksz Teboho S Monyamane;n.    UNksz Lusanda U Z Rataemane;o.    U-Adv. Khavhareni A Mahumani;p.    UMfu Jonathan Clayton;q.    UNksz Amanda L Vilakazi;r.    UGq Vanitha R Chetty; ands.    UMnu Maluleka Nkopo.Imibuzo:Harold MalokaInombolo yoqhagamshelwano: 082 847 9799 "
INtetho kwiNtlanganiso yeKhabhinethi yomhla we-6 kweyeKhala yowama-2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/xh/speeches/statement-cabinet-meeting-6-july-2016-8-jul-2016-0000,"1. Ukuphunyezwa kweenkqubo zikarhulumente ezingundoqo1.1. Ekuphuculeni ubomi babantu bakuthi, iKhabhinethi iyakwamkela ukuphehlelelwa kweProjekthi yoMsebenzi wokuCoca aManzi asiSixa yaseNcorha eMpuma Koloni nguMongameli uJacob Zuma. Eli ziko lokucoca amanzi lixabisa ama-64 ezigidi zeerandi kulindeleke ukuba lincede iintsapho ezimalunga nama-17 887 ezisuka kwiilali ezingama-208 kummandla ongqongileyo. Idale imisebenzi eli-188, apho abantu basekuhlaleni, ulutsha nabantu basetyhini ingabona baxhamli baninzi.Ukumiselwa kweprojekthi yokulungiswa nokuphuculwa kweSkimu sokuBonelela ngaManzi saseVaal Gamagara esixabisa i-18 leebhiliyoni zeerandi eMntla Koloni nguMphathiswa wezaManzi noGutyulo, uNomvula Mokonyane, kuza kunceda abantu abaphantse bafikelela kuma-150, 000 kwiidolophu ezintathu neelali ezingama-22 ekugqityweni kwayo. Kwakhona, ukumiselwa kweProjekthi yokuBonelela ngaManzi iPhandle laseJericho exabisa i-15 lezigidi zeerandi kwandise ubonelelo lwamanzi kuluntu lwaseJericho kuMasipala weNgingqi waseMadibeng. 1.2. Utyalo-mali lukarhulumente kwiziseko ezingundoqo zezothutho ludala inkonzo yezothutho kawonkewonke ekhuselekileyo, ethembakeleyo, esebenza kakuhle nefikelelekayo kweli lizwe jikelele. Inzuzo evela kwimeko yezothutho ephuculiweyo kukuthenjwa kakhulu ngabatyali-mali nophuhliso lwezoqoqosho.   Ukuvulwa ngokusesikweni kweSiphambuka saseBallito nokuphuculwa kwendlela engu-P455 okuxabise imali ezizigidi ezili-190 leerandi nguMphathiswa wezoThutho, uDipuo Peters kungumzekelo omhle wendlela yokuncedisana ngemali apho imali esisixa ezizigidi ezili-123 zeerandi ibiphuma kwa-SANRAL ize engama-67 ezigidi zeerandi iphume kuMasipala waKwaDukuza. Oku kusebenza njengonobangela wohlumo olongezelelweyo notyalo-mali lokuphuculwa kwendlela yombindi engu-P455 oluvule uphuhliso olutsha lodederhu lweevenkile oluxabisa ibhiliyoni yeerandi ekulindeleke ukuba lugqitywe ngowama-2017.    Oololiwe abatsha bale mihla abathengwe yi-Arhente yoMzantsi Afrika yooLoliwe Abakhwelwa ngaBantu (u-PRASA) baza kuqalisa ukusebenza  ekuhambeni kwethuba kulo nyaka. Aba loliwe baza kunceda ukuphucula kweenkonzo zoololiwe nokubakho kwabo kubakhweli bakaloliwe baseMamelodi. Ukongeza apho kuza kuthengwa iibhasi ezintsha zabakhweli ezingama-70 kwiSixeko saseRhawutini eziza kwenza ukuhamba phakathi kweendawo ezahlukeneyo kube lula futhi kuphucule noqoqosho kwisiXeko saseRhawutini.  La maphulo otyalo-mali atshintsha  izixeko needolophu zethu ukuhlangabezana neemfuno zabantu bakuthi.1.3. Ngomhla we-16 kweyeKhala yowama-2016, uMphathiswa wezeNzululwazi nobuChwepheshe, uNaledi Pandor uza kuvulela iinkampani ukuba zifake izicelo zeziniki-maxabisi zokwenza izitya zezitsali-maza ezili-16 ukwandisa iziko i-MeerKAT, eliyiprojekthi yoMzantsi Afrika yeziBonakude ezikwiBala eliyiKhilomitha ubuDe nobuBanzi (i-SKA SA), ekumgama ozikhilomitha ezingama-90 emntla-ntshona we-Carnarvon. Esi sibonakude se-MeerKAT sifote imifanekiso yesibhakabhaka encomeka kakhulu sisebenzisa nje ezine kwizitya ezingama-64 ezilindelekileyo; sifota ii-galaxy ezingazange zabonwa nezikude kakhulu. Umsebenzi omhle wezobunzululwazi we-MeerKAT  utsala amehlo ehlabathi  kwaye ngoku sele sikufutshane ekufezekiseni amaphupha ethu ngesi sibonakude. Konke oku kungenxa yokusebenza ngokuzinikela nangenkuthalo kwamakhulu-khulu eenjineli, oosonzululwazi, abaphathi nabanye abasebenzi, kwakunye namahlakani ezoshishino aseMzantsi Afrika nawehlabathi, kunye nenkxaso karhulumente nabantu baseMzantsi Afrika. 1.4. UMbhiyozo wobuGcisa weSizwe obanjelwa eRhini qho ngonyaka ubanjwa iintsuku ezili-11 ukusukela ngomhla wama-30 kweyeSilimela ukuya kowe-10 kweyeKhala kowama-2016. Lo mbhiyozo weendidi-ndidi zeetalente zobugcisa, ngowona mbhiyozo mkhulu wonyaka wobugcisa kwilizwekazi lase-Afrika, wenza igalelo ekufezekiseni isiCwangciso soPhuhliso seSizwe (i-NDP) esishumayeza ukuba “ubugcisa nenkcubeko buvula amaqonga anamandla engxoxo-mpikiswano malunga nokuba uluntu luzibona luphi na lusiya phi na”.   Uxhaswa ngesicwangciso-qhinga soQoqosho lweGolide lwaseMzantsi elibizwa iMzantsi Golden Economy, nelimisela ngokutsha ushishino lwezenkcubeko lwaseMzantsi Afrika ukuba lenze igalelo elibonakalayo neliquka konke kuhlumo lwezoqoqosho nokudala imisebenzi. ISebe lezobuGcisa neNkcubeko likwaseke iNgxowa-mali yabaQalayo ukwenzela amagcisa aselula nasematsha, ngenkqubo yeSimemo esiSelubala se-Mzantsi Golden Economy. Injongo kukudalela amagcisa asematsha amathuba okuba igcisa libhale incwadi yalo yokuqala, livelise umdlalo walo weqonga wokuqala, livelise icwecwe lalo lokuqala okanye libambe umboniso walo wokuqala.1.5. Ukusondeza iinkonzo zokuthintela ulwaphulo-mthetho kufutshane  eluntwini, iKhabhinethi iyakwamkela ukwakhiwa kwesikhululo samapolisa esitsha saseKeimoes eMntla Koloni, esinceda abantu abamalunga nama-23 000.Ukunikezelwa kwesikhululo samapolisa kuluntu sisikhululo sombane sakwa-Eskom iKusile, ePhola eMpumalanga sisebenzisana nenkampani i-KCW JV kubonakalisa iziphumo ezihle zokusebenzisana. Ukwakhiwa kwesi sikhululo, kuxabisa izigidi ezithathu zeerandi, kudale amathuba emisebenzi kwaza kwaxhobisa nabantu ngezakhono nolwazi ukudala iindawo ezihlala abantu eziezihuselekileyo.  1.6. UMzantsi Afrika ubusingathe iNgqungquthela yooRhulumente beNgingqi baMazwe ayeSakuba ngaMathanga – ingqungquthela yoMmandla waMazantsi e-Afrika ngomhla wama-28 – 29 kweyeSilimela yowama-2016. Le ngqungquthela iqhutywe phantsi komxholo othi, “Ukuqalisa uPhuhliso lwezeNtlalo nezoQoqosho oluGxile eLuntwini noluZinzileyo kwi-Afrika eseMazantsi eSahara”, ukuhlola indima eseyidlalwe ngoorhulumente base-Afrika ekuvuleni indlela ye-Ajenda entsha yophuhliso yeeNjongo zoPhuhliso eziZinzileyo (ii-SDG) neziqukunjelwa ngowama-2030, zize iinjongo zazo zifezekiswe ngowama-2063 phantsi komxholo we-Ajenda ye-Afrika. Ii-SDG zichaza i-ajenda yophuhliso ziyicacisa kwizinga lasekhaya njengelona libaluleke kakhulu malunga nokwenza imihlaba kamasipala iquke ngakumbi kwezentlalo, ukuvelisa kwezoqoqosho, ezinzileyo kwezokusingqongileyo kwaye ikwazi ukumelana nokuguquka kwesimo sezulu neminye imingcipheko.   1.7. Siyazamkela iziphumo zengqungquthela yokuqala ngqa yeBhodi kaMasipala yoCando-mida(i-MDB) malunga noCando-mida neNguqu yeSithuba ethe yabanjwa ukusukela ngomhla wama-23 ukuya kowama-24 kweyeSilimela yowama-2016. Le ngqungquthela ibibanjwe phantsi komxholo othi, “Ukuhlola iXesha eliDlulileyo nokuYilela iXesha elizayo” ukunikezela ingqwalasela kwimiba engundoqo emayelana nocando-mida nokuhlola imingeni inkqubo yoomasipala abambaxa yolawulo abajongene nayo nokufuneka kokumiselwa kwemida yokumiselwa kwewadi qho emva kwesithuba seminyaka emihlanu. Indima yokuqinisekisa ngokubakho koomasipala abazinzileyo ibe phantsi kweliso elibukhali kakhulu njengeyona ndawo ibaluleke kakhulu kwinkqubo yocando-mida. Igalelo elivela kule ngqungquthela liza kuqhubeka ukuyila uphuhliso nokufezekiswa kwemigaqo-nkqubo yocando-mida nolawulo lwezithuba.               2. Izigqibo zeKhabhinethi ezingundoqo2.1. Ukulungiselela uNyulo looRhulumente beMimandla oluzayo ngomhla we-3 kweyeThupha yowama-2016, iKhabhinethi yazisiwe ngoBume bokuliLungela, ngokumalunga nokhuselo nokhuseleko.Kusetyenziswa iQumrhu leSizwe eliDibeneyo lemiSebenzi nezobuNtlola (i-NATJOINTS), amalungiselelo sele egqityiwe okudala iimeko ezikukhuselekileyo nokhuselo ukuqinisekisa ukuba abantu baseMzantsi Afrika abaziva nje bekhuselekile koko bakhuselekile ngenene. Oku kubaluleke kakhulu ekuqinisekiseni ukuba iziphumo zonyulo oluzayo azikrokrisi.Ukongeza apho, iNkonzo yezobuPolisa yaseMzantsi Afrika (i-SAPS), iGunyabantu  lezoTshutshiso leSizwe (i-NPA), iSebe lezobuLungisa noPhuhliso loMgaqo-siseko kunye neBhodi yoNcedo kwezoMthetho zingene kwiSivumelwano sokuLawulwa kwamaTyala oNyulo looRhulumente bemiMandla ngeenjongo zokunyanzelisa ukuthotyelwa koMthetho wamaTyala ezoNyulo 2.2. IKhabhinethi kwakhona yazisiwe ngamalungiselelo aqhubekayo eNgqungquthela yesiThathu yeZizwe eziManyeneyo kumba wezeZindlu nokuFudukela eziXekweni okuZinzileyo (i-Habitat III) eza kubanjwa kwiNdibano yawo oNke aMazwe angaMalungu eZizwe eziManyeneyo e-Quito e-Ecuador ukususela ngomhla we-17 ukuya kowama-20 kweyeDwarha yowama-2016.I-Habitat III izimisele ukuqinisekisa ngokuzibophelela okuhlaziyiweyo lihlabathi jikelele ukuhlangabezana nomba wezezindlu nokufudukela ezixekweni okuzinzileyo kule minyaka ingama-20 izayo ngokwamkelwa kwesivumelwano seziphumo esijonge phambili, nesigxile ekuthathweni kwamanyathelo okusebenza. IKhabhinethi iyayixhasa iNgxelo eluLuvo oluNye lwe-Afrika nge-Habitat III eza kuthiwa thaca kwiNgqungquthela yeMbumba yaMazwe ase-Afrika yooMongameli neeNtloko zooRhulumente eKigali, kweyeKhala yowama-2016. Le ngxelo yiyo eza kukhokela indlela uMzantsi Afrika oza kuxoxa ngayo. Iindibano zokufakana imilomo ziyaqhubeka ukuze kutyetyiswe nangakumbi ingxelo yoluvo loMzantsi Afrika nge-Habitat III.  UMzantsi Afrika nawo wenze igalelo kumalungiselelo ehlabathi ngokusingatha iNgqungquthela engoMxholo ye-Habitat III kumba wamatyotyombe kwekaTshazimpuzi yowama-2016 phantsi komxholo othi “Ukukhokela inguqu eziXekweni: Ukusukela kumatyotyombe ukuya kwiindawo zokuhlaliswa koluntu ezidibeneyo, ezikhuselekileyo, ezomeleleyo nezizinzileyo” nezamkele isiVumelwano sasePitoli njengegalelo elisesikweni kuyilo lwexwebhu leziphumo ze-Habitat III.2.3. Isigqibo soMphathiswa wezoRhwebo noShishino sokuvakalisa iMusina-Makhado njengoMmandla wezoQoqosho oKhethekileyo kuMmandla waseVhembe eLimpopo, nokunikezela ngeLayisenisi yoMmandla wezoQoqosho oKhethekileyo kwi-Arhente yoPhuhliso lwezoQoqosho yaseLimpopo kwamkelwe yiKhabhinethi. INkampani yakwa-Hoi Mor liza kucwangcisa, liphuhlise, lilawule lize lazise iPaka yezoShishino lweSinyithi nezaMandla zaseMzantsi Afrika ngaphakathi kummandla. Ummandla ochongiweyo uza kukhuthaza uphuhliso lwezoshishino kulo mmandla ugxile ngokukodwa ekuxhamleni kwizimbiwa, ukucola nokuhlela iimveliso zezolimo, amachiza asetyenziswa ekwenziweni kwepetroli, namanye amashishini aselula njengoko eboniswe kwisiCwangciso esimaNqaku aliThoba.Lo Mmandla wezoQoqosho oKhethekileyo uzinziswe ngotyalo-mali olungaphezu kwama-40 eebhiliyoni zeerandi kwiCandelo lezoShishino lwezaMandla neSinyithi. Ukuphunyezwa kweeprojekthi eziliqela kule minyaka mihlanu izayo kulindeleke ukuba kudale imisebenzi engaphezu kwama-21 000.  Ummandla weMusina-Makhado ukwayinxalenye yePhulo lezoPhuhliso lweSithuba ngaPhesheya kweLimpopo kwaye imi kwindawo entle kakhulu ukwenzela ukudityaniswa kommandla nothungelwano neMozambique, Zimbabwe neBotswana.2.4. IKhabhinethi ikwamkele ukufakwa kweNgxelo yokuSebenza koPhando-nzulu noPhuhliso (i-R&D) lweNkqubo yezaPhulelo zeRhafu yowama-2014/15 ePalamente. Urhulumente unikezela ngezaphulelo zerhafu ze-R&D ukukhuthaza abecandelo lezoshishino ukuba baqalise nge-R&D eMzantsi Afrika. Ezi zaphulelo zerhafu iqulethe ukuncitshiswa kwerhafu kangange-150% kwinkcitho eyenziwe kwimisebenzi ye-R&D ephunyezwe nguMphathiswa wezeNzululwazi nobuChwepheshe. Ezi zaphulelo zingaxhanyulwa ziinkampani nokuba zingakanani na ubukhulu bazo kuwo onke amacandelo ezoqoqosho.Ziinkampani ezingama-876 ezixhamlileyo kwesi saphulelo ukususela kweyeNkanga yowama-2015 ukuya kweyoMdumba yowama-2016, zafaka izicelo zebango ezixabise imali ezibhiliyoni ezintandathu i zeerandi kwizaphulelo zerhafu ye-R&D. Kuthelekelelwa ukuba ama-33.3 eebhiliyoni zeerandi kwinkcitho ye-R&D iye yaxhaswa ngesi saphulelo kweli xesha. Ezinye zeziphumo zeenkampani ezixhamlileyo ziquka: Ukupapasha amaxwebhu aneengxelo zophando-nzulu ngezobunzululwazi ezingama-765; iinkqubo zengqungquthela ezingama-649; kwamiselwa iimveliso ezintsha ezili-1062; iindidi zelungelo lobunini bemisebenzi yezobugcisa ezili-111; kwakunye nama-33 amalungelo akhethekileyo alapha ekhaya nawehlabathi.2.5.  INkqubo-sikhokelo yokuFakana Imilomo yamaLungelo oBunini bemiSebenzi yobuGcisa (i-IP) iphunyeziwe yiKhabhinethi. INkqubo-sikhokelo yokuFakana Imilomo ye-IP igxile ekuququzeleleni uthethathethwano oluza kuhlala luqhubeka namahlakani karhulumente noluntu ngokubanzi malunga nokuqulunqwa koMgaqo-nkqubo we-IP waseMzantsi Afrika.Ezona njongo zingundoqo kukomeleza inkqubo yokufakana imilomo ekuqulunqweni komgaqo-nkqubo we-IP waseMzantsi Afrika ukuqinisekisa ukuba umelwe ngokubanzi urhulumente nabo bachaphazelekileyo kulindeleke ukuba ingangabadlali-ndima ababalulekileyo kuluntu ngokubanzi. Urhulumente uza kuqinisekisa ukuba imigaqo-nkqubo ye-IP iyawahlonipha amalungelo obunini njengoko ebalulwa kuMgaqo-siseko ngeli xesha ewalinganisa ngokufanelekileyo neemfuno zoluntu uhlangabezana neemeko zokuguquka kophuhliso nobuchule bokuvelisa izinto ezintsha obufana bodwa baseMzantsi Afrika.  2.6.  IKhabinethi yazisiwe ngeziphumo ezivela kwintlanganiso yeZinga eliPhezulu yeNdibano yawo Onke Amazwe Angamalungu ngeNgqungquthela yeHlabathi engeCandelo loLwazi nebibanjwe ukususela ngomhla we-15 ukuya kowe-16 kweyoMnga yowama-2015.UMzantsi Afrika uye wayikhokela le nkqubo egameni le-G77+China, kwaye iziphumo ekufikelelwe kuzo zibe zezihambelana noko bekufunwa nguMzantsi Afrika. ISebe leziXhobo zoNxibelelwano neeNkonzo zePosi liza kuba liphuhlisa i-ajenda yophuhliso yobuChwepheshe boLwazi noNxibelelwano laseMzantsi Afrika kungekudala.2.7. IKhabhinethi isamkele iSicwangciso-qhinga soMbutho wamaPolisa oMzantsi Afrika sokuPhucula iiNdlela zokuGcina uCwangco esiDlangalaleni. Oku komeleza iinkqubo zikarhulumente ngamaphulo agxile ekugcineni uxolo nozinzo kweli lizwe. Oku kunegalelo kwindlela esibonwa ngayo ngabatyali-zimali bamazwe angaphandle kwaye kuyanceda ekufezekisweni kwesiCwangciso soPhuhliso seSizwe (i-NDP). Ukugcina ucwangco nomtheth kusisiseko sokuqinisekisa ukuba bonke abantu eMzantsi Afrika bakhuselekile kwaye baziva bekhuselekile. 3. Imisitho ezayo3.1. IKhabhinethi ibongoza bonke abantu baseMzantsi Afrika nawo onke amacandelo ukuba athathe inxaxheba njengokuba ilizwe libala ixesha eliseleyo ukuya kwiNgqungquthela kaGawulayo yama-21 yeHlabathi phantsi komxholo othi “Fikelela kuMalungelo kaMakulingwane Ngoku”, ukususela ngomhla we-18 ukuya kowama-22 kweyeKhala yowama-2016, kwiZiko leNgqungquthela leZizwe ngezizwe i-Albert Luthuli eDurban.Njengenxalenye yamalungiselelo e-AIDS 2016 nokuvuselela onke amacandelo, uSekela-Mongameli uCyril Ramaphosa, njengosihlalo weBhunga likaGawulayo laseMzantsi Afrika leSizwe (i-SANAC), uza kukhokela iintsuku ezintlanu zokubala ixesha elisaseleyo kwiZakhiwo zoMdibaniso ngomhla we-13 kweyeKhala yowama-2016. I-#5Days ukuya ku-#AIDS2016 ilungiselelwe ukuqinisekisa ukuba kukho iqonga lonxibelelwano. Ukongeza i-#1Day ukuya ku-#AIDS2016 uza kusetyenziswa ukususela ngomhla we-17 kweyeKhala yowama-2016 oku kuza kuphawula ukuba kushiyeke usuku olunye.Abemi bakhuthazwa ukuba banxibe iimpahla ezibomvu, ezimhlophe okanye ezimnyama, imibutho yona mayenze imiboniso yayo nantoni na enemfundiso ngoGawulayo kunye neekhondomu kwindawo ezisekuhleni, iindawo zenkolo zona mazibambe imithandazo ekhethekileyo zikhanyise namakhandlela ezikhumbuzo. Ukuvuselelwa kwawo onke amacandelo kungundoqo kumalungiselelo okugqibela ne-AIDS 2016. Zonke iinkcukhacha zoku kunye neminye imicimbi zingafumaneka ku-www.gov.za3.2. Umhla we-18 kweyeKhala luSuku lweHlabathi likaNelson Mandela usisikhumbuzo soxanduva lwethu lokuphucula ubomi babo bahlelelekileyo kunathi. “Asikho isiphelo sokwenza ngcono. Kufanele sikwenze ngokuphindaphinda.” Sikhuthaza bonke abantu boMzantsi Afrika ukuba basebenzise imizuzu engama-67 kwixesha labo benze imisebenzi yokuzinikela kuba sisonke sisebenzisana singalitshintsha ihlabathi.   Kulo nyaka kuza kugxilwa kwimfundo nobuchule bokufunda nokubhala, ukubakho kokutya, iindawo zokuhlala kunye nokusingqongileyo. IKhabhinethi imema bonke abantu baseMzantsi Afrika ukuba baDlale iNdima Yabo ngokuncedisa ukwenza izitiya zokutya, bafundele abantwana, bapeyinte izikolo benze negalelo ekuphuhliseni iindawo ezihlala abantu.3.3. Kulo nyaka uMzantsi Afrika unesikhumbuzo seminyaka engama-60 soMngcelele wabaseTyhini, phantsi komxholo othi: “Abantu basetyhini bamanyene ekuqhubeleni uMzantsi Afrika phambili” ukungqinisisa ngesibophelelo sikarhulumente ekuzameleni ukuba sisizwe esingenalo naluphi na uhlobo lucalucalulo nokuqhubela uMzantsi Afrika Phambili ngokufundisa malunga nendima ebaluleke kakhulu enokudlalwa ngabantu basetyhini kuphuhliso lwezentlalo noqoqosho lweli lizwe. Ukuxhotyiswa kwabasetyhini ngumba obaluleke kakhulu kwintlalo-ntle nokwakha isizwe.Isikhumbuzo seminyaka engama-60 yoSuku lwaBantu baseTyhini leSizwe ngomhla we-9 kweyeThupha yowama-2016, siza kubalula imbali yomzabalazo wabasetyhini, ngokubhalisa ‘Ibali Lakhe’(‘HerStory’). Igalelo elenziwe ngabasetyhini kumzabalazo wokulwa ingcinezelo nocalucalulo kwakunye nemisebenzi emihle yabasetyhini phantsi kolawulo lwentando yesininzi kuza kubalulwa. Kuza kwenziwa inkqubo yokufundisa uluntu kusetyenziswa amaqonga ahlukeneyo onxibelelwano ngurhulumente, imibutho yoluntu necandelo labucala apho kuza kubakho nemicimbi yamalungiselelo okugqibela kuwo onke amaphondo ukuya kuSuku lwaBantu baseTyhini ngomhla we-9 kweyeThupha.  Umsitho omkhulu wolu Suku lwaBantu baseTyhini uza kuqhutyelwa kwizakhiwo zoMdibaniso ePitoli. Usuku luza kuqala ngomngcelele osuka kwiSitishi saseBosman uye eLilian Ngoyi Square apho uMongameli uJacob Zuma eza kuvula khona iLitye leSikhumbuzo esiPhilayo saBantu baseTyhini. Iinkqubo ezisesikweni ziza kukhokelwa ngumngcelele wabasetyini esuka kwiindawo ezahlukeneyo zasedolophini ziye kwiZakhiwo zoMdibaniso.3.4 UMphathiswa weziXhobo zoNxibelelwano neeNkonzo zePosi uGq Siyabonga Cwele uza kukhokela igqiza lwaseMzantsi Afrika ukuya kwiNgqungquthela yabaThunywa abanamaGunya yeManyano yezePosi zase-Afrika (i-PAPU) nemiselwe ukuba iqhubeke ngowama-22 ukuya kuma-23 kweyeKhala eYaoundé, e-Cameroon. Le ngqungquthela igxile ekuqukumbeleni ingxelo eluluvo le- Afrika phambi kweNkongolo yeManyano yezePosi yeHlabathi, nemiselwe ukuba iza kuqhubeka ngomhla we-19 kweyoMsintsi ukuya kowe-7 kweyeDwarha e-Istabul, eTurkey. IKhabhinethi izamkele iinjongo zoMzantsi Afrika zokuba eli lizwe lizigqatsele ukunyulwa kwakhona kwibhodi yoLawulo ye-UPU, ngokuhambelana neenjongo zomgaqo-nkqubo wezamazwe angaphandle wokuqulunqa ngokutsha ulawulo lwamaziko ehlabathi jikelele nokuba nguvulindlela we-ajenda yophuhliso. I-PAPU ne-UPU zigxile ekuphuculeni indibaniselwano nokusebenzisana phakathi kwamaziko eeposi nabanye abadlali-ndima ababalulekileyo abachongiweyo khona ukuze bomeleze inkonzo yezeposi yehlabathi kwihlabathi jikelele ukuqinisekisa ukuba ziyawuphungula umsantsa okhoyo phakathi kwamazwe atyebileyo ngokobuchwepheshe bale mihla nalawo asesemva zize zibonelele ngokufikelela kwiinkonzo zonxibelelwano nezezimali.   4. Uluvo lweKhabhinethi kwimiba engundaba-mlonyeni4.1. Abemi boMzantsi Afrika bakuqaphele ngothakazelelo ukuba uMongameli uZuma ubhengeze umhla we-3 kweyeThupha yowama-2016 njengosuku lweholide kawonkewonke ukwenzela ukuba bonke abalungele nababhalisele ukuvota bakwazi ukuvota ngokukhululekileyo ngolo suku. Nangona iKhomishini yoNyulo eziMeleyo (i-IEC) iza kuzama konke okusemandleni ukuqinisekisa ukuba unyulo lukhululekile kwaye alunamkhethe, luxanduva olubalulekileyo labo bonke abadlali-ndima ababalulekileyo kuquka uluntu nemibutho yezopolitiko. IKhabhinethi ingathanda ukubongoza bonke abantu baseMzantsi Afrika ukuba baqinisekise ngoxolo nokuzola phambi konyulo, ngexesha lonyulo nasemva konyulo loorhulumente bemimandla lowama-2016. Ii-arhente zogcino-mthetho azisayi kunyamezela nawaphi na amanyathelo aphazamisayo agxile ekuhlutheni abavoti ilungelo lokuvota. Sikhuthaza bonke abavoti ababhalisiweyo abangazokwazi ukuvota ngomhla we-3 kweyeThupha ukuba bafake izicelo zovoto olukhethekileyo kwi-IEC.      4.2.  Bonke abantu baseMzantsi Afrika bayakhuthazwa ukuba mabathathe inxaxheba kwinkqubo yokuchongwa yamaWonga eeMbasa zeSizwe zowama-2017. IiMbasa zeSizwe ngawona mawonga aphezulu apho ilizwe, ngokusebenzisa uMongameli, liwonga abemi balo kunye nabemi bamazwe angaphandle abadumileyo.Amalungu oluntu ayamenywa ukuba achonge abantu abakholelwa ukuba bafanelekile ukuba bangafumana elona wonga liphezulu lelizwe. Amalungu oluntu kufuneka izicelo zawo zikhatshwe yinkcaza emfutshane enika izizathu zokuba kuphakanyiswe igama lalo mntu uchongiweyo kwaye iifomu zokuchonga ziyafumaneka kwiwebhusaythi ye-Ofisi kaMongameli.4.3. Siyazamkela iziphumo ezivela kwiNgxelo yoBume beziXeko zaseMzantsi Afrika yowama-2016 (i-SOCR) ekhutshwe ngomhla wama-22 kweyeSilimela yowama-2016 nguMbutho weziXeko zaseMzantsi Afrika. I-SOCR inika ingxelo esisicwangciso seminyaka emihlanu  ngokusebenza neemeko zezona zixeko zikhulu kweli lizwe ize imisele i-Ajenda yophuhliso ngokuthumela imiyalezo ebalulekileyo malunga nocwangciso, uphuhliso nolawulo lwezixeko ukuya kwisizukulwana esizayo seenkokheli zoluntu. Le ngxelo ikhokelisa phambili amanyathelo aza kusetyenziswa ukuze senze izixeko zethu zibe ngcono, ziquke konke ngokuthe chatha neendawo ezivelisayo kwabo bahlala kuzo.  4.4. Amanyathelo okungenelela karhulumente aqalisile ukuvelisa iziqhamo kwaye oomasipala abathe baxhaswa ngamaphulo afana noBuyela kuNdalashe avelisa iziphumo ezincomekayo kwaye babonakalisa iimpawu zokuphucuka. Kwakhona kukwabonisa inkqubela eyenziweyo ekwaphuleni izicwangciso zezithuba zexesha lengcinezelo nokuphucula unikezelo-nkonzo. Zisingela phantsi iimpumelelo zethu ezininzi nezithe zadala inguqu kwimbonakalo yezixeko zethu zazindawo zolawulo lwentando yesininzi apho bonke abemi banxulumana nje ngokukhululekileyo. Oku kukwaphinda oko bekuchazwe kwingxelo yoMphichothi-zincwadi Jikelele malunga neZimali zikaMasipala okubonakalisa ukuphucuka okubonakalayo kwiziPhumo zoPhichotho kule minyaka mihlanu idlulileyo ukususela ngowama-2010/11 ukuya kowama-2014/15. Ingxelo yoBalo-mali yooMasipala yowama-2015 ekhutshwe kutsha nje liZiko leeNkcukhacha-manani laseMzantsi Afrika (i-Stats SA) lolunye lweempawu ezibonakalisa ukuba urhulumente uyakwazi ukubonelela abantu ngeenkonzo ezingundoqo ezisemgangathweni. NgokoPhando loLuntu lowama-2016 lwe-Stats SA, abantu beli lizwe abandayo iimeko zabo zempilo zingcono kunangaphambili.    4.5. IKhabhinethi iyayingqinisisa inkxaso yayo kwinkululeko yamajelo eendaba, ukuthetha ngokukhululekileyo kunye nelungelo lakhe nabani na lokufikelela kulwazi eMzantsi Afrika. La malungelo acwangciswe kakuhle kuMgaqo-siseko, ayakusoloko ehlonitshiwe ekhuselwe nguye wonke ubani.Indima yeZiko loSasazo loMzantsi Afrika (i-SABC) njengeziko losasazo loluntu iyakuhlala ibalulekile ukuphuhlisa ulawulo lwethu lwentando yesininzi oluselutsha. Iingxoxo eziqhubekayo ngoku malunga nesigqibo sabahleli be-SABC sokungasasazwa kwemifanekiso yobundlobongela neyokutshatyalaliswa kwezakhiwo nempahla kufanele kuthathwe ngendlela eyakhayo neza kusebenza ekomelezeni ulawulo lwethu lwentando yesininzi.IKhabhinethi iqinisekile ukuba eli ziko losasazo loluntu liza kuqhubeka ukusebenzela iimfuno zabo bonke abantu baseMzantsi Afrika.4.6. Ukuphucuka koMzantsi Afrika ngendawo ezi-14 kwi- Logistics Performance Index yowama-2016 yeeBhanka zeHlabathi isixelela ukuba uMzantsi Afrika ngokuqinisekileyo ululungele ushishino. UMzantsi Afrika ume kwindawo yama-20 kumazwe ali-160 ahloliweyo luphando, unyuke wayokutsho kwindawo yama-34 ngowama-2014. Ukuhanjiswa lula kwempahla nemithwalo neenkonzo kunegalelo elikhulu ekukwazini kwelizwe ukumelana nokhuphiswano, ingakumbi njengendawo ekunokwenziwa kuyo utyalo-mali.4.7 IKhabhinethi ifumene ingxelo evela kubaPhathiswa weMithombo yezeziMbiwa, wezeMisebenzi nowezeZimali emva kweentlanganiso neendibano zokubonisana eziqhube kakuhle kakhulu nabadlali-ndima abalulekileyo kushishino lweebhanki. Iziphumo zale ngxelo ziza kwaziswa kungekudala.4.8 IKhabhinethi iyayamkela iNgxelo yoPhando loLuntu yowama-2016 eyenziwe liziko leeNkcukhacha-mani lwaseMzantsi Afrika ebonakalisa inkqubela esele siyenzile njengesizwe kwiindawo ezingundoqo zonikezelo-nkonzo, ngokukodwa kwixesha ekulindeleke ukuba umntu makaphile lona.Ezi nkcukhacha-manani ziludondolo olubalulekileyo ukunceda ucwangciso lobuchule lukarhulumente ingakumbi omtsha nolawulo olusafikayo loorhulumente bemimandla emva konyulo lomhla we-3 kweyeThupha. Urhulumente uza kungenelela ukusabela kwimingeni ekhankanyiweyo kule ngxelo ngoMbono 2030 wesiCwangciso seSizwe soPhuhliso (i-NDP), nesisicwangciso esenziwe ngabantu sisenzelwa abantu.4.9 IKhabhinethi iyavuyisana naba balandelayo:UNkosinathi Maphumulo, owaziwa njengoBlack Coffee, ngokuba ngowokuqala ummi waseMzantsi Afrika ukuphumelela eyodumo imbasa ebizwa i-Black Entertainment Television (i-BET) International Act: iMbasa yase-Afrika.I-Bafana Bafana ngokuphumelela isiGaba sowama-2016 seNdebe ye-COSAFA. Eli qela lenziwe ikakhulu ngabadlali abakwiqela labangaphantsi kwama-23 eminyaka kunika ithemba elihle kwingomso lempumelelo yeli lizwe kwimidlalo yehlabathi.AMabhokobhoko ngempumelelo yawo xa ebedlala ne-Ireland kumdlalo wovavanyo wesithathu ukuze abe ayiphumelele imidlalo eluthotho.Abaphumelele kunikezelo lwe-18 leeMbasa zeQonga lezeNzululwazi nobuChwepheshe zeSizwe nezizezona mbasa zibalulekileyo kakhulu kwezenzululwazi, ezobunjineli, ubuchwepheshe nobuchule bokuvelisa izinto ezintsha (i-SETI) eMzantsi Afrika. Ezi mbasa ziwonga igalelo eligqwesileyo kwi-SETI ngokukhuthaza nokuvuza abo bagqwesileyo.ISixeko saseTshwane esifumene ukuhlonitshwa zizizwe-ngezizwe  kumsitho  weMbasa woSuku lwe-Wi-Fi leHlabathi ngokuba seSona Sixeko siVelise okutsha okanye iNkqubo kaRhulumente ukuvala uMsantsa Phakathi Kwabo BaFikelela kuBuchwepheshe bale Mihla Nabo Basesemva. Lo msitho wonikezelo-mbasa ububanjelwe e-Wireless Global Congress kwi-United Kingdom. Le Wi-Fi ifumaneka simahla yaseTshwane (yaziwa njenge-TshWi-Fi) yenza kungene abemi abakwi-1.8 sezigidi abakwiSixeko esiliKomkhulu basebenzise i-intanethi nge-Wi-Fi  simahla kamasipala yakhe yankulu kwilizwekazi le-Afrika. Ukubonelelwa kwayo kube sisiphumo sobudlelwane neProjekthi Isizwe.4.10. IKhabhinethi ivakalisa uvelwano olunzulu:Kumazwe athe afumana uhlaselo lobunqolobi lakutsha nje, kuquka iSomalia, iTurkey, iBangladesh ne-Iraq. UMzantsi Afrika ume ngokungagungqiyo kunye noluntu lwehlabathi ukugxeka naluphi na uhlobo lobunqolobi.Ngokusweleka kwesifundiswa esihlonitshwe kakhulu, umbali nongqondongqondo, uNjingalwazi Adam Small.Kusapho nabahlobo boMphathiswa wezoLimo kwiPhondo laseLimpopo uJoy Matshoge osweleke kwingozi yemoto eMokopane, eLimpopo. Kusapho losomashishini ophumeleleyo uDon Mkhwanazi odlale indima ebaluleke kakhulu ekuxhotyisweni kwabantsundu kwezoqoqosho nokuqhubela phambili inguqu kwezoqoqosho kweli lizwe. Wayengumseki weQonga labaLawuli abaNtsundu.5. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.5.1. IBhodi yabaCebisi ye-Ofisi yeSizwe yoLawulo lwamaLungelo oBunini emiSebenzi yobuGcisa yesithuba seminyaka emine:a) UNksz Morne Barradas;b) UGq Antonel Olckers;c) UMnu Mkhetwa Alvin Maluleke;d) UGq Carol Bernice Nonkwelo;e) UNjing Deresh Ramjugernath;f) UNksz Mary Tumelo Mashabela (uphinde waqeshwa);g) UMnu Duncan Raftesath (uphinde waqeshwa);h) UMnu McLean Sibanda (uphinde waqeshwa ekwangusihlalo); kunyei) noMnu Vishen Pillay.5.2. Iziko lokuLahlwa kweNkunkuma enobuNgozi yeRediyo yeSizwe:a) Ukuthunyelwa kukaGqirha Wolsey Otto Barnard, evela kwiSebe lezaMandla, njengeBambela leGosa eliyiNtloko lesiGqeba soLawulo, isithuba seminyaka emithathu.5.3. IBhodi yabaLawuli yoMlawuli wezaMandla weSizwe yaseMzantsi Afrika:a) UMnu Yusuf Adam5.4. Amalungu eBhodi yeMicimbi ye-Arhente yezaMafa exesha leminyaka emithathu:a) Eugenia Xoliswa Kula-Ameyaw Gyarko;b) Nkosinathi Biko;c) Amanda Zolisa Cuba;d) Jill Corfield;e) Johannes (Jan) Frederick Davel;f) Thandiwe Sylvia January-McLean;g) Manare Jeoffrey Legodi;h) Phumzile Peterson Makhosana;i) Mfu. David Gauta Mogomane;j) Viloshnee Naidoo;k) Yusuf Patel;l) Mmatlou Hellen Phaleng-Podile;m) Thembeka Semane;n) Frans Johannes Van der Westhuizen; no-o) Christoffel Willem Weilbach;Imibuzo:Mnu Donald LiphokoUqhagamshelwano: 082 901 0766"
INgxelo ye-Lekgotla yeKhabhinethi yeyeThupha ngowama-2016,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/xh/speeches/statement-cabinet-lekgotla-august-2016-22-aug-2016-0000,"IKhabinethi ibibambe i-Lekgotla yayo ukusuka ngomhla we-16 ukuya kowe-19 kweyeThupha ngowama-2016 e-Sefako Makgatho Presidential Guest House ePitoli.Le Lekgotla yeKhabhinethi yeyeThupha wowama-2016 iphawula ukufika kwisiqingatha kwalo mbuso wathatha iintambo zolawulo ngoCanzibe wowe-2014.I-Lekgotla yeKhabhinethi iye yaqhwabela izandla uMzantsi Afrika ngoLonyulo looRhulumente bemiMandla olunoxolo, olukhululekileyo nolungenamakhwiniba ebelibanjwe ngomhla wesi-3 kweyeThupha ngowama-2016.Le Lekgotla ibibanjwe phantsi kweemeko zoqoqosho ezingentlanga into leyo ibangelwa zimeko zalapha ekhaya nezangaphandle, kwakunye nemeko yokuba semngciphekweni wokuthotywa kwizinga eli lizwe elibekwa kulo kwezorhwebo notyalo-mali.Le Lekgotla iye yanika iKhabhinethi ithuba lokuba icamngce malunga nokufezekiswa kwenkqubo yokusebenza futhi yafunda lukhulu ngeendlela ezibusithela nezibalulekileyo zokuphunyezwa kwesiCwangciso seSizwe siPhuhliso, iNkqubo-sikhokelo yobuChule yesiGaba esiPhakathi sowama-2014-2019 esisekelwe kuyo.Kuye kwathathwa izigqibo ezingqingqwa ngamanyathelo abambekayo aza kuthathwa ukuqinisekisa ukuba umba wokufezekiswa kweNkqubo-sikhokelo yobuChule yesiGaba esiPhakathi sowama-2014-209 kunye nesiCwangciso esinaManqaku aliThoba mawunyuselwe kwiqondo eliphezulu. Ezi zicwangciso zifuna onke amacandelo, aquka urhulumente, imibutho yoluntu, amashishini nabasebenzi ukuba babhinqe omfutshane babambisane ukuze kuqinisekiswe ukuba sisonke siqhubela uMzantsi Afrika kuphuhliso lentlalo oluzinzileyo kunye nomzila wohlumo loqoqosho.Kuye kwabekwa izicwangciso ezingqingqwa ukuze kuqaliswe ngokuphunyezwa kulo nyaka-mali siya kuwo, into leyo eza kuvumela urhulumente ukuba akwazi ukulungelelanisa isNkqubo-sikhokelo yeNkcitho yesiGaba esiPhakathi (i-METF) kunye nokuphunyezwa kwesiCwangciso esimaNqaku aliThoba.I-Lekgotla yeKhabinethi igxininisa kwimiba engundoqo emithandathu:1. Okokuqala, iziphumo zohlalutyo loqoqosho lwehlabathi nolwalapha ekhaya kuxoxwe ngazo kwaze kwenziwa nezinye iziphakamiso ngeendlela zokuphungula ityala likarhulumente kulo nyaka uzayo kunye nale ilandelayo. Oku kuncede iKhabhinethi ukuba ibone iindawo ezinokuza nohlumo loqoqosho kunye nezigqibo zezezimali emayizithathe ngokujonga kwizinto ezenzekayo kuqoqosho lwehlabathi.1.1. Kusekho ithemba lokuba uqoqosho lwehlabathi luza kuba ngcono kodwa isantya sokuphucuka kwemeko yalo asizikufika kwesi besilindelwe, njengoko ukuphuma kweBritain kwiMbumba yeYurophu (i-EU) - i-Brexit - nako kuneziphumo ezingezihlanga kuhlumo loqoqosho lwehlabathi. Amazwe ase-Afrika asemaZantsi eSahara aqwalasela iimeko zezoqoqosho ezingentlanga njengoko amazwe anoqoqosho olukhulu kulo mmandla esenza uhlenga-hlengiso ethoba amaxabiso ezimbiwa nezinye iimveliso.1.2. Eminye imingcipheko iquka ukungabikho kozinzo kwicandelo lezebhanki le-EU; uzinzo kuqoqosho lwamazwe asahlumayo; ukungabikho kozinzo kwimimandla ethile yehlabathi, imeko yemozulu neyezempilo engazinzanga.1.3. I-MTEF iqinisekisa ukuba izibonelelo zezentlalo azichaphazeleki kwezi meko zoqoqosho olungazinzanga. Urhulumente akagungqi kwizicwangciso zezezimali ebecebe ukuzizalisekisa kwisigaba esiphakathi kwaye uza kuthatha amanye amanyathelo ukuqinisekisa ukuba oku kuyenzeka, ngokokuvuma kweemeko.1.4. Izigqibo eziza kuthathwa ngumbuso ziza kuxhomekeka kwiinguqu ezisekelwe kulawulo olulululo, kunye nokuthatha inxaxheba kwamashishini abucala.2. Okwesibini, i-Lekgotla yeKhabhinethi iwugwadlile nomba wokufezekiswa kwesiCwangciso esimaNqaku aliThoba, esineenjongo zokukhulisa uqoqosho loMzantsi Afrika, esasidandalaziswe nguMongameli uJacob Zuma kwiNtetho yakhe engoBume beSizwe ngeyoMdumba ngowama-2015.2.1. Kule ndibano kugxininiswe kakhulu kwiinkqubo neeprojekthi ezingundoqo ukuze kuqaliswa ngamandla ukufezekiswa kwesiCwangciso esimaNqaku aliThoba kulo nyaka-mali uzayo. Oku kukhokelele ekubeni kwamkelwe ngokusesikweni iiprojekthi eziza kwenza umahluko omkhulu kulo nyaka-mali uzayo neminye elandelayo ezineenjongo zokwenza umahluko obonakalayo kuqoqosho ngokuthi zivulele amathuba kumacandelo angundoqo kuqoqosho.2.2. IKhabhinethi ithathe izigqibo ezibalulekileyo zokuba kuqaliswe ngamandla ukuphunyezwa kwesiCwangciso sokuSebenza koMgaqo-nkqubo wezoShishino (i-IPAP) eziquka:Ukuba iSebe lamaShishini kaRhulumente kunye noNondyebo weSizwe aza kudibanisa iinkqubo zokuthengwa koololiwe phantsi kweziko elinye (u-Transnet) ukuze kuqinisekiswe ukuba oku kuhamba lula futhi umgaqo-nkqubo wokuba kuthengwe iinkonzo neempahla kumashishini alapha ekhaya uyathotyelwa.Ukuqukumbela umba wokuqwalaselwa kwakhona kwezibonelelo-mali eziya kumashishini ukuze kuqiniswe imiqathango ize ibonakale into imali esetyenziselwa yona luze nohlumo loqoqosho luxhanyulwe nguye wonke.Inkqubo eneenkcukacha-manani zorhwebo equlunqwe yiBhanki enguVimba yoMzantsi Afrika, uNondyebo weSizwe, icandelo leeNkonzo zeRhafu loMzantsi Afrika (i-SARS), iZiko lezeeNkcukacha-manani zoMzantsi Afrika (i-Stats SA) iza kukhangela ize ibambe abo babandakanyeka kwizenzo zokuthutyeleziswa kwemali ngokungekho mthethweni.Ukwenza izilungiso okanye izihlomelo emithethweni ukuze kuqaliswe inkqubo yokwenzela idolo amashishini athile anikwe imbijana engama-30% kushishino (umThetho osaYilwayo wezeNtengo omtsha obhalwe nguNondyebo weSizwe) ngeyoKwindla kowama-2017 kuze kunikwe amathuba amashishini amancinci, amancinane naphakathi (ii-SMME), ookopolotyeni kunye namashishini asezilokishini nawasemaphandleni.Ukuqaliswa kokusetyenziswa kwemiThetho yokuThenga ngeNdlela eneDolo ekupheleni kweyeThupha ngowama-2016 njengenyathelo lokubambisa ngoku kusalisendelwe lo mthetho mtsha uza kuza notshintsho olukhulu.2.3. Urhulumente uza kuthi gqolo engxininisa kumacandelo aqesha abantu abaninzi, kuquka nemfuneko yamacebo ahlukeneyo ukuncedia nokuxhasa amaphulo okudala imisebenzi, afana neenkqubo zamaqithi-qithi nezibonelelo, phakathi kwezinye izinto: la macandelo aquka elezomthungo, elezamalaphu elezezikhumba, elezamashishini abandakanyeka ekwenziweni kwezihlangu; elezokuhlela nokucola iimveliso zezolimo kunye nelezeenkonzo zenkqubo zoshishino.2.4. Amanyathelo okungenelela abeyimpumelelo kuQoqosho lwaseLwandle aza kukhawulezisa iiprojekthi eziza kukhulisa ukhenketho lwaselunxwemeni nolwaselwandle ukuze kudaleke imisebenzi emininzi.2.5. Ukusombulula iingxaki zombane kweli lizwe, iSebe lezaMandla liza kugqibezela isiCwangciso esiDibeneyo saMandla kunye nesiCwangciso esiDibeneyo semiThombo yoMbane ekupheleni kowama-2016 ukuze kucace ukuba kwenzeka ntoni na malunga namaxabiso ombane kunye namaphulo otyalo-mali kuphehlo lombane.2.6. IKomiti yabaPhathiswa engoTyalo-mali, eSihlalo wayo inguMongameli Jacob Zuma iza kukhokela iiprojekthi zotyalo-mali eziphambili ezingama-40 kuye wonke urhulumente. Ezi projekthi zingama-40 ziquka eyezokuhlela nokucola iimveliso zezolimo, eyeepaki zezolimo, eyezamandla neziseko ezingundoqo, eyemizi-mveliso neenkonzo. Ezi projekthi zikhethwe ngokuba zisenza umahluko omkhulu nobonakalayo kwezoqoqosho ohambelana nesiCwangciso esimaNqaku aliThoba; ukuba ziza kukwazi ukuqalisa ukusebenza kule minyaka mibini izayo; iza kukwazi ukutsala nolunye utyalo-mali futhi ixhamlise noluntu ngobubanzi.2.7. ISebe lezoRhwebo noShishino liza kuqukumbela isicwangciso-qhinga sokuqaliswa kokusetyenziswa kobuxhaka-xhaka bobuchwepheshe obuqanjwe kweli ekupheleni kowama-2016. Ukongeza apho, iSebe lezeNzululwazi nobuChwepheshe kunye noNondyebo weSizwe aza kufuna enye imali ukuze kukhuliswe iNgxowa-mali yamaCandelo oQambo kusetyenziswa iNgxowa-mali yokuXhasa uKhuphiswano kwezoQoqosho.2.8. Usabekwe phambili umba wokongiwa kwamanzi nowokunciphisa ilahleko yamanzi. NgeyoMsintsi kowama-2016, kuzakutyikitywa izivumelwano noomasipala abalahlekelwa ngamanzi amaninzi, ukuze kugqitywe nangazithunywa eziza kubekwa ukuba zibe liliso, futhi kuqukunjelwe nendlela yokuhlawulwa kwazo.2.9. Ngelinge lokuzama ukukhawulezisa ukuphunyezwa kwesiCwangciso-qhinga soMzantsi Afrika sokuQhakamshelanisa ukuze kufakelwe ubuxhaka-xhaka be-intanethi ezikolweni, kumaziko ezempilo nakwii-ofisi zikarhulumnte, uMgaqo-nkqubo wobuChwepheshe boLwazi loNxibelelwano (i-ICT) uza kuqukunjelwa uze wamkelwe. IQela lokuGwadla iQhinga le-Intanethi eKhawulezayo liza kumiselwa ukuze kukhawuleziswe ukuphunyezwa koMgaqo-nkqubo we-ICT.3. Okwesithathu, iKomiti yabaLawuli (i-MANCO) yeKomishini kaMongameli yokuQuquzelela iziSeko ezinguNdoqo (i-PICC) inike i-Lekgotla ingxelo yomgangatho ophezulu malunga nokufezekiswa kwenkqubo yesizwe yophuhliso lweziseko ezingundoqo kwakunye nezicwangciso ezibambekayo zokuqaliswa kokusetyenziswa kweziseko ezingundoqo kulo nyaka-mali uzayo nakule iwulandelayo. Umsebenzi we-PICC uhambelana kakhulu nowesiCwangciso esimaNqaku aliThoba.4. Okwesine kuye kwanikwa nengxelo eshwankathelweyo yomgama osele uhanjiwe malunga nokufezekiswa kweNkqubo-sikhokelo yobuChule yesiGaba esiPhakathi (i-MTSF) yowama-2014-2019, ethe yagxininisa kwimiba engundoqo efuna ukuhlaziywa kwi-MTSF yowama-2014-2019 ukuze iphucuke indlela efezekiswa ngayo kulo nyaka-mali uzayo.4.1. Nangona unconyiwe umsebenzi osele wenziwe wesiCwangciso esimaNqaku aliThoba ukuza kuthi ga ngoku, kuye kwabethelelwa nokuba kufuneka kube ngathi kuphakanyiswa unyawo ukuze kubekho uhlumo loqoqosho.4.2. Kuza kubhalwa kuze kusetyenziswe umkhomba-ndlela oza kuqinisekisa ukuba inkcitho eninzi iya ekulungisweni kweziseko ezingundoqo nezophuhliso koomasipala kunye nowokukhuthaza iindlela ezifanelekileyo zokulawula iimpahla ezenza imali ukuze kuphuculwe umgangatho kwandiswe nexesha elihlalwa ziziseko zethu ezingundoqo zophuhliso.4.3. IKhabhinethi igqibe ekubeni iqalise ngenkqubo kazwelonke yokubonisana ngesiVumelwano sokuSebenzisana phakathi kwemibutho yabasebenzi, amashishini kunye norhulumente ukuze kukhwezelwe uhlumo loqoqosho nokulwa ukulahleka kwemisebenzi.5. Okwesihlanu, ukwangeza kwilinge lokulungelelanisa i-MTEF kunye nesiCwangciso esimaNqaku aliThoba, uNondyebo weSizwe kunye neSebe lezokuCwangcisa, ukuHlola nokuVavanya bathe thaca iziphakamiso zawo malunga nomsebenzi osele wenziwe kulo nyaka uphelileyo ukulungelelanisa uhlahlo-lwabiwo mali lwesizwe nesiCwangciso seSizwe soPhuhlisho (i-NDP) kwakunye ne-MTSF yowama-2014-2019.5.1. Urhulumente ukhombe uluhlu lwezinto eziza kukhokeliswa phambili ngowama-2017/18 eziza kugxininisa ekuqinisekiseni ukuba iinkcitho kwiziseko ezingundoqo ayehli, ukuphucula amaphulo ophuhliso lwezakhono, ukugcina isixa semali echithwa ebantwini abangathathi ntweni singatshintshi.5.2. Umsebenzi wokukhangela iindawo ezisebenza kakuhle neendlela zokonga kule minyaka ishiyekileyo ye-MTEF uza kuhlala uqhuba.6. Okwesithandathu, i-Lekgotla iye yaxoxa nangomsebenzi osele wenziwe kunye namanyathelo aza kulandelwa kwiphulo lokuzisa utshintsho kwiinkampani zikarhulumente (ii-SOC) ukusukela ngeyoMdumba wowama-2015. Oku kwenziwe ngenxa yendima ebalulekileyo edlalwa zi-SOC kumsebenzi wokutshintsha ngamandla uqoqosho nentlalo okugxininiswa kuwo ngulo mbuso wathatha intambo zolawulo ngeyeSilimela ngowama-2014.6.1. Umsebenzi wokuqaliswa kweenkqubo zokuzisa uzinzo uqhuba kakuhle nangona kukho iindawana ezibonakalisa ukusilela emva. Ukongezwa nokuxhotyiswa kwabaphathi ukuze kuqhutywe umsebenzi onzima wokutshintsha izinto kusahleli kungumba ophambili.6.2. U-Eskom unakho ukuzinza ubukhulu becala, icandelo lezemisebenzi yemihla ngemihla nelezezimali abonakalisa ukuqhathula kuhle.6.3. IKomiti yabaPhathiswa iza kuqhubeka iwabeke phantsi kweliso amalinge agxininisa kokuthile okungenelela kwii-SOC ezili-13.6.4. I-Lekgotla iwukhokelise phambili umba wokuqukunjelwa kweNkqubo yokuThengisa iZabelo, eza kusetyenziswa ukubhala nokuqulunqa umthetho wokuzisa utshintsho kwii-SOC ngeyeNkanga yowama-2016.6.5. Uza kuqalisa umsebenzi wokumiselwa kweBhunga likaMongameli lokuQuquzelela ii-SOC eliza kunika uMongameli Zuma ithuba lokuba abone konke okwenzekayo xa kuthathwa izigqibo ezibalulekileyo kugqitywa nangamanyathelo okungenelela ukuze kudalwe ii-SOC ezidlala indima yokuzisa iinguqu kwisizwe esinombuso ogxininisa kuphuhliso.Izigqibo nezicwangciso ze-Lekgotla yeKhabhinethi ziza kukhawulezisa amaphulo okufezekiswa kweenkqubo yokusebenza karhulumente zize ziqinisekise ukuba uMzantsi Afrika usendleleni engagungqiyo yophuhliso lwezentlalo kunye nohlumo loqoqosho.7. UMngcwabo wasebuRhulumenteni oKhethekileyo7.1. Zidandathekile iintliziyo zamalungu eKhabhinethi kukusweleka kwalowo wayesakuba nguMphathiswa wezeMidlalo noLonwabo uMfundisi u-Arnold Makhenkesi Stofile. Njengegqala letshantliziyo lezopolitiko, wathatha inxaxheba kuwo onke amaqoqo karhulumente, kumacandelo ahlukeneyo karhulumente wephondo nokazwelonke kwakunye nemibutho yehlabathi.7.2. UMongameli Jacob Zuma ubhengeze ukuba uMfundisi uStofile uza kukhatshwa ngoMngcwabo wasebuRhulumenteni oKhethekileyo ngokoMgaqo-nkqubo woMgangatho 2 woMngcwabo weSizwe wasebuRhulumenteni nowePhondo wasebuRhulumenteni. Njengoko sikhumbula le ngqanga yenkokeli yeli lizwe lethu, inkonzo yesikhumbuzo yaseburhulumenteni yongasekhoyo uMfundisi Stofile ibanjwe namhlanje ngentsimbi ye-11 e-Abbotsford Christian Centre eMonti. UMongameli Zuma unike nomyalelo wokuba iFlegi yeSizwe ithotywe kuzo zonke izakhiwo namaziko afanelekileyo axhome iflegi eMzantsi Afrika.7.3. UMfundisi Stofile ongasekhoyo uza kubekwa kwikhaya lakhe lokugqibela, kwinkonzo yomngcwabo eza kuqhutyelwa kwiDyunivesiti i-Fort Hare apho ebeyiNgqonyela, ngoLwesine umhla wama-25 kweyeThupha ngowama-2016 eDikeni, kwiPhondo laseMpuma Koloni. UMongameli Zuma uza kube esisithethi sembeko kumngcwabo wongasekhoyo uMfundisi uStofile.Sidlulisa amazwi ovelwano kusapho nezihlobo zakhe eziphantsi kwelifu elimnyama.Lala Ngoxolo Tat’uStofile.Imibuzo:Donald LiphokoInombolo yomnxeba: 082 901 0766"
INtetho kwiNtlanganiso yeKhabhinethi yomhla wama-31 kweyeThupha yowama-2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/xh/speeches/statement-cabinet-meeting-31-august-2016-2-sep-2016-0000,"1. Ukuphunyezwa kweeNkqubo zikaRhulumente ezinguNdoqo1.1. UMongameli uJacob Zuma ukhokele igqiza likaRhulumente waseMzantsi Afrika ukuya kwiNgqungquthelo yesiQhelo yooMongameli boMbutho woPhuhliso lwaMazwe e-Afrika eseMazantsi (i-SADC) yama-36 nethe yaqhubeka ukususela kumhla wama-30 ukuya kowama-31 kweyeThupha yowama-2016 phantsi komxholo othi: “UkuVuselelwa kweMithombo yoTyalo-mali kwiZiseko ezinguNdoqo eziZinzileyo zokwaNdiswa kweMizi-mveliso eDibeneyo yamazwe e-SADC nokuHluma koMmandla”.Le Ngqungquthela igxile kwimfuno yokuphucula uphuhliso lwamashishini neziseko ezingundoqo ukomeleza ukudityaniswa nokwamkelwa korhwebo oluphakathi kwamazwe ommandla ekuhlangabezaneni nomba wophuhliso oluzinzileyo lamazwe e-SADC.Ngokumalunga nemeko yezopolitiko neyokhuseleko kulo mmandla, kugxilwe kwiinguqu zezomgaqo-siseko, kurhulumente nakukhuselo kwiLizwe laseLesotho, uxolelwaniso lwesizwe, ukuphunyezwa koMlima-ndlela we-SADC ngokumalunga neMadagascar nothethathethwano lwesizwe ngokubhekisele kumalungiselelo onyulo lwesizwe eDemocratic Republic of Congo.IKhabhinethi nayo njengoMongameli uJacob Zuma idlulisa amazwi ombulelo kuMazwe angaMalungu e-SADC ngokokonyula uMzantsi Afrika njengelizwe eliza kuba nguSihlalo we-SADC kweyeThupha yowama-2017.1.2. IKhabhinethi iyalwamkela utyalo-mali oluyimbali lweebhiliyoni ezili-11 leerandi olwenziwa yiBeijing Automobile International Corporation  (i-BAIC) lokuseka isikhululo sokuvelisa iimoto kuMmandla woPhuhliso lwezoShishino waseNgqurha.Esi sivumelwano lolona tyalo-mali lwezeemoto lukhulu e-Afrika kule minyaka ingama-40 idlulileyo kwaye oko kungqina kwakhona ukuba eli lizwe liyeyona ndawo iphezulu ehlabathini ekunokwenziwa kuyo utyalo-mali ngabavelisi beemoto.Oku kwenziwe kwayimpumelelo ngenxa yemeko yemigaqo-nkqubo yoMzantsi Afrika enika inkxaso, ngokukodwa iNkqubo yokuVeliswa noKwakhiwa kweeMoto nethe yanomtsalane kubavelisi beemoto ehlabathini jikelele.Utyalo-mali lwe-BAIC ziziphumo zeNgqungquthela yeNtsebenziswano ye-China ne-Afrika (i-FOCAC) ebibanjelwe eRhawutini kweyoMnga yowama-2015, apho uMongameli uJacob Zuma neNkulumbuso yaseChina u-Xi Jinping batyikitya izivumelwano eziphakathi kwamazwe amabini ezingekho ngaphantsi kwama-26 nezixabisa malunga ne-100 leebhiliyoni zeerandi.Le projekthi ibeka iMpuma Koloni njengengingqi ephambili kuveliso lweemoto kwaye inamathuba amahle okukhulisa amashishini athengisa iintsimbi nezixhobo zeemoto, ukudala imisebenzi nophuhliso lwezoqoqosho. Kulindeleke ukuba olu tyalo-mali ludale imisebenzi engama-2 500 kule mizi-mveliso yeemoto  neminye engaphezulu kwama-10 600 kwamanye amashishini aza kusebenzisana nalo mzi-mveliso.Phaya ekuqaleni kwalo nyaka abakwaToyota babhengeze ukuba baza kuvelisa udidi lwe-Toyota Hilux nolwe-Fortuner njengenxalenye yotyalo-mali oluyi-6.1 yeebhiliyoni zeerandi ngeli xesha abakwa-BMW bona beza kwakha icandelo lokwakha iimoto ezikumgangatho wehlabathi elixabisa iibhiliyoni ezintandathu zeerandi.Olu tyalo-mali luncedisa ukuqhubela phambili imiba yethu ephambili yesizwe yokuvuselela ngokutsha uhlumo loqoqosho, ukulondoloza imisebenzi ekhoyo nokudala eminye imisebenzi kuqoqosho.1.3. IKhabhinethi iyakwamkela ukuphehlelwa kweZiko lezeZimali looKopolotyeni lokuqala laBasetyhini baseMaphandleni kubuGcisa neMisebenzi yeZandla nguMphathiswa wezoPhuhliso lwaMaphandle noBuyekezo lweMihlaba, uGugile Nkwinti. Eli Ziko lezeZimali looKopolotyeni baseMaphandleni bobuGcisa neMisebenzi yeZandla laseMzantsi, nelibhaliswe phaya ekuqaleni kwalo nyaka, liza kusebenza njengebhanki yabo basemaphandleni benza umsebenzi wezandla futhi bengamalungu ookopolotyeni abasekwe KwaZulu-Natal, eMpuma Koloni, eLimpopo naseMpumalanga.  Eli Ziko livumela ukuba abasetyhini bakwazi ukufikelela kwiNkqubo yokuHlawula yeSizwe, iinkqubo ezizisebenzela ngokuzenzekelayo, ukunikezela ingxelo engenazimpazamo naziphene kwaye iza kuvumela amalungu ukuba akwazi ukwenza intengiselwano kwindawo yentengiso, kwi-ATM nakwamanye amaziko ezezimali ookopolotyeni kuMzantsi Afrika jikelele. Ezinye zeziphumo ezingundoqo ekubonelelwa ngazo ziquka ukufumaneka kwezatifikethi zokubhalisa ezisemthethweni, ii-akhawunti zebhanki, iizatifikethi zerhafu nokudityaniswa nabathengi abatsha  balapha ekhaya nabamazwe angaphandle. Eli phulo liyinxalenye yelinge elipheleleyo lokuxhotyiswa kwabantu basetyhini basemaphandleni ngesakhono nolwazi lokudala amashishini amancinci anempumelelo.1.4. Ukumiselwa komgaqo–nkqubo kamakulingwane (50/50) nguMphathiswa woPhuhliso lwaMaphandle noBuyekezo lweMihlaba, kukhokelele ekubeni sibone ifama yokuqala ingena kwisigaba sokulinga soMgaqo-nkqubo weNkqubo-sikhokelo sokuLwela amaLungelo Athile aBantu abaSebenza uMhlaba, KwaZulu-Natal.Ifama iWestcliffe ezihektare ezingama-514, kuzo iihektare ezingama-270 zezamasimi eswekile, ezili-140 zezemithi yokwenza amaplanga zize ezili-10 zibe zezokutyala ikhaphetshu enkcenkceshelwayo. Esi sivumelwano siza kukhokelela ekubeni abasebenzi nabanini beefama bazibone bephathisene ngobunini-fama kumasipala wengingqi uMshwathi, kufutshane neGreytown.Phakathi kwezinye izinto, lo mgaqo-nkqubo ufunae ukuqinisekisa ukuba abasebenzi basezifama ngabanikazi bomhlaba  ngeli xesha uzama ukuguqula uhlobo lobunini-mhlaba kweli lizwe nokuxhobisa abasebenzi ukuba bafumene izabelo kwiifama. Umgaqo-nkqubo wenkqubo-sikhokelo kamakulingwane (i-50/50) ukwajongise ekuphuculeni inguqu yezoqoqosho kwicandelo lezolimo.1.5. INgqungquthela yowama-2016 engeNguqu kuMajelo eeNdaba eziShicilelweyo nebisingathwe liSebe lezoNxibelelwano ukuze kuxoxwe ngenguqu neyantlukwano kumajelo eendaba eli lizwe anikezela ngeqonga kuninzi labadlali-ndima ebalulekileyo nevakalayo kwezamajelo eendaba ukuba baxoxe ngenguqu kumajelo eendaba eli lizwe, ukuphendula neyantlukwano kwimiba ephambili.Le ngqungquthela, nebigxile kuwo onke amashishini akwicandelo lamajelo endaba ezishicilelweyo, ukususela kubunini ukuya kushicilelo, ukuhanjiswa, uphando-nzulu nokwenza iintengiso, zonke ezi zinto ziza kuba yinxalenye yengxelo eza kubhalwa malunga  neenguqu  kumajelo eendaba aqhelekileyo namatsha eMzantsi Afrika.1.6. UMzantsi Afrika uphawula iNyanga yezoKhenketho kweyoMsintsi phantsi komxholo othi: “UKhanketho kuMntu Wonke” ukukhuthaza nokwazisa oko ukhenketho oluqulathe okuninzi leli lizwe likunikezela kubo bonke abantu baseMzantsi Afrika.IKhabhinethi ikhuthaza wonke ubani ukuba asebenzisane ukuqinisekisa ukuba imiqobo ethintela ufikelelo kukhenketho iyasuswa kwaye bonke abantu baseMzantsi Afrika bayalinikwa ithuba, baze babe nomdla wokuhlola ilizwe lethu elihle nelinomtsalane.1.7. Simema bonke abemi baseMzantsi Afrika ukuba babhiyozele iinkcubeko zesizwe sethu ezahlukeneyo xa ilizwe lethu likhumbula iNyanga yaMafa kweyoMsintsi phantsi komxholo othi: “UbuTyebi baBantu namaQhawe: aMafa wethu aPhilayo” Abemi baseMzantsi Afrika bayakhuthazwa ukuba bazingce ngamafa wethu aphilayo baze badlale indima ebonakalayo ekuqinisekiseni, ekukhuthazeni nasekuwalondolozeni. Kubalulekile ukuba njengesizwe sibhiyozela uButyebi bethu boBuntu kuzo zonke iinkalo zoluntu lwethu.Isikhumbuzo salo nyaka siphawula iminyaka engama-20 ukususela mhla kwabhengezwa ngokusesikweni uSuku laMafa ngowe-1996 kwaye kufuneka silusebenzise olu suku ukwamkela nokubuka amafa wethu esabelana ngawo ukwakha kwinkqubela yethu ukususela ngowe-1994 ekudaleni uMzantsi Afrika omanyeneyo.1.8. IKhabhinethi yazisiwe ngeNyanga yeNkonzo kaRhulumente yowama-2016 ngenyanga yoMsintsi phantsi komxholo othi: “IBalulekile iNkonzo kaRhulumente kuMba woHlumo oluXhanyulwa nguye wonke: Ukunyusela i-Batho Pele kwelinye inqanaba ekuqhubeleni iNkonzo kaRhulumente Phambili”.INyanga yeNkonzo kaRhulumente yalo nyaka ikwafika phakathi kulawulo lwalo mbuso wathatha iintambo zolawulo ngowama-2014 kwaye iyinyanga elandela emva konyulo likarhulumente wemimandla. Le nkqubo ibude buyinyanga iyinxalenye ebalulekileyo yeSicwangciso-qhinga sokuVuselela i-Batho Pele nesijongise ekwakheni ngokutsha iinqobo ezisesikweni ezintle, imbeko, ukuzingca  nabasebenzi bakarhulumente abasebenza ngendlela ephucukileyo xa bebonelela ngeempahla neenkonzo zikarhulumente.Abasebenzi kwiNkonzo kaRhulumente jikelele baza kusebenzisa le nyanga ukuthetha nokuthethana nabemi nabanye abadlali-ndima ababalulekileyo kwinkonzo karhulumente malunga nomba wokufuneka kokunikezelwa kweenkonzo ngobuchule. Oku kuyinxalenye yokokufezekiswa kwesiCwangciso seSizwe soPhuhliso ngokwenza igalelo ekwakheni isizwe esikwaziyo nesidlala indima yophuhliso nedala inguqu.1.9. IVeki yoNyaka ye-Thusong Service Centre ukususela ngomhla we-19 ukuya kowama-23 kweyoMsintsi yowama-2016 iza kubanjwa phantsi komxholo othi “Ii-Thusong Service Centre – Ukuqhubela iNkonzo kaRhulumente Phambili: Singabenu, Siyakhathala, Siyanikhonza”. Ngale veki kuza kufundiswa ngolwazi oluphambili ngorhulumente, inkonzo namathuba akhoyo kwii-Thusong Service Centre kweli lizwe jikelele. Kukho imisitho ecwangciselwe ukubhiyozela le veki kuze kucaciswe nezinto eziyimpumelelo zala maziko ukususela ekusekweni kwawo ngowe-1999.1.10. Urhulumente uphehlelele isicwangciso-qhinga sophawu nesokunxibelelana sesiCwangciso seSizwe soPhuhliso (i-NDP). Uphawu olubonakalayo lwe-NDP luza kumanyanisa luze lunike iinkcaza ngamalinge onxibelelwano lukarhulumente aqhubekayo malunga nokuphunyezwa kwe-NDP ngophawu lohlobo olaziwayo.2. Izigqibo zeKhabhinethi ezingundoqo2.1. IKhabhinethi iliphumezile iqhinga eliza kusetyenziswa nguMzantsi Afrika xa uza kuthatha inxaxheba kwiNgqungquthela ye-G20 yalo nyaka  nenoMongameli wayo olilizwe laseChina, iwamkele umxholo oquka konke ekuza kusetyenzelwa phezu kwawo othi: “Sibhekisele kuQoqosho lweHlabathi olunoBuchule, oluVuselelekileyo, oluThungeleneyo noluDibeneyo”.Eyona njongo ingundoqo ye-G20 kukwandisa intsebenziswano phakathi kwamazwe ngamazwe ukwenzela ukubuyiselwa koqoqosho lwehlabathi kuzinzo, ukuzisa uzinzo kwinkqubo yezezimali yehlabathi jikelele, ukukhuthaza uhlumo oluzinzileyo lwexesha elide nokomeleza ulawulo loqoqosho lwehlabathi.UMongameli uJacob Zuma uza kuzimasa iNgqungquthela ye-G20 eHangzhou, eChina ngomhla we-4 nowe-5 kweyoMsintsi wowama-2016. Ukuthatha inxaxheba koMzantsi Afrika kwi-G20 kuza kunika ithuba eli lizwe  libe lelamanye amazwe aphambili xa kuqulunqwa kubhalwa imigaqo-nkqubo yezoqoqosho neyehlabathi eza kwenzelela futhi ixhamlise uMzantsi Afrika, i-Afrika kunye namazwe anoqoqosho olusakhulayo. Okokuqala ezimbaliini iNgqungquthela ye-G20, iza kuzinyaswa ngamazwe amaninzi anoqoqosho olusakhulayo.2.2. Ukukhutshwa kweeNkcukhacha-manani zeSizwe zoNyaka zoLwaphulo-mthetho zowama-2015/16, ezithathwa kwiinkcukacha-manani zolwaphulo-mthetho olumangalelwe kwizikhululo zamapolisae zamkelwe kwaye ziza kupapashwa ngomhla we-2 kweyoMsintsi yowama-2016Ukukhutshwa kwezi nkcukhacha-manani kube negalelo kwisiphumo esibalulekileyo esithi: ‘Bonke abantu baseMzantsi Afrika abaziva nje bekhuselekile bakhuselekile ngenene’.Iinkcukhacha-manani zolwaphulo-mthetho zisisalathisi esibalulekileyo esibonisa indlelaurhulumente alwa nalo ngalo ulwaphulo-mthetho ngokusebenzisana noluntu, abasebenzi nabezoshishino. Ezi nkcukhacha-manani kufanele zijongwe phantsi kweliso lokukhula kwamanani abantu neemeko zezoqoqosho.2.3. IKhabhinethi ifumene ingxelo yeziPhumo zeSeshoni yeShumi elinaMbini yeNkomfaa yamaZwe angamaLungu eesiVumelwano seZizwe eziManyeneyo Sokulwa ubuNkqantosi (i-UNCCD COP12) nebibanjelwe e-Ankara, eTurkey ukususela ngomhla we-12 ukuya kowama-23 kweyeDwarha yowama-2015.UMzantsi Afrika uchongwe njengelinye lamazwe aza kuxhamla kwinkqubo ye-UNCCD yokumisela iinjongo, neza kunceda amazwe ekuqulunqeni iinjongo zawo eziphambili ngokuzithandela ezihambelana neemeko zesizwe nemiba ephambili yezophuhliso.UMzantsi Afrika uyawuncoma umba wokuba esi Sivumelwano sibandakanye amazwe onke nemfuneko yokusebenzela onke amazwe achatshazelwe yingxaki yokuguquka kwemihlaba ibe zintlango, ubunkqantosi, ukukhukhuliseka komhlaba nembalela nezakuthi iqinisekise ukuba imiba enjalo kujongwana nayo naphi na apho yenzeka khona kwinqanaba lesizwe nakwelehlabathi jilekeke. Oku kuza kuqinisekisa ukuba amazwe aqukwa onke kuze kuphuculwe nobudlelwane nentsebenziswano phakathi kwamazwe esemaNtla nasemaZantsi e-Ikweyitha.2.4. IKhabhinethi ikwamkele ukusingathwa ngokubambisana kweNgqungquthela yeHlabathi yesi-2 yokuNcancisa liSebe lezeMpilo kunye nombutho i-International Baby Food Action Network, ukususela ngomhla we-11 ukuya kowe-14 kweyoMnga yowama-2016, phantsi komxholo othi “Masenze kangangoko ukudala iimeko ezinceda oomama neentsana”.Oku kubalula ukuzinikela koMzantsi Afrika kwikhwelo lokukhusela, ukukhuthaza nokuxhasa ukuncancisa kwakunye nokuba phambili kwidabi lokondliwa kweemveku nabantwana abancinci.Oku kwenza igalelo ekuphumezeni enye yeenjongo eziphambili kwezilithoba zexesha elide zesiCwangciso seSizwe soPhuhliso; ukunciphisa ukusweleka koomama, iimveku nabantwana. IiNjongo eziPhambili zoPhuhliso oluZinzileyo ziyakugxininisa nazo ukuphuculwa kwesondlo. IsiCwangciso sokuPhunyezwa esiZeleyo ngeSondlo sooMama, iiMveku naBantwana abaNcinane, sinenye kwiinjongo eziphambili ezintandathu zehlabathi malunga nesondlo ukuba sandise inani labantu abancancisayo kuphela kwinyanga ezintandathu zokuqala liye kufikelela kuma--50% ubuncinane ngowama-2025.Ukuncancisa yenye yeendlela ezezingcono zokukhulisa abantwana abondlekileyo. Ukungancisi ngokugqibeleleyo kunegalelo kwintlungu yokusweleka kwabantwana abaneminyaka yobudala engaphantsi kwemihlanu abalifikelela kuma-800 000 ngonyaka (i-13% yabo bonke abo baswelekayo) kumazwe anoqoqosho olusakhulayo kwakunye nokwanda kwenani labantwana abangondlekangai, into leyo ingumngeni omkhulu kimpilo yoluntu e-Afrika.2.5. IKhabhinethi ikwamkele ukusingathwa kweNgqungquthela ye-17 yeHlabathi yoGunyaziwe woLawulo lwaMachiza liSebe lezeMpilo, ukususela kumhla wama-27 kweyeNkanga ukuya kowe-2 kweyoMnga, ngentsebenziswano noMbutho wezeMpilo weHlabathi (i-WHO). Oku kubonakalisa ukuzinikela kukarhulumente ekulweni iingxaki zezempilo kwihlabathi jikelele nasekulungelelanisweni kwemithetho nokuphucula ukhuseleko (ukulungela ukusetyenziswa), ukusebenza nomgangatho wamayeza nezixhobo zezonyango.Le ngqungquthela yokubonisana yoogunyaziwe bolawulo lwezamayeza lamazwe angamalungu e-WHO ali-194 ineenjongo zokuxoxa ngomba wolawulo lwamayeza nezixhobo zezonyango nokungqinelanisa imigomo yezolawulo.Ukusingatha le ngqungquthela komeleza ugunyaziwe wolawulo lwamayeza wesizwe, iBhunga loLawulo lwaMayeza, neenkqubo zeemveliso zamayeza. Iingxoxo ziza kwenza igalelo kumbandela wokulungelelaniswa kwemithetho nokususa imiqathango ethile e-Afrika nakwi-SADC.Ukusingatha le ngqungquthela  kukwatsho ngokuzeleyo ukuba uMzantsi Afrika nawo uyinkwenkwe enkulu kumba wokugwadlwa kwemithetho yezamachiza nezinye iimveliso ezifana nawo. Eli lizwe liza kuba nethuba lokuthatha inxaxheba ekuqulunqweni kwemigaqo-nkqubo yamachiza yamazwe ehlabathi ekuza kunyanzeleke ukuba onke amazwe angamalungu e-WHO ayithobele.2.6. IKhabhinethi yazisiwe nangenkqubela eyenziweyo ekufezekisweni koMthetho wokuLawulwa kweNkonzo kaRhulumente, onguNombolo 11 wama-2014. Lo Mthetho umisele inkqubo efanayo yolawulo lwenkonzo karhulumente kuwo amathathu amaqoqo karhulumente ngeenjongo zokumilisela nokubethelela imithetho nemigomo elawula inkonzo karhulumente njengakwicandelo 195 (1) loMgaqo-siseko.Lo mthetho unika amagunya okusekwa kwamaqumrhu amabini angala: (i) i-Ofisi yeMigangatho nokuThotyelwa, (ii) neCandelo loNcedo kwezobuGcisa. Kuye kwamkelwa indlela yokuphunyezwa elandelelana ngokwezigaba ukumiselwa la maqumrhu.ISebe lezabaSebenzi bakaRhulumente noLawulo (i-DPSA) libhale imithetho yokuqala epapashwe kwiphephandaba lakwarhulumente ngomhla we-15 kweyeKhala yowama-2016 ukwenzela ukuba uluntu luhlomle. Iindibano zentsebenziswano kunye neZiko leMigangatho loMzantsi Afrika namanye amaqumrhu okumisela imigangatho esizwe ukuze aqulunqe imithetho eza kuseka futhi ikhokelele nasekusebenzeni kwe-Ofisi yoMgangatho noThotyelo.I-DPSA sele iqalile ngophando nokuqulunqa inkqubo-sikhokelo yemimiselo nemigangatho, kuquka nokumiselwa kweendlela  zolawulo eziza kuvumela ukuba kuqaliswe ukusetyenziswa kwemimiselo efanelekileyo.2.7. IKhabhinethi yazisiwe ngengxelo yeenkcukhacha-manani zeembacu yexesha elisusela kweyoMqungu ukuya kweyoMnga yowama-2015. IKhabhinethi iyakuxhasa ukusekwa kweqela elithwaliswe uxanduva eliquka amasebe ngamasebe ukuze lixoxe ngengxaki yabo izicelo zabo zokufuna indawo yokubhacela zikhatyiweyo.Le Ngxelo iza kuba negalelo kumba wokulawulwa kofuduko ukuze kuziwe neendlela ezingcono zokulawula kwengxaki yeembacu kunye nabo bafuna iindawo zokubhacela.Ngokolwazi olufumaneke kwiNkqubo yeSizwe yoLwazi lwezoFuduko, kubhaliswe abantu abatsha abafuna iindawo zokubhacela abangama-62 159, xa kuthelekiswa nabangama-71 914 ababebhaliswe ngowama-2014 kunye nabangama-70 010 ababebhaliswe ngowama-2013. Izicelo zabantu abafake izicelo zokufumana iindawo yokubhacela  ezingama-60 640 ziye zaqwalaselwa zaze zaqukunjelwa kumaZiko Akhupha iMvume yokuBhaca phakathi kweyoMqungu neyoMnga yowama-2015. Kwezo zicelo kuxoxiweyo ngazo: izicelo ezingama-2 499 zokufuna indawo yokubhacela zavunywa, izicelo ezingama-4 093 ziye zakhatywa njengezingenabunyani zaze ezingama-44 048 zakhatywa njengezibonakala ngokucacileyo ukuba azinabunyani, njengezonyelisayo neziyinkohliso.2.8. IKhabhinethi yazisiwe ngenkqubela esele yenziwe ngoMthetho oYilwayo woGunyaziwe woLawulo lweMida, wowama-2016 nowathi waphunyezwa ukuba uyokungeniswa ePalamente ngomhla we-8 kweyeDwarha yowama-2015. Iziphumo zezentlalo nezoqoqosho, zokumiselwa okulindelekileyo kukaGunyaziwe woLawulo lweMida, zifunisa ukuba uyokufakwa nakwi-NEDLAC, kwaye oku kwenziwa ngomhla we-13 kweyeDwarha yowama-2015.Kubekho iindibano ezininzi zokubonisana ze-NEDLAC malunga nalo Mthetho uYilwayo phakathi kweyeNkanga yowama-2015 nekaCanzibe yowama-2016. Ngomhla we-12 kwekaCanzibe yowama-2016 iKomiti yoLawulo ye-NEDLAC iphumeze ingxelo yokugqibela ye-NEDLAC, malunga nalo Mthetho uYilwayo we-BMA, wowama-2016. Ngomhla we-18 kwekaCanzibe yowama-2016 lo Mthetho uYilwayo waqinisekiswa yi-Ofisi yeGqwetha likaRhulumente eliyiNtloko ukuba mawuyokuveliswa ePalamente. IKhabhinethi iqaphele ukuba ngomhla wama-25 kuCanzibe wowama-2016, lo Mthetho uYilwayo we-BMA, wama-2016 emveni koko waye wasiwa ePalamente zaza ingxoxo zokuqala ngalo Mthetho uYilwayo zabanjwa ePalamente ngomhla we-6 kweyeThupha yowama-2016.IKhabhinethi ikwamkele ukuba iSebe leMicimbi yezeKhaya (i-DHA) neNkonzo yezeRhafu yaseMzantsi Afrika (SARS) zikukhawulezisile ukuqukunjelwa kwesiVumelwano sokuQondana (i-MU) ngokumayela nokuthunyelwa kwabasebenzi bakwa-SARS abafanelekileyo kwa-DHA ukuya kuncedisa abalawuli bemida abakhoyo ngoku namalinge okuququzelela kwimeko yasemideni.3. ImiThetho eYilwayo3.1. IKhabhinethi ikuphumezile ukungeniswa koMthetho-siHlomelo osaYilwayo weMibutho yeMpahla yoLuntu wama-2016 ePalamente. Lo Mthetho uYilwayo uhlomela uMthetho weMibutho yeMpahla yoLuntu, we-1996 (uMthetho onguNombolo 28 we-1996), ngokuwenza uhambelane nemithetho ebanzi yohlengahlengiso lomhlaba lweli lizwe.Ukhuthaza ukwakhulisa ulawulo lwentando yesininzi nokusetyenziswa ngobulumko komhlaba woluntu olawulwa yimibutho yeempahla yoluntu egameni loluntu.Womeleza ukulawulwa kwamaziko olawulo futhi unyuse nenkxaso karhulumente kuwo. Lo Mthetho uYilwayo ujongise ekusekeni i-Ofisi yeMibutho yeMpahla yoLuntu ekhokelwa nguMgcini-zincwadi weMibutho yeMpahla yoLuntu.Uluntu luyakukwazi ngcono ukufumana, lube ngabanini luze lulawule iimpahla ngoncedo lwemithombo yoluntu esekwe ngokusemthethweni nokulawula ulwabiwo namaqumrhu olawulo, axhaswa ngurhulumente.3.2. Kwamkelwe ukungeniswa ePalamente koMthetho- siHlomelo osaYilwayo weMiba yeeNkundla, wowama-2016 nojongise ekuhlomeleni imithetho eliqela enempembelelo ekulawulweni kobulungisa khona ukuze kuhlangatyezwane nemiba ephathekayo nentsokothileyo, ukuqinisekisa ukusetyenziswa nokuthotyelwa komthetho nobulungisa ngendlela engenamagingxigingxi.Ezi zihlomelo zime ngendlela yokuba zenza kube nzima  ukugxininisa kwiMthetho-siHlomelo ezimeleyo ukwenza ukuba ezi zihlomelo zisebenze kulo mithetho ichaphazelekayo. Ezi zihlomelo zizintloboezahlukeneyo kwaye zingadityaniswa nezi njongo ziphambili zilandelayo zesiCwangciso seSizwe soPhuhliso, ezo ke kukuqinisekisa ukuba bonke abantu abaziva nje bekhuselekile koko bakhuselekile ngenene ngenxa yokulwelwa yinkqubo yezobulungisa ezimeleyo nengenamkhethe; imvisiswano ekuhlaleni; ukufikelela kumbuso okhokelisa uphuhliso, okwazi ukusebenza nosekelwe kwiinqobo zobulunga nophatha abemi ngesidima; nokuxhamla komntu wonke  kuqoqosho.4. Imisitho ezayo4.1. UMongameli uJacob Zuma uza kukhokela igqiza loMzantsi Afrika ukuya kwiNdibano Yawo oNke Amazwe angaMalungu eZizwe eziManyeneyo yama-71 (i-UNGA 71) phakathi komhla we-13 nowama-26 kweyoMsintsi eNew York phantsi komxholo othi:“IiNjongo zoPhuhliso eziZinzileyo: idabi lomntu wonke lokuguqula ihlabathi.”Oku kunika amazwe angamalungu ithuba lokubhenca nokubuza imibuzo enzima efana nokuba ingaba iZizwe eziManyeneyo (i-UN) zisebenza kakuhle na, ingakumbi kuba lo mbutho usanda kubhiyozela iminyaka yawo engama-70. Zilindelekile iingxoxo ezimalunga nohlengahlengiso lwe-UN, kuquka nokuvuselelwa kwe-UNGA; ukuphuculwa komsebenzi weBhunga loQoqosho neNtlalo (i-ECOSOC); iinguquo kwiBhunga loKhuselo leZizwe eziManyeneyo (i-UNSC) ukwandisa inani lamazwe angamalungu alo asisigxina nalawo angamalugu angesosigxina.Oku iza kuba kokokugqibela uBan Ki-moon esenza intetho kwiNdibano Yawo Onke aMazwe angamaLungu eZizwe eziManyeneyo njengoNobhala-Jikelele wayo.4.2. UMbutho wezaPolisa aseMzantsi Afrika (i-SAPS) uza kusingatha uSuku lweSizwe lweSikhumbuzo lonyaka ngomhla we-4 kweyoMsintsi yowama-2016, ukukhumbula onke amalungu e-SAPS aphulukana nobomi bawo, phakathi komhla woku-1 kuTshazimpuzi wowama-2015 ukuya kowoku-1 kweyoKwindla yowama-2016, ngethuba esemsebenzini ngelinge lokuqinisekisa ukuba kukho ukhuselo nokhuseleko eMzantsi Afrika.5. Uluvo lweKhabhinethi kwimiba esematheni5.1. IKhabhinethi ivakalise inkxalabo yayo ngenxa kokuxhwithana esidlangalaleni phakathi kwamaqumrhu nabantu abahlukeneyo ngomba omalunga nokuphanda kooKhetshe (Hawks) imiba emalunga no-SARS. IKhabinethi ibongoza bonke abo bachaphazelekayo, ukuba bazikhwebule kulo mkhwa bayeke ukwenza iintetho eziselubala ezibhekisele nakowuphi na umntu obandakanyekayo kulo mba, kuquka namalungu eKhabhinethi asebenza phantsi kwizikhundla ezahlukeneyo. IKhabhinethi ibongoza onke amaqela ezopolitiko ukuba aziphathe ngesidima nomfaneleko nokuthetha ngentlonipho nabo bachaphazelekayo endaweni yokusebenzisa amaqonga kawonkewonke.5.2. IKhabhinethi nayo njengMongameli Zuma ivakalise  ukumthemba ngokupheleleyo nokoneliseka ngumsebenzi woMphathiswa wezeMali, nothe kunye namalungu awohlukahlukeneyo weKhabhinethi, abezoshishino, imibutho yabasebenzi nemibutho yoluntu, benza umsebenzi oncomekayo ekuphuculeni indlela elibonwa nelijongwa ngayo uqoqosho lweli ngabatyali-mali balapha ekhaya nabamazwe angaphandle. IKhabhinethi ikwabongoza ngokufanayo onke amaqela ukuba ahloniphe kwaye asebenzisane namaqumrhu karhulumente  ogcino-mthetho.5.3. IKhabinethi isaqhubeka ukwenza konke okusemandleni ayo ukukhusela uqoqosho, kunye nomsebenzi wophuhliso obalulekileyo owenziwa ngamaqumrhu karhulumente. Zonke ii-arhente zikarhulumente zinoxanduva lokwenza umsebenzi wazo ngendlela engazikuphazamisa umsebenzi karhulumente okanye ichaphazele uqoqosho ngendlela engentlanga.  5.4. UMongameli uJacob Zuma ebezimase iNkomfa yeHlabathi yesiThandathu yaseTokyo engeNgqungquthela yoPhuhliso lwe-Afrika (i-TICAD VI) ebibanjelwe eNairobi, eKenya ukususela ngomhla wama-27 ukuya kowama-28 kweyeThupha yowama-2016. Oku ibikokokuqala ukuba i-TICAD ibanjelwe e-Afrika ukususela oko yasekwayo ngowe-1993.I-TICAD-VI inike ooMongameli neeNtloko zooRhulumente base-Afrika ithuba elibalulekileyo lokuhlola inkqubela nokufezekiswa kwezivumelwano ze-TICAD zangaphambili nezijongise ekukhawuleziseni uhlumo nophuhliso lwe-Afrika.I-TICAD-VI ikwabanjwe ngonyaka wokuqala wokufezekiswa kwesicwangciso sehlabathi nesommandla sophuhliso, eso ke yi-Ajenda yowama-2030 yoPhuhliso oluZinzileyo ne-Ajenda yowama-2063 kunye nesiCwangciso sokuFezekiswa kwayo seMinyaka eliShumi yokuQala. Kuba i-TICAD-VI ibifuna ukuba inganxaxhi kule miba yophuhliso, nayo iye yagwadla ngemiba ebalulekileyo i-Afrika ebisoloko ijongene nayo ukususela kwi-TICAD-V eyayibanjelwe eYokohama, eJapan ngowama-2013. Le miba iquka ukuvulwa kwemizi-mveliso emininzi, ezempilo, nozinzo entlalweni.IKhabhinethi iyasamkela isithemiso seNkulumbuso uShinzo Abe sokuba iJapan iza kuqokelela imali efikelela kuma-$30 eebhiliyoni kwingxowa-mali yecandelo labezoshishino nelikarhulumente ukuze ityale imali e-Afrika kule minyaka mithathu izayo ukuphucula ukwakhiwa kweziseko ezingundoqo e-Afrika.Le ndibano ibe neengxoxo ezinzulu ngotyalo-mali lecandelo labucala, ukuvulwa kwemizi-mveliso emininzi kumazwe ase-Afrika, ukudala iziseko zoqoqosho oluzinzileyo, ezempilo nokuthintelwa koobhubhane abafana ne-Ebola ne-Zika, ukulwa ubunqolobi, ukufundisa nokuxhobisa ulutsha olugquba endlaleni ukuluthintela ukuba lungarhwetyeshelwa kumaqela abanxaxhi nakubunqolobi.Iintloko zamazwe noorhulumente bakuqinisekisile ukuzinikela kwabo ekuqhubekeni nokomeleza iinkqubo ze-TICAD nemigomo esisikhokelo yamaqonga avulekileyo naquka konke, ukungqubanisa iintloko kwabadlali-ndima abohlukahlukeneyo, ukuhambelanisa nee-ajenda zangaphambili ze-Afrika, ukugxininisa uphuhliso olugxile eluntwini, kunye nokufezekiswa okubonakalayo okuneendlela zokulandelela ezidibeneyo.5.5. Izehlo zobuhlanga ezibekwa kwisikolo iPretoria High School for Girls ziyaxhalabisa. IKhabhinethi iyabuncoma ubugorha baba bafundi ngokudiza obu buhlanga nezi zenzo zokucalu-calula kwesi sikolo. Ngokwenene bangamatsha-ntliziyo okutshintsha intlalo, adingekayo ekususeni ibala elibi langaphambili elaligxininisa iyantlukwano  ngolo hlobo sibe siya sisondela kwiphupha loMzantsi Afrika omanyene ngakumbi.Sibongoza bonke abemi baseMzantsi Afrika ukuba bahloniphane bamanyane ekuchaseni ubuhlanga obudala iyantlukwano kubantu beli. Umbuso wethu olawulwa ngentando yesininzi usekelwe kunyamezelwano nentlonipho.5.6. Nathi njengezigidi zabemi boMzantsi Afrika sivuyisana neQela laseMzantsi Afrika ngomsebenzi omhle kakhulu eliwenze kwiMidlalo ye-Olimpiki yase-Rio yowama-2016. Eli qela lilenze eli lizwe lazingca ngokuphumelela iimbasa ezilishumi kwiintlobo zemidlalo eyahlukeneyo, kuquka neembasa ezimbini zegolide. Umsebenzi omhle owenzwe ngu-Wayde Van Niekerk ngokuphumelela imbasa yegolide kumdyarho weemitha ezingama-400 nokophula irekhodi lehlabathi, nokubaleka ukugqamileyo kwentandane yeli eyimbalasane u-Caster Semenya kumdyarho weemitha ezingama-800 kuza kuhlala ixesha elide ezingqondweni zethu sonke.5.7. IKhabhinethi iqhwabela izandla abemi baseMzantsi Afrika kunye neKomishini yoNyulo eziMeleyo (i-IEC) ngendima yayo ekuqinisekiseni kwakhona ukuba sibe nolunye uNyulo likaRhulumente weMiimandla oluyimpumelelo. Kweli lizwe jikelele, amabhunga adibene ukuze onyule oosodolophu, oosomlomo nababhexeshi abazintloko into ebubungqina bokuba ulawulo lwentando yesininzi luyasebenza ngenene kweli.IKhabhinethi ikhuthaza abemi ukuba baqhubeke ngokuthatha inxaxheba kwiiKomiti zeeWadi nakumanye amaqonga aquka uluntu kurhulumente wemimandla.5.8. Isibhengezo sesohlwayo semali ezibhiliyoni zeerandi eziyi-1.5 ekufanele sihlawulwe yi-ArcelorMittal, eyona nkampani inkulu yeentsimbi kwilizwe lethu, ngenxa yokupheka amaxabiso nokwenza iyelenqe kushishino lweentsimbi kwaye sesona sohlwayo sakhe sasikhulu sinye sihlawuliswe inkampani enye liqumrhu lezokhuphiswano.Le nkampani ikwathathe inyathelo lokutyala imali ezibhiliyoni eziyi-4,6 zeerandi kwinkcitho entsha yemali eyinkunzi ukuphucula izikhululo zayo nokuphucula izakhono zayo zokukwazi ukumelana nokhuphiswano, njengenxalenye yesivumelwano sentlawulo yayo kwabasemagunyeni. Kwakhona esi sivumelwano sentlawulo sikwabonelela nokuba nendlela yokubiza amaxabiso eza kuba ngumda wokuthintela le nkampani ekunyuseni amaxabiso kangangesithuba seminyaka emihlanu.  Le yinxalenye yokuphelisa ukusetyenziswa gwenxa kwamandla ezorhwebo nokuphekwa kwamaxabiso okusingela phantsi ukusebenza koqoqosho, kunyuse  iindleko namaxabiso ahlawulwe ngamanye amashishini asebenza kweli candela futhi kuchaphazele nemisebenzi ngendlela engafanelekanga. Urhulumente uhleli ezinikele ekukhuthazeni uhlumo loqoqosho olukhokelwa lutyalo-mali, hayi ukuma kuqoqosho oluqhutywa kukuphekwa kwamaxabiso.5.9. Sibongoza bonke abantu baseMzantsi Afrika ukuba bawasebenzise kakuhle amanzi nangokuwalondoloza; ngokusebenzisana singaqinisekisa ukuba asifikelwa yingxaki yokunqongophala kwamanzi futhi sikhusele iziseko zethu ezingundoqo zamanzi ezibaluleke kakhulu.Kukho imbalela ethaxwa iindawo ezithile kwilizwe lethu apho iGauteng ngoku inengxaki yokuhla komthamo wamanzi kuMadami Amakhulu oMlambo iLigwa.Ukumelana nale meko ikhoyo, iSebe lezaManzi noGutyulo ngokusebenzisana noMbutho wooMasipala baseMzantsi Afrika (i-SALGA), iSebe loLawulo lweNtsebenziswano neMicimbi yeMveli (i-CoGTA) noomasipala baza kumisela imiqathango yokusetyenziswa kwamanzi e-Ekurhuleni, eRhawutini, eTshwane naseMogale City.Amanzi ankinkishelwa imimandla yasezidolophini aza kuhliswa nge-15% aze amanzi wokunkcenkceshela ehliswe nge-20%. Le miqathango ayiphepheki kwaye iza kuhlala ikho ukuqinisekisa ukuba asigaxaleki kwingxaki yokunqongophala kwamanzi ide imeko ibe ibuyela kwisiqhelo.5.10. Iziphumo zeNtelekelelo yaBantu yaPhakathi eNyakeni eyenziwa liziko leeNkcukhacha-manani laseMzantsi Afrika (i-Stats-SA) zibonisa ukuba inani labantu baseMzantsi Afrika likhule layokufika kwizigidi ezingama-55.9 lize lona ixesha ekulindeleke ukuba umntu aliphile libethe kwiminyaka engama-62 kanti ukusweleka kweentsana kuthelekelelwe kuma-33.7 kwi-1 000 ngalinye labantwana abazelwe bephila.IKhabhinethi ibixhalabile kukwanda kwenani labo bachatshezelwa yiNtsholongwane kaGawulayo (i-HIV) ukusuka kwi-11.2% kulo nyaka uphelileyo ukuya kwi-12.7% kowama-2016 lo nto xa iguqulwa ifikelela kubantu abazizigidi eziyi-7.03 abaphila ne-HIV.IKhabhinethi ibongoza bonke abemi boMzantsi Afrika ukuba basebenzisane norhulumente ukuthintela usuleleko olutsha ngokuthi umntu avavanywe noba kukanye ngonyaka ubuncinane, basebenzise iikhondom xa besabelana ngesondo ize amadoda namakhwenkwe asabele kwikhwelo lokuba baye kwaluswa ngogqirha.5.11. IKhabhinethi isiqaphele isigwebo seNkundla yoMgaqo-siseko malunga noMthetho-siHlomelo wokuBuyiselwa kwaMalungelo oMhlaba, nowaphunyezwa ngowama-2014, ukuvulwa kwakhona kwenkqubo yeli lizwe yokufakwa kwamabango okubuyiselwa komhlaba.INkundla inike iPalamente iminyaka emibini ukumisela kwakhona lo mthetho okanye kuphunyezwe uMthetho omtsha. Esi sigwebo sithetha ukuba akukho zicelo zitsha zinokufakwa kude kube kuphunyezwe uMthetho omtsha wokuvula ukufakwa kwamabango.IKhomishini yokuBuyiselwa kwaMalungelo oMhlaba iza kubamba indibano noonondaba ukucacisa ngokuza kwenziwa emva kwesi sigwebo.5.12. UMzantsi Afrika usingathe iNgqungquthela yeHlabathi yesiHlandlo sama-35 yoBunzululwazi ngoMhlaba kwiZiko leeNgqungquthela zeHlabathi laseKapa (i-CTICC) ukususela ngomhla wama-27 kweyeThupha ukuya kowe-4 kweyoMsintsi yowama-2016.Le Ngqungquthela ijongise ekwenzeni igalelo ekuqhubeleni phambili uphando-nzulu olusisiseko nolusetyenziswayo kwinzululwazi engezomhlaba. Lo msitho uza kubonisa ngobunzululwazi ngezomhlaba namafa ezomhlaba kunye neziza zayo ezingobunzululwazi ngomhlaba nezembonakalo yelizwe. Kuza kuqwalaselwa nemingeni engobunzululwazi ngomhlaba kulo msebenzi.  5.13. IKhabhinethi ivakalisa amazwi ovelwano kusapho nabahlobo bowayesakuba nguMphathiswa kwiKhabhinethi neNkulumbuso yePhondo laseMpuma Koloni, uMfundisi u-Arnold Makhenkesi Stofile. UMfundisi uStofile wayelitsha-ntliziyo lezopolitiko eliligqala nowathatha inxaxheba kuzo zonke iintsika zeentshukumo zomzabalazo waseMzantsi Afrika, ukususela kumaphulo okurhubuluza nakowokuququzelela amaphulo okulwa ucalu-calulo, ukuya kwimibutho yehlabathi eyayibambisene neli ngelo xesha nasekumiselweni ngokusesikweni kwemibutho namaqoqo karhulumente.IKhabhinethi ikwavakalisa amazwi ovelwano kwiintsapho zamalungu oMkhosi woKhuselo waseMzantsi Afrika nathe aphulukana nobomi bawo kwingozi yebhasi eClarens eFreystata.IKhabhinethi nayo njengoMongameli uJacob Zuma ithumela umyalezo wovelwano koHloniphekileyo uMongameli uSergio Mattarela, kuRhulumente nabantu base-Italy malunga nenyikima ethe yahlasela umbindi we-Italy, nekhokelele ekuswelekeni kwabemi nomonakalo omkhulu kakhulu  kwidolophu eziliqela kweliya lizwe. Sikwanqwenela ukuba abo benzakeleyo ukuba mabaphile ngokukhawuleza.6. IzikhundlaZonke izikhundla zixhomekeke ekuqinisekisweni kwamabakala emzemfundo kunye nokuqinisekiswa okufanelekileyo kwezokhuselo.6.1. IKhabhinethi ikuxoxile ukuqeshwa kweBhodi yeNkampani yezoPhapho  yaseMzantsi Afrika (i-SAA) yaza yamkela ukuqeshwa kwaba  balandelayo:a) UNksz Duduzile Cynthia Myeni (uqeshiwe kwakhona njengoSihlalo);b) UNksz Mmakeaya Magoro Tryphosa Ramano (USekela-Sihlalo nomlawuli ongelolungu lesigqeba);c) UNksz Bajabulile Swazi Tshabalala (umlawuli ongelolungu lesigqeba);d) UNksz Thandeka Nozipho Mgoduso (umlawuli ongelolungu lesigqeba);e) UNksz Nazmeera Moola (umlawuli ongelolungu lesigqeba);f) UMnu Akhter Hoosen Moosa (umlawuli ongelolungu lesigqeba);g) UNksz Gugu Sepamla (umlawuli ongelolungu lesigqeba);h) UMnu Siphile Buthelezi (umlawuli ongelolungu lesigqeba);i) UMnu Peter Holmes Maluleka (umlawuli ongelolungu lesigqeba);j) UMnu Mzimkulu Malunga (umlawuli ongelolungu lesigqeba);k) UGq Martha Mbatha (umlawuli ongelolungu lesigqeba);no-l) Mnu Peter Tshisevhe (umlawuli ongelolungu lesigqeba).UMphathiswa wezeMali uza kudibana nayo le Bhodi isanda kuqeshwa ukuyinika umlima-ndlela ngokweembono zomnini-zabelo.Imibuzo:Donald LiphokoInombolo yoqhagamshelwano: 082 901 0766 "
 INtetho kwiNtlanganiso yeKhabhinethi yomhla we-14 kweyoMsintsi yowama-2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/xh/speeches/statement-cabinet-meeting-14-september-2016-15-sep-2016-0000,"1. Ukuphunyezwa kweeNkqubo zikaRhulumente ezinguNdoqo1.1. IKhabhinethi iyavuyiswa zindaba ezincumisayo zokukhula kwesambuku semveliso yelizwe (i-GDP) nge-3.3% kwikota yesibini yowama-2016; iinkcukacha zikhutshwe liziko lezeNkcukacha-manani laseMzantsi Afrika. Ukukhula kwcandelo lezemizi-mveliso nge-8.1% kunye nelezemigodi neekwali nge-11.8% kubonakalisa ukukwazi ukumelana neenkqwithela koqoqosho lweli kwezi meko zoqoqosho zimaxongo.I-GDP ikhule ngemali engaphezulu ngeebhiliyoni zeerandi ezingama-25 kweyekota yokuqala yowama-2016 yaya kufikelela kwisixa esiqikelelwayo esizibhiliyoni ezili-1 068 zeerandi.Siyalibethelela ikhwelo lokuba urhulumente, amashishini kunye nemibutho yoluntu mabawaqinise amasolotya esivumelwano sokusebenzisana kumba wokuphunyezwa kwesiCwangciso seSizwe soPhuhliso (i-NDP) kusetyenziswa isiCwangciso esinaManqaku aliThoba ukuze sikwazi ukumelana nezi meko zoqoqosho zigqubayo, sikhwezele nohlumo ukuze sixhase uqoqosho sincede nasekusindiseni imisebenzi ingalahleki.Oku kubonakalisa ngokuphandle ukuba xa onke amahlakani – urhulumente, amashishini kunye nabasebenzi – esebenzisana singakwazi ukulikhulisa uqoqosho size ekugqibeleni sidale imisebenzi enxanelwe ngumntu wonke.1.2. IKhabhinethi isamkele isibhengezo sokuba iyunithi ephehla iimegawathi (i-MW) ezingama-800 kwiSitishi soMbane iMedupi esiseLimpopo ukuba siqhakamishelwe kwiziko lombane lesizwe. IYunithi 5 yesitishi sombane, iyenye yezintandathu ezakhiwayo njengenxalenye yeprojekthi yee-MW ezingama-4 800, iza kuqala ukusebenza ngokumsethethweni ngeyoKwindla kowama-2018.Le yiyunithi yesibini kwiiyunithi yesi sitishi sombane kwiiyunithi ezintandathu ukudityaniswa kwiziko lombane. Iyunithi yokuqala, okanye iYunithi 6, yaqalisa ukugalela umbane kwiziko lombane lesizwe ngeyoKwindla ngowama-2015 kwaye sele iqalisile ukusebenza ngokusesikweni. Isitishi sombane sisonke saseMedupi esineeyunithi ezintandathu kulindeleke ukuba sigqitywe ngowama-2020.Oku kuza kuba negalelo ekuziseni uzinzo kwiziko lesizwe lombane into leyo eza kuqinisekisa ukuba kukho umbane owaneleyo eMzantsi Afrika.IKhabhinethi imqhwabele izandla u-Eskom ngeli nyathelo libaluleke kangangaka lokudibanisa le Yunithi intsha kwiziko lombane lesizwe, into leyo iyinxalenye yokukhawuleziswa kwephulo lokwakha, elikhokelwa ngabalawuli abatsha. Oku kunegalelo elihle kwezemisebenzi yemihla ngemihla nezezimali kwa-Eskom.1.3. IKhabhinethi iyakubethelela ukuzibophelela kwayo kwiNkqubo yabaPhehli boMbane abaziMeleyo, eza kuvelisa inxalenye evisayo yombane omtsha oza kuveliswa njengequmrhu elibalulekileyo eliza kudlala indima ebalulekileyo kuqoqosho uqobo nohlumo lwalo.Oku kuza buba negalelo kwilinge lokusebenzisa imithombo eyahlukeneyo yokuphehla nokuvelisa umbane. Ukongeza ekunikeni ithuba amaqumrhu amatsha nokufumana iinkampani ezintsha eziza kutyala imali kwicandelo lezombane, kuza kumisela nemiqathango ngamazinga kunye namaxabiso ombane.Oku kuxhasa i-NDP, echaza ukuba kukho imfuneko yokuba uMzantsi Afrika utyale imali kwiziseko eziluqilima zemithombo eyahlukeneyo yezoqoqosho ezilungiselelwe ukuba zixhase iinjongo zezoqoqosho nezentlalo zexesha eliphakathi nelide.1.4. IKhabhinethi ikuqaphele nokutyikitywa kwesiVumelwano sokuQondana (i-MoU) phakathi kwe-Arhente yoMzantsi Afrika yooLoliwe babaKhweli (i-Prasa) kunye neChina Communications Construction Company Limited ukuze bahlole amathuba ahlukeneyo amaphulo ophuhliso lweziseko ezingundoqo, kuquka noKwakhiwa koMzila kaLoliwe eMoloto oza kudibanisa iGauteng neMpumalanga.I-MoU ityikitywe kwiNdibano yesiBini yoTyalo-mali e-Afrika ibizinyaswe nguMongameli Jacob Zuma eGuangzhou, kwiPhondo laseGuangdong, eChina.Le projekthi iza kusebenza njengephulo eliza kuvula amathuba ophuhliso loqoqosho kulo mmandla nakwezinye iindawo eziwungqongileyo ukulwa ingxaki yezokhuseleko, ukusebenza ngendlela elula, ukuthembeka ukungabizi kakhulu kunye nokuhlanganisa nazo zonke ezinye iintlobo zezithuthi zikawonke-wonke. Futhi liza kuphucula umgangatho wobomi babantu kulo mmandla ngokuphungula iindlela ezinde abantu abazihambayo.1.5. IKhabhinethi ixelelwe ngeengxelo ngenkqubela yekota yokuqala, yesithuba esisuka kuTshazimpunzi ukuya kweyeSilimela ngowama-2016, malunga nokufezekiswa kweziPhumo. Urhulumente ubonakalise umsebenzi omhle owenza umahluko kubomi babantu futhi osabela kanye kwiingxaki ezichaphazela uhanjiso lweenkonzo.Ukuphunyezwa kweziPhumo zeNkqubo yokuSebenza kufezekisa iinjongo ze-NDP, esisikhokelo soMzantsi Afrika esiza kusisondeza kakhulu kwinqanaba lokuphila nokuzalisekisa izithembiso zoMbono wowama-2030. Oku kukhokelela kwiinjongo ezicaciswe kwisiCwangciso-sikhokelo sobuChule sesiGaba esiPhakathi, esisisicwangciso sikarhulumente seminyaka emihlanu yokuqala sokufezekisa i-NDP 2030, sesithuba esisuka kuma-2014 ukuya kuma-2019.Kukho ukuphucuka kwimeko yezempilo kwizalathisi ezingundoqo zemeko yempilo yabemi beli ezifana neminyaka ekulindeleke ukuba iphilwe ngumntu, ukuhla kwezinga lokusweleka kwabantwana abaneminyaka engaphantsi kwemihlanu kunye nezinga lokusweleka koomama ababelekayo. Linyukile izinga lokunikezelwa kweenkonzo ezisisiseko, kuquka nokufakelwa kombane otsalwa kwiziko lombane lesizwe nalowo ungatsalwa kulo, elokubonelwa ngamanzi aselwayo kwiindawo ezihlala abantu, iziseko zogutyulo kunye nokuthuthwa kwenkunkuma.Noko kunjalo, kusekhona okusasilele ngasemva kwezinye iindawo. Ukusukela ngowe-1994 oko sithe chu sibonelela abantu ngezibonelelo zezentlalo ngokuthe gqolo futhi neziye ziphucuka kubantu abangaphezulu kwezigidi ezili-16, kwaye kukho nobungqina bokuba oku kwenza umahluko omkhulu kubomi babantu abangathathi ntweni.IZiko lezoNxibelelwano nokuSasazwa koLwazi lukaRhulumente (i-GCIS) libonisana namasebe ukuze kubizwe iiNtlanganiso zeNtlanganiselo nooNondaba ukuze kucaciswe iingxelo zekota.1.6. IKhabhinethi iyayamkela Imbizo ibibanjwe nguMphathiswa okwi-Ofisi kaMongameli wezokuCwangcisa, ukuHlola nokuVavanya kunye noSihlalo weKomishini yeSizwe yoCwangciso, uJeff Radebe, ngamanyathelo okungenelela asetyenziswayo ukukhawulezisa umba wokubhatalwa kwababoneleli-zinkonzo ngurhulumente kwisithuba seentsuku ezingama-30 esisikiweyo.Ukususela oko kwamiselwa iCandelo eliKhethekileyo kwiSebe lezokuCwangcisa, ukuHlola nokuVavanya  (i-DPME) ukulwa ingxaki yokungabhatalwa kwababoneleli-zinkonzo zingaphelanga iintsuku ezingama-30, inani lee-invoyisi ezisesikweni ebesezibhatelwe ngeyeSilimela wowama-2016 bezingama-17 667 kwaye bezixabisa imali ezizigidi zeerandi ezingama-340.I-DPME kunye noNondyebo weSizwe nabo babekele bucala izixhobo zokuncedisa kulo mngeni wokuhlawulwa kwababoneleli-zinkonzo. Ke ngoko kuvulwe iziko loncedo kwii-ofisi zikaNondyebo weSizwe ukuze kuphendulwe imibuzo yababoneleli-zinkonzo.Ukongeza koku, icandelo elikhethekileyo kunye namahlakani alo baqalisa ngenkqubo yokuxhasa ejoliswe kanye koku eza kunceda amasebe asokoliswa yile nkqubo akhethiweyo ukuze aqonde futhi alungise imingeni ekhokelela ekungabhatalwini okanye ukubhatalwa emva kwexesha kwababoneleli-zinkonzo.Ngethuba kutyelelwe la masebe onke amacandelo achaphazelekayo kuhlawulo lwee—invoyisi ayahlolwa, kukhangelwe izinto eziyimiqobo aze amasebe ancediswe ngokuqalisa ukusebenzisa amanyathelo okuphucula iindlela ezibhatalwa ngayo ii-invoyisi.2. Izigqibo zeKhabhinethi ezingundoqo2.1. UMzantsi Afrika uza kusingatha iNtlanganiso ye-17 yeNkomfa yamaZwe angamaLungu (i-COP17) yesiVumelwano soRhwebo lweHlabathi ngeeNtlobo zeziTyalo neziLwanyana Ezisemngciphekweni wokuTshabalala (i-CITES) eza kubanjelwa e-Sandton Convention Centre ukusuka ngomhla wama-24 kweyoMsintsi ukuya kowesi-5 kweyeDwarha ngowama-2016.Ngamalungu ayo ali-181, i-CITES iyenye yawona maqonga anamandla namagunya amaninzi olondolozo lwendalo ngokulawula urhwebo ngezityalo nezilwanyana zasendle. Amalungu e-CITES kunye nabakhi-mkhanyo kulindeleke ukuba abambe iingxoxo ezishushu aze aphume nezisombululo eziza kuqhubela phambili umsebenzi osele uqhuba kakade malunga norhwebo ngezityalo nezilwanyana.UMzantsi Afrika lelinye lamazwe aphambili kwezolondolozo lwezilwanyana zasendle ngokuba uyinxalenye yezivumelwno zamazwe ngamazwe ezifana ne-CITES, isiVumelwano ngeziDalwa eziFudukayo kunye neziVumelwano ngeeNdidi ezaHlukeneyo zeziTyalo neziLwanyana.  Inkqubo eyodwa yeli lizwe lethu yemimandla ekhuselweyo iquka umhlaba weli lizwe omalunga ne-5.5%, iZiza ezithandathu ezingaMafa eHlabathi kunye nemiyezo yebhayosfiye emine. 2.2. UMphathiswa weziSeko zoNxibelelwano neeNkonzo zePosi, uGq Siyabonga Cwele, uza kukhokela igqiza loMzantsi Afrika kwiNkongolo yama-26 yeHlabathi yeePosi yoMbutho wezeePosi weHlabathi (i-UPU) eza kubanjelwa e-Instabul, eTurkey ukusuka ngomhla wama-20 kweyoMsintsi ukuya kowesi-7 kweyeDwarha ngowe-2016.I-UPU yi-arhente eyodwa yeZizwe eziManyeneyo (i-UN) emsebenzi wayo ikukuphucula icandelo lezeeposi libe lelale mihla nokongeza iimveliso zeeposi zitsho zahluka-hlukane ukuze kuqinisekiseke ukuba icandelo lezeeposi kwihlabathi liphela alibhangi futhi liza kukwazi ukumelana nemingeni yenkulungwane yama-21.Le nkongolo ibaluleke kakhulu eMzantsi Afrika, njengeko iPosi yoMzantsi Afrika iliziko elibalulekileyo kuhanjiso lweenkonzo kwaye iyahambelana ne-NDP, njengokuba iyidilesi yesizwe nokuba isisa iinkonzo zezimali nezikarhulumente kwimimandla esemaphandleni neminye engafumani zinkonzo zaneleyo.2.3. IKhabhinethi inikwe amagqabantshintshi ngendlela aqhuba ngayo amalungiselelo eMidlalo yowama-2022 yaMazwe Ayesakuba ngamaThanga (i-Commonwealth) eza kubanjelwa kwisiXeko saseDurban.Utylalo-mali oluza kwenziwa kwiziseko ezingundoqo ukulungisela le Midlalo kulindeleke ukuba lube lilifa eliza kuxhanyulwa ixesha elide sesi sixeko siza kusingatha le midlalo, eza kusebenzisa neziseko ezashiyeka njengelifa namaqithi-qithi eNdebe yeHlabathi ye-FIFA yowama-2010.Eli thuba lokuba esi sixeko sibe semehlweni ehlabathi luza kuvula namathuba okukhulisa ukhenketho kunye notyalo-mali oluza kuza ngqo lwangaphandle. Imidlalo yamaZwe Ayesakuba ngamaThanga yowama-2022 kulindeleke ukuba igalele kuqoqosho imali ezibhiliyoni ezingama-20 zeerandi, mali leyo iza kuba yenye imali ezibhiliyoni zeerandi ezili-11 eziza kungena kuhlumo lwe-GDP.Oku kubeka ilizwe njengendawo yokhenketho lwezemidlalo kwaye kuza kunika namathuba kwiQela loMzantsi Afrika.2.4. IKhabhinethi iwuqaphele umsilwa wengwe okhutshelwe uNobhala weKhabhinethi nguMkhuseli woLuntu. Lo msila wengwe ucela uNobhala weKhabhinethi ukuba anike uluhlu lwezinto nezipho amalungu eKhabhinethi anazo kune nemizuzu yeKhabhinethi, kwisithuba esisuka kweyeNkanga ngowama-2015 ukuya kwekaTshazimpunzi ngowama-2016, echaza ukonyulwa kwabaPhathiswa abaza kubambela xa abaPhathiswa bezo zikhundla betyelele kumazwe angaphandle.IKhabhinethi ivumile ukunika uMkhuseli woLuntu uluhlu lwezipho nezinto anazo amalungu eKhabhinethi. Kodwa, kuba uMongameli woMzantsi Afrika inguye okhetha abaPhathiswa nooSekela-baPhathiswa ngokwecandelo 91 necandelo 98 loMgaqo-siseko, imiba efana nabaphathiswa abambeleyo ayixoxwa yiKhabhinethi ke ngoko iinkcukacha zonke azikho kwimizuzu yezigqibo zeKhabhinethi.3. Imithetho eYilwayo3.1. Ukupapashwa koMthetho-sihlomelo oYilwayo weSizwe wezoTywala wowama-2016 ukuze uluntu luhlomle ngawo kwamkelwe. Lo Mthetho-sihlomelo utshintsha uMthetho weSizwe wezoTywala, wowama-2003 (uMthetho uNombolo 59 wowama-2003). Oku kuvunywe kunye noMgaqo-nkqubo ogqityiweyo weSizwe wezoTywala, olungisa imingeni ebangela ukungasebenzi ngokufanelekileyo koMthetho okuye kwakhokelela ekubeni kuqaliswe ukubhalwa kwalo Mthetho-sihlomelo uYilwayo.Lo Mthetho uYilwayo usabela kwifuthe lotywala kuqoqosho nentlalo, isantya sokuza kweengunqu, ukwenza imibandela engundoqo yomthetho ifane kunye nokubangela ukuba imithetho ilungelelane, ukulwa ukudidiyelwa nokurhweba ngotywala bomgunyathi nobungekho mthethweni kwakunye nemingeni emalunga namagunya omthetho kaGunyaziwe weSizwe wezoTywala.Eli nyathelo lokungenelela likwagxile nasekunciphiseni umonakalo kunye nezinye iingxaki eziza notywala, ukutshintsha indlela elisebenza nelimi ngayo icandelo lezotywala kunye nokuphucula intsebenziswano phakathi kwawo onke amaqoqo karhulumente.Lo Mthetho-sihlomelo uYilwayo uhambelana nemiba ekhokeliswe phambili kwi-NDP yokuqinisekisa ukuba kukho ulawulo olululo, ukukhuselwa koluntu kunye nokudalwa kwemisebenzi. Phakathi kwezinye izinto, lo Mthetho-sihlomelo uza kuthintela ukurhweba ngokungekho mthethweni, uphucula iinkqubo namaphulo okufundisa uluntu, uncedisa nakwiinkqubo eziphuculiweyo zokunceda abo sele bexhomekeke etywaleni.3.2. IKhabhinethi ikwayivumile iidrafti yoMthetho-sihlomelo oYilwayo weSizwe wezokuNgcakaza wowama-2016 ukuze uluntu ngobubanzi luhlomle kuwo. Lo Mthetho uYilwayo ulungisa iingxaki ezibangela ukungasebenzi kakuhle koMthetho weSizwe wezokuNgcakaza, wowama-2004 (uMthetho uNombolo 7 wowama-2004).Lo Mthetho uYilwayo ufuna ukuqinisekisa ukuba ulawulo ngentsebenziswano kunye nomba wokuba liliso ziyaphuculwa futhi imithetho iyacaciswa kwaye neziphumo ezibi zokungcakaza ziphungulwa kakhulu. Lo Mthetho uYilwayo uza kugxininisa ekuphuculeni ezi ntlobo zikhoyo zongcakazo ngoku kwaye akukho ntlobo zintsha zongcakazo ziza kuqaliswa. Lo Mthetho uYilwayo uza kuqinisekisa ukuba abo basemngciphekweni abafana nabantwana kunye nabo bangcakaza ngemali ngokugqithisileyo bayakhuselwa kwaye baza kukwazi ukufumana uncedo kwimibutho efana noGunyaziwe weSizwe wezokuNgcakaza.Lo Mthetho uYilwayo ulungelelwaniswe kanye nemiba ephambili ekwi-NDP eneenjongo zokuqinisekisa ukuba kukho ulawulo olululo, ukhuseleko loluntu, ukudalwa kwemisebenzi, ezolonwabo nezokuzonwabisa.4. Imisitho ezayo4.1. UMphathiswa wezobuDlelwane bamaZwe ngamaZwe neNtsebenziswano, uNksz Maite Nkoana-Mashabane, uza kukhokela igqiza eliya kwiNgqungquthela yoMbutho wamaZwe asaKhulayo (i-NAM) phantsi komxholo ithi: Uxolo, Ukuzimela noBumbano Kusenzelwa uPhuhliso” eza kubanjelwa eVenezuela ukusuka ngomhla we-17 ukuya kowe-18 kweyoMsintsi ngowama-2016.I-NAM nguwona mbutho mkhulu wamazwe ngaphandle kwe-UN kwaye inika amazwe asaphuhlayo ithuba lokuba abe negalelo enze nomahluko obonakalayo kwimiba yehlabathi futhi iqinisekisa nokuba izinto ezitya la mazwe asahluphayo zithathelwa ingqalelo.4.2. UMongameli Zula uza kukhokela igqiza eliya kwiSeshoni yama-71 yeNdibano eNkulu ye-UN (i-UNGA) eza kubanjelwa kuNdlunkulu we-UN eNew York ukusuka ngomhla we-18 ukuya kowama-22 kweyoMsintsi ngowama-2016.Ngomhla woku-1 kweyoMqungu ngowama-2016 iiNjongo eziZinzileyo zoPhuhliso (ii-SDG) ezili-17 ze-Ajenda yowama-2030 yoPhuhliso oluZinzileyo, ezazamkelwe zinkokeli zehlabathi ngeyoMsintsi ngowama-2015 zaqala ukusebenza ngokusesikweni. Kule minyaka ili-15 izayo, amazwe azakwenza konke okusemandleni awo ukuphelisa zonke iintlobo zendlala, alwe ukungalingani nengxaki yokutshintsha kwemozulu, logama ngaxeshanye kungetho bani ushiywa ngasemva.4.3. USekela-Mongameli uCyril Ramaphosa uza kukhokela imibhiyozo yoSuku lwaMafa ngomhla wama-24 kweyoMsintsi ngowama-2016 eza kubanjelwa eGaleshewe Stadium, eKimberley, eMntla Koloni.  Olu Suku lubhiyozelwa phantsi komxholo: “Ukuhlonipha Amachule namaGcisa Omthonyama ngokuZingca ngobu-Afrika bethu”.4.4. INkomfa yeHlabathi ngoPhuhliso oluZinzileyo iza kubanjelwa eNew York ukusuka ngomhla wama-21 ukuya kowama-22 kweyoMsintsi ngowama-2016 phantsi komxholo othi: “Ukuqhubela Phambili: ii-SDG ziseTyenziswa”.Injongo yale nkomfa kukukhangela nokwabelana izisombululo ezinokusebenziseka nezisekelwe kubungqina ezinokuxhasa ii-SDG. Le nkomfa iza kudibanisa abathathi-nxaxheba abasuka koorhulumente, iingqondi ezifundisa kwiidyunivesiti, kwi-UN, kwii-arhente zamazwe ngamazwe, kwimibutho engekho phantsi korhulumente kunye nemibutho yoluntu ekuhlaleni.4.5. IKhabhineti iyawamkela umbhiyozo weminyaka emihlanu woMbutho wooRhulumente Abavulelekileyo (i-OGP) ububanjelwe ecaleni ngethuba kuqhutywa i-UNGA, eNew York ngomhla wama-20 kweyoMsintsi ngowama-2016.Kulo msitho uMzantsi Afrika uza kunikezela ngesikhundla sokuba nguSihlalo Omkhulu we-OGP. Lo msitho uza kuzinyaswa ziNtloko zemiBuso nooRhulumente, inkokeli zemibutho yoluntu kunye namanye amahlakani adlale indima enkulu kwimisebenzi eyimpumelelelo nemihle eyenziwe yi-OGP. UMzatsi Afrika wathatha isikhundla sokuba nguSihlalo Omkhulu se-OGP kwiNgqungquthela yaseMexico ngeyeDwarha ngowama-2015.Ukususela oko iiNtloko zemiBuso nooRhulumente ezisibhozo zadibana neenkokeli ezisithoba zemibutho yoluntu ukuseka i-OGP kumsitho owawubanjwe ecaleni ngethuba kuqhuba i-UNGA ngowama-2011, lo mbutho uneenjongo ezahlukeneyo ukhule ngoku wanamalungu angoorhulumente angama-70 kunye namawaka emibutho yoluntu ephuma mbombo zone eli zeli limiweyo, kunye nezivumelwano ezingaphezulu kwama-3 000 ezinemigqaliselo ecacileyo ukunyusa izinga lokwenza izinto elubala kunye nelokuphendula koorhulumente kunye nendlela abantu abathatha ngayo inxaxheba kwimiba yolawulo.4.6. UMphathiswa weziSeko zoNxibelelwano neeNkonzo zePosi, uGq Siyabonga Cwele, uza kukhokela igqiza loMzantsi Afrika eliya kwintlanganiso yeKhomishini ye-UN ye-Intanethi eSebenza Ngesantya eza kubanjelwa eNew York ngomhla we-18 kweyoMsintsi yowama-2016.Le khomishini inikwe umsebenzi wokuqwalasela amacebo okufakela abantu abazibhiliyoni ezine, abangenayo i-intanethi kungoku nje, i-intanethi ekhawulezayo ngendlela engazikutyabula malini ininzi. Kulo nyaka le ntlanganiso iza kuhlola iphonononge la macebo asetyenziswa ngoku ize igqibe ngamanyathelo aza kuthathwa ukuze i-intanethi ekhawulezayo isetyenziselwe uphuhliso oluzinzileyo. 4.7. INyanga yezoThutho ngeyeDwarha yowama-2106 iza kubanjwa phantsi komxholo othi: “Sisonke siqhubela uMzantsi Afrika Phambili”. Le nkqubo iza kuqhuba inyanga yonke iza kubonisa iqhayise ngeeprojekthi zeziseko ezingudoqo zezothutho, ikhuthaze ukusetyenziswa kwezithuthi zikawonke-wonke ize ibethelele amaphulo esizwe okhuseleko ezindleleni.Urhulumente utyala imali kwicandelo lezothutho eliyinxalenye yesiCwangciso esinaManqaku aliThoba sokuvuselela uphuhliso sidale nemisebenzi. Iziseko zezothutho ekutyalwe kuzo imali ziyinxalenye yokwakha nokusebenza ngenkqubo ehlangeneyo yezithuthi zikawonke-wonke kulo lonke eli lizwe.Utyalo-malo olwenziwe sisizwe kwezothutho luza kunceda ukuba uqoqosho lukhule kuze kuliwe nomngeni wentswela-ngqesho, indlala nokungalingani. Utyalo-mali esilwenzileyo kwezothutho abeka eli lizwe njengelinye lamazwe anomtsalane kubatyali-zimali.5. Uluvo lweKhabhineti kwimiba engundoqo esematheni5.1. IKhabhinethi iyazamkela iziphumo ezivela kwiNgqungquthela yeeNkokeli ze-G20, ebizinyaswe nguMongameli Jacob Zuma apho izinto ezibalulekileyo kuMzantsi Afrika ziye zaphakanyiswa.Le Ngqungquthela, ebibanjwe phantsi komxholo othi: Sisingise kuQoqosho lweHlabathi olunoBuchule, oluVuselelekileyo, oluThungelanayo noluDibeneyo” ixovule le miba iphambili ilandelayo: i) UkuKhangela Amacebo Amatsha Okuza Nohlumo, ii), uLawulo oLwenza uMahluko oBonokalayo noluyiMpumelelo loQoqosho neziMali zeHlabathi, iii) uRhwebo noTyalo-mali lweHlabathi oluNgqingqwa, iv) uPhuhliso oluXhanyulwa Nguye Wonke Noludibeneyo, kunye v) Neminye imiba edlikidla iHlabathi efana neNtsholongwana Enganyangekiyo Ngamayeza (i-AMR).Ngelokuzama ukunyusa umgangatho wezokuyila njengecandelo elibalulekileyo kuhlumo kumazwe ahlukeneyo kunye noqoqosho lwehlabathi, i-G20 iye yamkela isiKhokelo sokuKhulisa uYilo njengenkqubo entsha enemigaqo-nkqubo kunye namanyathelo kuwo onke amacandelo ezoyilo, uhlobo olutsha lobuchule bokutshintsha icandelo lemizi-mveliso noshishino lube lolwale mihla, kunye noqoqosho oluxhomekeke kubuxhaka-xhaka bobuchwepheshe.Ukongeza, isiCwangciso sokuSebenza se-G20 sokuTshintshela kwiiNtlobo zooMatshini Ezintsha, sisebenzisa amathuba aba matshini batsha kuqoqosho abalinika amashishini, ingakumbi imizi-mveliso kunye neenkonzo ezifana nalo. Oku kuquka inkxaso kumazwe asaphuhlayo kwicandelo lezokutshintsha uqoqosho lube lwale mihla, ingakumbi amazwe ase-Afrika kunye naManye Amazwe Angaphuhlanga Gqibelele (ii-LDC).Kwakunye, nokuphehlelelwa kwePhulo le-G20 lokuXhasa uTshintshelo kooMatshini e-Afrika nakwii-LDC kukhulisa amathuba ohlumo loqoqosho oluxhanyulwa nguye wonke nawokuphuhla ngokuza nemigaqo-nkqubo ilizwe ngalinye elizikhethelayo.Ngelokuphosa igade kumsebenzi wokwakha inkqubo yezoqoqosho evulelekileyo nenyamezelayo ukuncedisa kuhlumo nophuhliso oluzinzileyo, isindululo soMzantsi Afrika sokuba umba wemali efumaneka ngeendlela ezimnyama nezingekho mthethweni ngokupheka amaxabiso kufuneka ukhe kuqwalaselwe nguMbutho weHlabathi wezoRhwebo (i-WTO), samkelwe.Ukulungisa le ngxaki kuza kuvulela izimali ezinokusetyenziswa ngoorhulumente base-Afrika ukuphumeza iiNjongo zoPhuhliso oluZinzileyo kunye neenkqubo zabo zophuhliso.5.2. IKhabhinethi iyakubethelela ukuba luxanduva labo bonke abemi boMzantsi Afrika ukuzama ukonga amanzi nokuwasebenzisa ngobunono, oku kuquka ukutywina imibhobho evuzayo nokukhathalela iziseko ezindundoqo zikarhulumente ezikwiindawo ezihlala uluntu.Ukuhla komthamo kumadama esizwe kunyanzelise ukuba kumiselwe imiqathango yokusetyenziswa kwamanzi kumaphondo amaninzi, iphondo elisanda kumisela le miqathango liPhondo laseGauteng.Kufuneka sisebenzisane sincedisa iindawo ezisengxakini ngokuxela kwabasemagunyeni izenzo zokonakalisa nokuba iziseko ezingundoqo. Urhulumente uyazazi iinzima abantu bakuthi abaphila phantsi kwazo kwezi ndawo zichaphazelekileyo kwaye iQela labaPhathiswa Abahlukeneyo eliJongene neMbalela liwacacisile amanyathelo okungenenela kwimimandla ethwaxwe yimbalela kakhulu.Amanyathelo okungenelela ethuba elide nelifutshane sele eqalisiwe ukusetyenziswa ngelithuba namaphulo okubeka iliso nokuhlola nawo eqhuba. ISebe lezoLawulo lweNtsebenziswano neMicimbi yeMveli, lisebenzisa iZiko leSizwe loLawulo lweeNtlekele, liyaqhuba ukubeka phantsi kweliso imeko yembalela egqubayo nokunqongophala kwamanzi elizweni, likwenza oku lisebenzisana nawo onke amanye amacandelo kunye namashishini abucala.5.3. IKhabhinethi nayo njengesizwe yothulela umnqwazi umsebenzi omhle weQela loMzantsi Afrika elithatha inxaxheba kwiMidlalo yeParalimpikhi yowama-2016 eRio eBrazil ukusuka ngomhla wesi-7 ukuya kowe-18 kweyoMsintsi. Ezi mbaleki zisenze saziva sinebhongo neqhayiya sisizwe kwaye zithathele kwinto ezidume ngayo eyokuqhuba kakuhle kakhulu kwimidlalo yeParalimpikhi. IKhabhinethi iliqhwabela izandla eli qela ngokuphumelela iindebe ezisithoba okwangoku: ezegolide ezintathu, ezesilivere ezintathu nezebronzi ezintathu. IKhabhinethi ithi amaqobokazana angalal’endleleni kunyembelekile kwezi mbaleki zilandelayo ngokukhuphumelela iindebe zegolide: indadi uKevin Paul, uHilton Langenhoven kwezokutsiba kunye noCharl du Toit ngokuphumulela umbaleko womgama we-100-metre.5.4. IKhabhinethi iyakuvuyela ukukhutshwa kweenkcukacha-manani zolwaphulo-mthetho nguMbutho wamaPolisa aseMzantsi Afrika (i-SAPS) ezinika iinkcukacha ezigcweleyo ezibonakalisa ukuba amazinga olwaphulo-mthetho lulonke kweli lizwe ehlile.Nangona amalinge e-SAPS okuthoba amazinga eentlobo ezithile zolwaphulo-mthetho encomeka, iKhabhinethi isaxhalabile ngokunyuka kolwaphulo-mthetho olunobundlobongela, ingakumbi ukubulala.Ukulwa ulwaphulo-mthetho luxanduva lomntu wonke. Kufuneka sisebenzisane ne-SAPS ukuze sifikelele kwingomso esilifunayo sonke, leendawo esihlala kuzo ezikhuselekileyo, izixeko ezikhuselekileyo kunye nesizwe esikhuselekileyo. Oku kuza kunyusa izinga lentsebenziswano phakathi kwee-arhente ezahlukeneyo zogcino-mthetho ukuze kuphungulwa ulwaphulo-mthetho.5.5. IKhabhinethi ikhumbuza abahlawuli berhafu ukuba bangenise iingxelo zabo zerhafu ngokwabo okanye bazithumele ngeposi kuba sele ukufutshane kakhulu umhla omiselweyo wokuvala ukungeniswa kweengxelo zerhafu zowama-2016 ongumhla wama-23 kweyoMsintsi ngowama-2016.IKhabhinethi ifuna ukubamba ngazibini kubahlawuli berhafu asele bezingenisile iingxelo zabo zerhafu. Imali eqokelwa ngu-SARS inceda urhulumente ukuba akwazi ukubonelela izigidi zabemi boMzantsi Afrika ngeenkonzo abazidinga kakhulu.5.6. IKhabhinethi iyayazi imigudu neenzima abantu abatsha abadibana nazo xa bezama ukuzifundisa. IKhabhinethi isazimisele ekuqinisekiseni ukuba imfundo esemgangathweni nefikelelekayo ifunyanwa ngabo bonke.Imali yokuncedisa abafundi ekhutshwe sisiKimu seSizwe sokuNceda Abafundi ngeMali yokuFunda (i-NSFAS) zibhiliyoni ezingama-14 582 zeerandi, futhi inceda abafundi abaphuma kumakhaya asokolayo kodwa abaqhuba kakuhle kwizifundo zabo ukuba bakwazi ukufunda kuzo zonke iidyunivesiti zikawonke-wonke ezingama-26 kunye neeKholeji zoQeqesho neMfundo yobuGcisa namaKhondo (i-TVET) ezingama-50.NgokoPhando lwamaKhaya Ngobubanzi oluqhutywe liZiko leeNkcukacha-manani zoMzantsi Afrika: Iziphumo zezifundo kwabo bafundayo ziyaphucuka futhi nezinga labo baya esikoweni liyakhula. Kubantu abaneminyaka yobudala ephakathi kwama-20 nangaphezulu, ipesenti yabo baphumelele iBanga le-12 njengelona banga liphezulu lesikolo baliphumeleleyo inyuke isuka kwi-21.9% ngowama-2002 laya kwi-28,0% ngowama-2015.Inani labantu abaphumelele izifundo kumaziko emfundo ephakamileyo linyukile lisuka ku-9.3% laya kutsho kwi-14.1%. IKhabhinethi isazimisele ukubonelela ngemfundo esimahla kwabo basokolayo, kodwa oku kuza kwenziwa ngezigaba futhi kuxhomekeke kwimpokotho yesizwe.Umbono wethu wexesha elide wemfundo ephakamileyo uza kuxhomekeka kwiziphumo zoKomishini yoPhando ngokuXhaswa ngeMali kweMfundo ePhakamileyo noQeqesho, ekungoku ehleliyo kwaye ekulindeleke ukuba iqukumbele umsebenzi wayo ngomhla wama-30 kweyeSilimela ngowama-2017. Sicela onke amahlakani ukuba anike iKomishini yoPhando ngokuXhaswa ngeMali kweMfundo ePhakamileyo noQeqesho ithuba lokuba igqibe umsebenzi wayo. Ngokusebenzisana singeza nezisombululo ezivakalayo neziza kusebenza ixesha elide.5.7. IKhabhinethi ixhalabile kukuqhambuka kwakhona kwemigushuzo yogwayimbo enobundlobongela kwamanye amaziko emfundo ephakamileyo. Ukonakaliswa kwempahla sisenzo zolwaphulo-mthetho esiphazamisana nezikhalazo neminye imiba efanelekileyo.Izixhobo zokusebenza ezitshatyalaliswa, kuquka ithala leencwadi kwiDyunivesiti yaKwaZulu-Natal, ukutshiswa kweencwadi iziseko ezingundoqo akwamkelekanga kwaphela, endaweni yoko kutshabalalisa indyebo novimba wolwazi oqokelelwe iminyaka. Ezi zizenzo zolwaphulo-mthetho ekufuneka ii-arhente zogcino-mthetho zibe ngqwabalala kuzo.Ezi zenzo zityabula imali nayo engekhoyo yokubonelela ngemfundo abantwana abaphuma kumakhaya angathathi ntweni. IKhabhinethi icela iinkokeli zabafundi ukuba nazo zibe yinxalenye yekhwelo lokuba makukhuselwe iziseko ezingundoqo ezibalulekileyo zeedyunivesiti kuba ziyinxalenye yamafa esizwe abo bonke abemi boMzantsi Afrika.Urhulumente uzivile izikhalazo zabafundi, futhi ziyaqwalaselwa kungoku nje. Sisebenzisana nabo bonke abachaphazelekayo ukuze sifumane isisombululo esiza kuhlala ixesha elide.5.8. IKhabhinethi ikhathazekile kukusweleka kwabo bemba imigodi ngokungekho mthethweni kumgodi osele wavalwa oseLanglaagte. Ukusweleka kwaba bantu kusikhumbuza ngeengozi zokumba imigodi eyavalwayo ngokungekho mthethweni ukuba ayizozenzo ezingekho mthethweni nje kuphela koko zibeka ubomi babantu emngciphekweni.ISebe leziMbiwa lisebenzisana nee-arhente zogcino-mthetho ukuqinisekisa ukuba abophuli-mthetho bayabanjwa ingakumbi loo migulukudu iphambili iqhubeleka nokurhweba ngezimbiwa ezingekho mthethweni.IKhabhinethi icela ukuba onke amahlakani asebenzisane ukulwa umkhuba wokumbiwa kwemigodi ngokungekho mthethweni. Isebe lisebenzisana neenkampani zezemigodi kwaye livale imigodi ebingasasetyenziswa engaphezulu kwama-200 ebichaphazeleka kwizenzo zokombiwa kwemigodi ngokungekho mthethweni.5.9. IKhabhinethi iqhwabela izandla iSebe leMfundo esisiSeko ngokuphumelela Imbasa yeHlabathi yezeLitherasi yoMbutho we-UN wezeMfundo, ezeNzululwazi nezeNkcubeko (i-UNESCO) ngephulo lalo i-Kha Ri Gude Mass Literacy Campaign. IiMbasa zeHlabathi zeLitherasi ze-UNESCO ziwonga umsebenzi ogqwesileyo namaphulo angaqhelekanga ezinto ezintsha kwicandelo lezelitherasi (isakhono sokukwazi ukufunda nokubhala).I-Kha Ri Gude Mass Literacy Campaign yaqalwa ukuze iphungule inani labantu abangakwaziyo ukufunda nokubhala eMzantsi Afrika, kwaye lincede abantu abasemaphandleni nabasezidolophini abazizigidi eziyi-4.7. Iqhutywa ngazo zoli-11 iilwimi ezisemthethweni, kuquka ne-braille.5.10. IKhabhinethi yothulela umnqwazi umlonjikazi uPretty Yende oyimvumi ehlonitshwa lihlabathi liphela kodwa eyinzalelwana yedolophana encinci yasePiet Retief ngokuba abe ngumzekelo omhle kuthi sonke. Phakathi kweminyhadala aza kucula kuyo, uza kube inguye oyimvumi ephambili kumnyhadala wase-Italy womculo we-opera i-Lucia di Lammermoor e-Opéra Bastille eParis kule nyanga izayo. NgeyoMnga uza kube eyimvumi ephambili ku-Roméo et Juliette kwiholo iMetropolitan Opera House eNew York.5.11. IKhabhinethi iqhwabela izandla uNksz Esther Mahlangu, umzobi negcisa leNdebele elihlonitshwa lihlabathi liphela nelawongwa nge-Order of Ikhamanga yoMzantsi Afrika. UMama uMahlangu kunye nabakwa-BMW baza kuphawula iminyaka engama-25 yesivumelwano sabo sokusebenzisana esisengundaba-mlonyeni nanamhlanje kwi-Frieze Art Fair eLondon phakathi komhla we-5 ukuya kowesi-9 ngeyeDwarha yowama-2016.5.12. IKhabhinethi njengabemi boMzantsi Afrika nayo inqwenelela uMama uWinnie Madikizela-Mandela amathamsanqa nempilo ende xa eza kuba egqiba iminyaka engama-80 ezelwe. Owaziwa ngabaninzi njengokuba “nguMama woMzabalazo, uMama uWinnie ligqala lomzabalazo elihlonitshwa ngumntu wonke kwaye usisibane nomzekelo wesibindi sokukwazi ukunyamezela kwabantu basetyhini kwihlabathi liphela.IKhabhinethi ithumela amazwi ayo ovelwano kwaba:5.13. Usapho nezihlobo zemvumi ye-opera eyinzalelwane yoMzantsi Afrika ehlonitshwa lihlabathi liphela, uMnu Johan Botha. UMnu Botha uza kukhunjulwa ngelizwi ebelipholile kodwa lithi lakutsho kuhlokome amawa elaziwe kumaholo namaziko omculo we-opera mbombo zone zeli limiweyo, kuquka ne-Vienna State Opera eyamhlonipha ngewonga lokuba yi-Kammersänger, iwonga elinikwe iimvumi ezingenantanga kumculo we-opera nowe-classical e-Austria naseGermany.5.14. Kwiintsapho, izihlobo zabo bebesebenza nomqhubi kaloliwe wakwaTransnet nomncedisi kaloliwe abathe basutywa kukufa ngethuba uloliwe wakwaTransnet olayisha iimpahla ethe wawa kwisikhululo sikaloliwe iDelvillewood kulandela ukudilika kweengqimba zodaka eHillcrest entshona yaseDurban.5.15. Abantu baseTanzania emva kwenyikima ebeyi-5.7 ngokwesikali sikaRichter ebulele abantu abaninzi. Iintsapho zabo baphulukene nobomi babo kunye nabo bonzakeleyo siza kuzibeka emithandazweni yethu.6. IzikhundlaZonke izikhundla zixhomekeke ekuqinisekisweni kwamabakala emzemfundo kunye nokuqinisekiswa okufanelekileyo kwezokhuselo.6.1. ISebe lezeMidlalo noLonwabo: UMnu Alec Moemi njengoMlawuli-Jikelele kwisivumelwano sesihlandlo sesibini seminyaka emihlanu.Imibuzo:Donald LiphokoInombolo yoqhakamshelwano: 082 901 0766"
INtetho kwiNtlanganiso yeKhabhinethi yomhla wama-28 kweyoMsintsi yowama-2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/xh/speeches/statement-cabinet-meeting-28-september-2016-29-sep-2016-0000,"1. Ukuphunyezwa kweeNkqubo zikaRhulumente ezinguNdoqo1.1. Singurhulumente sizinikele kakhulu ekuphuculeni abantu bakuthi, kungoko imfundo ihleli ingowona mba uphambili kuthi. Oku sikubonakalise ngezibonelelo, apho iMfundo ePhakamileyo noQeqesho izezona zixhamle kakhulu kuhlahlo-lwabiwo mali lesizwe, ngokufumana uchatha oyili-18% kunyaka wama-2016/17.  Nangona kukho ukudodobala kuqoqosho sisaqhubeka ukubonelela ngemithombo njengokubonakalisa inkxaso yethu ekwandiseni inani labo bafumana iMfundo ePhakamileyo, nemfundo nje jikelele. Kulo nyaka urhulumente uhlawule imali eyibhiliyoni yeerandi eyi-1.9  eyinxalenye yentsalela yeebhiliyoni zeerandi eziyi-2.3 ebibangelwe kukuhlawula kukarhulumente imali yokuthintela ukunyuswa kwemali yemfundo kunyaka wama-2016. Imali engaphezulu kweebhiliyoni zeerandi eziyi-4.5 ephinde yabekelwa bucala ukulungiselela unyaka-mali wama-2016/17 ukwenzela ukuba ifunyanwe siSkimu seSizwe soNcedo lwezeZimali yabaFundi (i-NSFAS) ukunceda abafundi abaphuma kumakhaya ahluphekayo ukuze bakwazi ukufumana imfundo ephakamileyo.1.2. Urhulumente uyiqonda kakuhle into yokuba ukutyala imali kwimfundo yabantwana bethu kuza kunyusa isantya uqoqosho lweli olukhula ngaso, into leyo edingeka kakhulu ukuze kuliwe nomngeni ontlantlu-ntathu wentswela-ngqesho, indlala nokungalingani.Urhulumente uzivile waza wasabela kwizikhalazo zabafundi kwaye uza kubabhatalela abafundi basezidyunivesiti abaphuma kumakhaya angathathi ntweni nalawo amkela imivuzo ephantsi kulo chatha uza kongezwa kwimali yokufunda yowama-2017.  Abafundi abanabazali okanye abalondolozi abanokwazi ukuyihlawulela imfundo yasedyunivesithi kufuneka kwaye kukwafanele ukuba baqhubekeke ukwenza njalo, kuba imfundo luxanduva lomntu wonke hayi nje urhulumente kuphela.1.3. Ukunyuswa kwemali yokufunda kuwuthathele ingqalelo umba wokwazi kwabafundi nabazali babo ukuhlawula, kwakunye nemfuneko yokuqinisekisa ukuba amaziko emfundo ephakamileyo azinzile ngokwezezimali.  Ingxelo yexeshana eyenzwe liBhunga leMfundo ePhakamileyo iphakamise ukuba isixa enyuswa ngaso imali yokufunda yonyaka wama-2017 sihambelane nokunyuka kwamandla emali kuwo onke amaziko.1.4. Urhulumente usamkele isiphakamiso sokuba imali yokufunda inyuswe nge-8% kwiidyunivesithi neekholeji zeMfundo yobuGcisa namaKhondo noQeqesho, ngeli xesha eza kuncedisa ngemali yokubhatala abafundi abangenamali yaneleyo yokufunda abaphuma kumakhaya ahluphekayo kunye nabafundi abaphakathi kwaba basokolayo nabo baphuma kumakhaya afumileyo.Ngeli xesha iKhomishini yoPhando kaMongameli lweNkxaso-mali yeMfundo ePhakamileyo noQeqesho iwugqibezela umsebenzi wayo, iidyunivesithi zeli kufanele ziqhubekeke zisebenza, ukuvelisela uqoqosho izakhono, nokuxhobisa abemi boMzantsi Afrika abasebatsha nabafundi abavela kumazwe ehlabathi jikelele, ngokukodwa abaphuma kumazwe angamalungu oMbutho woPhuhliso lwe-Afrika eseMazantsi (i-SADC).   1.5. IKhabhinethi ibongoza abafundi ingakumbi iinkokheli zabafundi, ukuba bavakalise izikhalazo zabo ngendlela efanelekileyo belandela uMgaqo-siseko, okhokela bonke abemi boMzantsi Afrika.  Udushe lwakutsha nje lungcolisa igama loqhankqalazo lwabafundi, xa eli lizwe libukele ukonakaliswa, ukutshatyalaliswa kwezakhiwo, ukutshiswa kwamathala eencwadi kanti ngoku sithetha nje kwada kwakho nokusweleka komsebenzi wasedyunivesithi.1.6. UMongameli uJacob Zuma uyalele iNtlanganisela yezobuLungisa, uThintelo loLwaphulo-mthetho noKhuseleko (i-JCPS) ukuba lisebenze ngalo mbodamo utshabalalisa amaziko wethu emfundo ephakamileyo. UMongameli uza kudibana nabaPhathiswa beNtlanganisela ye-JCPS ekuhambeni kwethuba namhlanje. Ii-arhente zogcino-mthetho, zisebenza ngokomthetho, ziza kwenza konke ezinakho ukukhangela abo baphambili ekwenziweni kwezenzo zolwaphulo-mthetho.    1.7. Ekwamkeleni isimemezo esenziwe liSebe leMfundo esiSiseko sokuba onke  amalungiselelo agqityiwe okubhaliswa kweemviwo zeSatifikethi esiPhezulu seSizwe seBanga le-12 soNyaka wama-2016, sibongoza bonke abadlali-ndima abalulekileyo ukuba basebenzisane ukuqinisekisa ukuba amaziko wethu emfundo ephakamileyo akulungele ukwamkela aBafundi beBanga le-12 kulo nyaka wama-2016 khona ukuze silungiselele abantwana bethu ingomso eliqaqambileyo. Bonke abadlali-ndima ababalulekileyo, ingakumbi abazali nabalondolozi babantwana, kufuneka badlale indima emandla ekufumaneni izisombululo zexesha elide kumngeni wemali yokufunda.Iimviwo zeBanga le-12 ziqala ngomhla wama-26 kweyeDwarha ukuya kumhla wama-29 kweyeNkanga yowama-2016. UMphathiswa weMfundo esiSiseko uza kupapasha iziphumo zeemviwo zeBanga le-12 zonyaka wama-2016 ngomhla we-4 kweyoMqungu yowama-2017. Kwiimviwo zonyaka wama-2016, sinabafundi abangama-677 141 abafunda behleli edesikeni kunye nabangama-150183 abafunda besebenza, elilinani elingaphezulu ngama-9 000 kwabonyaka wama-2015, okubonakalisa ukuzinikela kukarhulumente ekuqinisekiseni ukuba linyukile inali labantu abatsha beli abawaphumumelelayo amabanga emfundo  esisiseko khona ukuze bakwazi ukuthatha inxaxheba kuqoqosho. IKhabhinethi inqwenela bonke abafundi boNyaka wama-2016 okuhle kodwa xa bengena kwisigaba sokugqibela samabanga abo emfundo esisiseko.  1.8. Njengokuba ihlabathi libhiyozela uSuku looTitshala lweHlabathi ngomhla we-5 kweyeDwarha yowama-2016, iKhabhinethi iqhwabela izandla bonke ootitshala bethu kwaye ibancoma ngokuzinikela kwabo nokusebenza nzima ekwakheni isiseko seenkokheli zethu zangomso. Ukuzinikela nokunyamezela kootitshala bethu kubaphakamisile abantu bakuthi kwaye kusaqhubekeka ukuqhubela abantwana bethu kwingomso eliqaqambileyo.Uqoqosho1.9. IKhabhinethi iyakhuthazwa ziziphumo zeendibano zokufakana imilomo  ezisaqhubekayo phakathi kukarhulumente neenkokeli zezoshishino nezikhokelwa nguMongameli uZuma ngePhulo likaMongameli lamaGosa aziNtloko zesiGqeba (ii-CEO) ngamalinge okuzama ukwenza uqoqosho luzinze, ukuphemba ngokutsha uhlumo lwezoqoqosho nokuthintela ukuthotywa kwezinga eli lizwe elibekwa kulo zi-arhente ezizimeleyo zehlabathi ngokwesakhono salo sokukwazi ukuhlawula amatyala.   Inkqubela iquka inkqubo yokuqeshwa kolutsha yokufakwa kwabantu abatsha abasisigidi kwinkqubo ehlawulayo yokusebenzela ukufunda amava omsebenzi kule minyaka mithathu izayo kumashishini abucala, kuquka ukusekwa kweNgxowa-mali yamaShishini amaNcinci naPhakathi kutyalwe imali eyibhiliyoni eyi-1,5 kumashishini amancinci. Ngokuhambelana neSicwangciso esimaNqaku aliThoba sikarhulumente, sele wenziwe umsebenzi wokuhlola amacandelo ezoqoqosho asibhozo kwaza kwachongwa iindawo zotyalo-mali olutsha nohlumo lwezoqoqosho.Ukususela ngoku abezoshishino baza kusebenzisana norhulumente ngezi projekthi zilandelayo: ukusekwa kweNgxowa-mali yoHlumo kwezoLimo;  inkxaso yamaphulo okuthengisa ezokhenketho; ukwandisa inani labongikazi abaqeqeshiweyo; nokuvuselelwa kwemimandla yemizi-mveliso ephelayo, ngokukodwa kuNxantathu weLigwa.1.10. Inkqubela sele yenziwe ekufezekisweni kwesiCwangciso-qhinga seSizwe soPhandonzulu lobuChwepheshe be-Hydrogen neeSeli zeziBaso, uPhuhliso nobuChule bokuYila (isiCwangciso-qhinga se-HySA). IKhabhinethi yasivuma ngowama-2007 isiCwangciso-qhinga se-HySA ukudala ulwazi nokuvumela uphuhliso lweemveliso ezinokuthengiswa ezinexabiso eliphezulu kwicandelo lobuchwepheshe be-Hydrogen neeSeli zeziBaso ngenkqubo yokuxhamlisa yeqela lemithombo yesinyithi yeplatinamu yeli lizwe. Oku kuza kuphucula namathuba okuqhubela phambili ukusetyenziswa kwemveliso yalapha ekhaya ngeenjongo zokukhulisa oosomashishini abamnyama. Obu buchule bokuvelisa izinto ezintsha baseMzantsi Afrika buquka ukwenza igalelo kubuchule bokuyila behlabathi ngokwenza ukuba iimveliso zobuchwepheshe zithengiseke ngeli xesha iza kuthatha i-25% yabathengi nabasebenzisi bobuchwepheshe be-Hydrogen neeSeli zeziBaso, eyakulingana nebhiliyoni eyi-1.37 yeerandi ngowama-2020.1.11. IKhabhinethi iyakuvuma ukuphunyezwa komthetho omtsha oza kulawulo ubudlelwane phakathi komqeshi nomsebenzi ngokumalunga nokwenziwa koshishino komsebenzi karhulumente noMbuso. Lo mmiselo ubhengezwe kwiPhephandaba loMbuso wenza ukuba kusebenze uMthetho woLawulo loMsebenzi kaRhulumente, wama-2014 (uMthetho 11 wama-2014).  1.12. Ukunikezelwa kwezindlu ezingama-500 okuqala kwiProjekthi eDibeneyo yezokuHlaliswa koLuntu eSavanna City, nebikhokelwa nguMphathiswa wezokuHlaliswa koLuntu, uNksz Lindiwe Sisulu, iyinxalenye yamalinge karhulumente ekuboneleleni ngezindlu abantu abasokolayo nokunceda ukubuyisela isidima sabo ngokuqinisekisa ukuba baxhamla ilungelo lokuba neendawo zokuhlala ezifanelekileyo nezisemgangathweni. Kunikezelwe izindlu ezingama-200 kumagqala emfazwe. Xa sele igqityiwe le projekthi kule minyaka mihlanu ilandelayo, iza kuba sele inezindlu ezingaphezulu kwe-18 000, apho ama-500 kuzo ziza kunikezelwa kumagqala emfazwe.1.13. UMphathiswa weziSeko zoNxibelelwano neeNkonzo zePosi, uGq Siyabonga Cwele noMkomishinala weMbumba yaMazwe ase-Afrika (i-AU) uGq Elham Ibrahim bamisele ngokuyimpumelelo iQonga leSizwe loLawulo lwe-Intanethi kunye neZiko Lokwabelana nge-Intanethi loMbutho woPhuhliso lwamaZantsi e-Afrika.IQonga lase-Afrika loLawulo lwe-Intanethi (i-AflGF) libhale ingxelo ecacisa uluvo lweli  lizwe, kumalungiselelo e-AflGF yesiHlanu ukususela ngomhla we-16 ukuya kowe-18 kweyeDwarha yowama-2016, eThekwini, KwaZulu-Natal. I-AflGF iza kukholela ekuhleni kwamaxabiso e-Intanethi kulo mmandla ngenxa yokuba uthungelwano lwe-Intanethi luza kujikeleza phakathi kwamazwe ase-Afrika.La malinge abonakalisa indlela uMzantsi Afrika ne-AU abawuxabise ngayo umba wokuthatha inxaxheba ngendlela ebonakalayo kuqoqosho oluqhutywa nge-Intanethi hayi njengabasebenzisi bayo kuphela. Oku kukwasisondeza ekudaleni uqoqosho oluqhutywa yi-intanethi oluxhanyuwa ngumntu wonke kunye nobomi obuxhomekeke nobuxabise ulwazi, njengoko kucingeleka kwisiCwangciso seSizwe soPhuhliso (i-NDP). Urhulumente uzimisele ekuqinisekiseni ukuba i-Intanethi ifikeleleka jikelele kubo bonke abemi boMzantsi Afrika, okwenza igalelo ekudaleni isizwe esingacaluli mntu.   1.14. UMnyhadala-mboniso wezoPhapho  nezoKhuselo eMoyeni kunye nomboniso wezoKhuselo osingathwe liSebe lezoKhuselo, i-Armscor, uMbutho woMzantsi Afrika wezoPhapho, ezaManzi nezoKhuselo, uDenel kunye noMbutho waseMzantsi Afrika wezoPhapho kwezoRhwebo. Le miboniso inike  icandelo lezokhuselo laseMzantsi Afrika ithuba lokuba libonakalise izakhono zalo kwihlabathi, kwaye kulo nyaka sikwabone inani elikhulu labantu abenza imiboniso namaqonga okubonisa amelwe ngamazwe awohlukahlukeneyo.2. Uluvo lweKhabhineti kwimiba engundoqo esematheni2.1. IKhabhinethi iyavumelena ngokupheleleyo nengxelo ekhutshwe yi-Ofisi kaMongameli ngomhla wama-23 kweyoMsintsi, kumba weGosa leMisebenzi eliyiNtloko  (i-COO) leQumrhu lezoSasazo laseMzantsi Afrika (i-SABC). IKhabhinethi isihloniphile isigwebo seNkundla yeziBheno ePhakamileyo (i-SCA) sokungqina ukuba makurhoxiswe ukuqeshwa kukaMnu Hlaudi Motsoeneng njenge-COO ye-SABC.IKhabinethi icela iBhodi ye-SABC ukuba iyilandele imiqathango ekwisigwebo se-SCA. Amalinge okuzama ukuphikisa isigwebo se-SCA ngendlela yokutolika umthetho ngokukrokrisayo kubonakalisa ukophula imigomo yezomthetho ngokwakumgaqo-siseko kwaye kucela umngeni kwigunya elinikwe iinkundla zethu ngumgaqo-siseko. Isigqibo sokumqesha kwakhona uMnu Motsoeneng kwisikhundla esitsha kubonakalisa ukungawuthobeli umthetho.IKhabhinethi ikhumbuze iBhodi ngeCandelo le-165 loMgaqo-siseko: ukuba umyalelo okanye isigwebo esikhutshwe yinkundla sibophelela nabani na okanye naliphi na iqumrhu laseburhulumenteni esibhekisa kulo.  IKhabhinethi iyalele uMphathiswa wezoNxibelelwano, uNksz Faith Muthambi, ukuba makathathe amanyathelo angxamisekileyo ukulungisa lo mba kunye neBhodi ye-SABC.   2.2. IKhabhinethi iyazamkela iziphumo zokuthatha inxaxheba koMzangtsi Afrika kwiSeshoni yama-71 yeNdibano eNkulu ye-UN (i-UNGA), nebikhokelwa nguMongameli uZuma.Le ndibano ibibanjwe ukususela ngomhla wama-20 ukuya kowama-26 kweyoMsintsi yowama-2016 phantsi komxholo othi: “Iinjongo zoPhuhliso eziZinzileyo: Amalinge ethu sonke okuguqula ihlabathi”.  Kule seshoni iinkokeli zehlabathi zisamkele isiBhengezo sase-New York esivakalisa ukuzimisela ngokwepolitiki nokuzinikela ekukhuseleni amalungelo embacu nabafuduki. Ezi zivumelwano zokuzibophelela zivula indlela eya kuthethathethwano olujongise kwingqungquthela yehlabathi nokwamkelwa kwesivumelwano sehlabathi  sokufuduka okukhuselekileyo, okwenzeka kakuhle nokwenzeka rhoqo ngowama-2018.Ilizwe lethu kwakhona liyasiphinda isismemo salo sokomelezwa kwamaziko olawulo lwehlabathi, kuquka iZizwe eziManyeneyo (i-UN), ingakumbi iBhunga loKhuselo kwaye icebisa ukuba kwenziwe uhlengahlengiso olukhawulezileyo kula maziko ngenjongo zokulungisa umonakalo wangaphambili wokudlelelela i-Afrika ngezobulungisa into leyo ubungqina bayo bubonakala ngamabhunga namacandelo ayo aphelelwa lixesha.UMongameli uZuma ngokuphathisana noMongameli Francois Hollande waseFrance usingathe iKhomishini ye-UN ekwiNqanaba eliPhezulu kwiNgqesho kwezeMpilo noHlumo lwezoQoqosho  ngomhla wama-20 kweyoMsintsi yowama-2016. Le khomishini yasekwa nguNobhala-Jikelele we-UN kwaye ineenjongo zokubonisana neenkokeli ezikwelona nqanaba liphezulu ukukhuthaza ukudalwa kwamathuba amatsha empangelo kwicandelo lezempilo ehlabathini jikelele. INgxelo yeKhomishini neyamkelwe yiNdibano Enkulu, yenza izindululo kuMazwe angamaLungu, ukususela kwingxaki yokufuneka koqeqesho, imfundo eqhubekayo kunye nomba wokuba kugxilwe kwiinkonzo zezempilo. Oku kuquka isibhambathiso sokuba kuqeqeshwe abasebenzi bezempilo abazizigidi ezingama-40 ngowama-2030.Ukunikezelwa ngokusesikweni kwesikhundla sikasihlalo okhokelayo woMbutho wooRhulumente abaVulelekileyo (i-OGP) kwiFrance kwenziwe nguMongameli uZuma ngexesha lomsitho wokubhiyozela iminyaka emihlanu ububanjwe ecaleni ngethuba kuqhutywa i-UNGA. Ngexesha ibisenguMzantsi Afrika usihlalo we-OGP siye saxhasa isiBhengezo sooRhulumente abaVulelekileyo ekufezekisweni kwe-Ajenda yowama-2030 yoPhuhliso oluZinzileyo, noluza kwenza ukuba amazwe angamalungu e-OGP afake iiNjongo zoPhuhliso oluZinzileyo kwezicwangciso zawo zokusebenza. UMzantsi Afrika ukwakubeke phambili ukusebenza koMthetho ngokungafihlisiyo, iinkcukhacha eziselubala, nokwandiswa ukuthatha inxaxheba koluntu ukuquka imibutho yabahlali kunye namaqela abuthathaka ngaphakathi kwi-OGP.3. Izigqibo zeKhabhinethi ezingundoqo3.1. IKhabhinethi yazisiwe ngohlolo olwenziwa liZiko loQeqesho kwezeNzululwazi yaseMzantsi Afrika ngokumalunga nokulungela kobuchwepheshe baseMzantsi Afrika ukuxhasa ushishino lwegesi ephuma ekuqhushunjisweni kwamatye, isheligesi, kuquka nezindululo ngamanyathelo ekufanele efezekisiwe ngamasebe afanelekileyo.Kweli xesha lokutshintshela kubuchwepheshe obukhupha umoya ongcolileyo omncinci ngeli xesha uphucula ukubakho kwamandla ombane, uMzantsi Afrika uyayiqwalasela into yokuba isheligesi inganegalelo ukongeza kwiintlobo ezahlukeneyo zamandla kwixesha elizayo kweli lizwe.Ingxelo, eza kukhutshelwa ukuba ifunyanwe luluntu, ibalula imiba eliqela efuna ukuhoywa khona ukuze eli lizwe libe kwisimo esipheleleyo sokulungela. Oku kuquka: ukomeleza ulawulo, oogunyaziwe belayisenisi nabovavanyo, ukuqinisekisa ukuba uMzantsi Afrika unezakhono ezifunekayo; ukuxhasa iinkampani ezifanelekileyo ukuba isebenzise amathuba ezoqoqosho, ukumiselwa amanyathelo aza kukhusela imithombo yendalo, nokuqalisa ngophandonzulu. Le ngxelo iza kusetyenziswa njengesiseko sokuphuhlisa uphandonzulu ngegesi ephuma ekuqhushunjisweni kwamatye, isicwangciso sophuhliso nesobuchule bokuvelisa izinto ezintsha.3.2. Sele yenziwe inkqubela kwiphulo i-Operation Phakisa wezoLimo, uBuyekezo lweMihlaba noPhuhliso lwamaPhandle. Ngephulo i-Operation Phakisa urhulumente wandisa uhlumo, ngenjongo yokwenza uMzantsi Afrika isizwe esinokutya kuwo onke amazinga.Ukususela kuCanzibe wama-2016, kubanjwe iiseshoni zofakwano-mlomo nabantu abaninzi kwisithuba seenyanga ezine. Eyona LAB yenzeka isithuba seeveki ezintlanu ukususela ngomhla wama-25 kweyoMsintsi ukuya kowama-28 kweyeDwarha yowama-2016. Ezona njongo ziphambili kukuqinisekisa ngokuqulunqwa kongenelelo olufunekayo nolufezekisekayo olujongise ekubandakanyekeni okukhulu kwezoqoqosho kweli candelo. Iphulo i-Operation Phakisa: kwezoLimo noBuyekezo lweMihlaba lizimisele ukudala imisebenzi esisigidi, lize lilime iihektare ezisisigidi ngowama-2019, njengoko i-NDP ilindele njalo.3.3. IKhabhinethi iyivumile iNkqubo-sikhokelo yobuChule yokuXhotyiswa ukwenzela ooMasipala beSithili nabeNdawo ukuxhasa iNkqubo yeePaka zezoLimo.    INkqubo yeePaka zezoLimo ibe yintsika yemiba ephambili yokuVuselela ngoKutsha ezoLimo namaQumrhu aSebenzisanayo ukuHlela nokuCola iiMveliso zezoLimo, neyiyenye yemiba ephambili kwisiCwangciso esimaNqaku aliThoba. Onke lama-44 oomasipala afakiwe kule nkqubo. Oku kuza kubeka iiPaka zezoLimo endaweni efanelekileyo ukuba zisebenze njengendlela ebalulekileyo ukufezekisa isicwangciso-qhinga sophuhliso lwamaphandle olucetyiswa yi-NDP ngenxa yamandla azo okuxhasa ukuveliswa kweemveliso zezolimo ngemiyinge emincinci nokuvuselela ukuhlelwa kweemveliso zezolimo kwiindawo zasemaphandleni.   3.4. IKhabhinethi ikwavume iPhepha lokuCacisa uMgaqo-nkqubo wobuChwepheshe boNxibelelwano loLwazi (i-ICT) oluDibeneyo leSizwe, nelithatha indawo yePhepha eliCacisa uMigaqo-nkqubo weziSeko zezoNxibelelwano (lowe-1996) nePhepha eliCacisa uMgaqo-nkqubo weeNkonzo zePosi (lowe-1998).Lo mgaqo-nkqubo we-ICT udibeneyo ucacisa ukuba urhulumente uza kuqinisekisa njani ukuba eli candelo liyawafezekisa amandla walo okuququzelela inguqu edibeneyo kwezentlalo noqoqosho eMzantsi Afrika. UMphathiswa weziSeko zoNxibelelwano  neeNkonzo zePosi, uGq Cwele, uza kubamba iindibano noonondaba ukuze awucacise ngakumbi lo mgaqo-nkqubo.3.5. IKhabhinethi ikuvumile ukungeniswa kweSivumelwano sowe-1999 seManyano yezoNxibelelwano loMnxeba ye-Afrika (i-ATU) ePalamente ukuze sigunyaziswe ngokweCandelo 231 (2) loMgaqo-siseko.I-ATU liqumrhu elikhuthaza ufikelelo nokusetyenziswa kwe-ICTs – njengokufezekiswa kweziseko ezingundoqo, ububanzi bamaza osasazo koonomathotholo nomgangatho wokusebenza ngokudibeneyo – kwilizwekazi.Ukuthatha inxaxheba koMzantsi Afrika kuhambelana nenjongo ze-NDP nenjongo zomgaqo-nkqubo wamazwe angaphandle wokumisela ilizwe endaweni engcono ehlabathini jikelele nokomelelza i-AU khona ukuze kufezekiswe iinjongo eziphuhlayo zomgaqo-nkqubo wamazwe angaphandle.3.6. IKhabhinethi iyivumile inkqubo-sikhokelo ecetyiswayo yokusekwa kwe-Multi-Purpose Administrator ye-Digital Object Architecture (i-DOA), negama elicetyisiweyo elibizwa i-Arhente iMISIVA ye-Digital Identifier.  Ukufezekiswa kwe-DOA kunamandla okubeka uMzantsi Afrika endaweni ngokomeleza ukumelana nokhuphiswa ekulungeleni ukuthatha inxaxheba kwiiNtlobo zokuSebenza zale Mihla eziSekelwe kubuXhaka-xhaka beKhompyutha.3.7. IKhabhinethi ikuvumile ukuhlaziywa kwesigqibo esithathwe nguMzantsi Afrika kwisiphakamiso soMbutho wokuPhuhlisa i-Afrika eseMazantsi (i-SADC) sokuqulunqwa kwesivumelwano sokuqondana malunga nokusekwa kweZiko loLawulo loMzila oHlanganisa uMntla noMzantsi (i-NSCMI).AbaPhathiswa bezoThutho be-SADC bavumile ukuseka i-NSCMI ukuze kubangulwe izinto ezibangela ukungasebenzi kakuhle kuze kususwe nemiqobo kuMzila woMntla noMzantsi. IKhabhinethi ikwavume ukuba uMphathiswa wezoThutho asingathe intlanganiso yabaPhathiswa bezoThutho boMzila woMntla noMzantsi ngowama-2016/17.3.8. IKhabhinethi yazisiwe ngokuqulunqwa koluhlu lweengqekembe zemali zesikhumbuzo neziza kuhanjiswa eluntwini eziza kubonakalisa inkcubeko, inkululeko nolawulo lwentando yesininzi, yiNkampani yokuXonxa iMali yaseMzantsi Afrika kunye neBhodi yabaLawuli bawo, isebenzisana, noMphathiswa wezeMali.IKhabhinethi ikuvumile ukuveliswa nokuyilwa kweengqekembe yePonti yesilivere yesikhumbuzo entsha ye-R10 ne-R5; ingqekembe entsha esisikhumbuzo yegolide ene-24-carat kuLuhlu lweeNgqekembe zeNdalo zowama-2017; kunyea. Noyilo lolu luhlu lulandelayo lweengqekembe zesikhumbuzo:ULuhlu lweeNgqekembe zeNdalo lowama-2017;ULuhlu lweNgqekembe zePonti yesilivere lowama-2017; kunyenoLuhlu lwePonti yesilivere  lwe-R2 Crown  kunye noluhlu lweTiki eyi-2½ c.b. Zezi zilandelayo iingqekembeo ze-Krugerrand zowama-2017:Ukukhutshwa ngokutsha kwe-Krugerrand endala yowe-1967 ngowama-2016;kunye nokuveliswa kwe-Krugerrand kwingqokelela yowama-2017.4. Imithetho eYilwayo4.1. IKhabhinethi ikuvumile ukushicilelwa koMthetho-siHlomelo ongoNcedo lwezeNtlalo wama-2016 ukwenzela ukuba uluntu luhlomle kuwo. Oku kuhlomela uMthetho woNcedo lwezeNtlalo, wama-2004 (uMthetho onguNombolo 13 wama-2004).Lo Mthetho-siHlomelo iinjongo zawo kukubonelela ngentlawulo eyongezelelweyo okanye namaqithiqithi ahambelana noncedo lwezentlalo. Ezi ziHlomelo ziza kwenza kukwazi ukusekwa izibonelelo zomngcwabo nezinye izibonelelo ezongezelelweyo zeenkedama nabantwana bamakhaya angenabantu badala.5. Imisitho ezayo5.1. IKhabhinethi yazisiwe ngamalungiselelo oMzantsi Afrika yaza yasivuma isicwangciso-qhinga esiza kusetyenziswa xa kuthathwa inxaxheba kwiNgqungquthela ye-BRICS yesi-8 ezayo, nekhokelwa yiKomiti yabaPhathiswa be-BRICS. Le Ngqungquthela ye-BRICS yesi-8 iza kubanjwa phantsi komxholo othi “UKwakha iziSombululo eziPhendulayo, eziQukayo neziDibeneyo (i-BRICS)” ukususela ngomhla we-15 ukuya kowe-16 kweyeDwarha yowama-2016 e-Goa, e-India.IKhabhinethi iphinde yanikwa amagqabantshintshi ngobume bokusebenziseka kweBhanki yoPhuhliso eNtsha yeZiko loMmandla we-Afrika. UMzantsi Afrika uza kuqhubeka uxhasa amalinge okulwela ukuba isebenze iBhanki yoPhuhliso eNtsha ye-BRICS, oku kuquka ukuba ii-ofisi zeZiko loMmandla we-Afrika zibe seRhawutini.Amaziko ezezimali e-BRICS amiselwe kuqala, afana neBhanki yoPhuhliso eNtsha kunye neZiko loVimba woluLalelisela, asebenza njengamaziko axhasayo ukuxhasa iinkqubo zokuvulwa kwemizi-mveliso nezeziseko ezingundoqo eMzantsi Afrika nakweli lizwekazi.  5.2. IKhabhinethi iwavumile amanqaku aza kukhokela uluvo loMzantsi Afrika kwiingxoxo kwiNtlanganiso yamaZwe angaMalungu yama-28 kwisiVumelwano saseMontreal ngeZinto eziPhelisa iSaleko esiKhusela uMhlaba kwiMitha yeLanga eyiNgozi (i-Montreal MOP 28) eza kubanjwa ukususela ngomhla we-10 ukuya kowe-14 kweyeDwarha yowama-2016, eKigali, eRwanda. IsiVumelwano sase-Montreal sisebenze ngokuvakalayo kakhulu ngokumalunga nokususa iZinto eziPhelisa ISaleko esiKhusela uMhlaba kwiMitha yeLanga eyiNgozi. Oku kuhambelana ngqo noMgaqo-siseko weli othi ukupheliswa kwendlala nophuhliso lwezoqoqosho nentlalo kufanele kuqhutyelwe phambili ngendlela ekhuthaza uphuhliso oluzinzileyo.  5.3. INgqungquthela yesiThathu ye-UN engeZindlu nokuFudukela eziXekweni ngokuZinzileyo (i-Habitat III) iza kusingathwa yi-UNGA e-Quito, e-Ecuador ukususela ngomhla we-17 ukuya kowama-20 kweyeDwarha yowama-2016.  Ijonge ekwamkeleni  i-Ajenda eNtsha engeziXeko; ixwebhu eligxile koko makwenziwe neliza kumisela imigangatho yehlabathi jikelele lempumelelo kuphuhliso lwezixeko oluzinzileyo, ukucinga ngokutsha indlela esakha ngayo, ukulawula, nokuhlala ezixekweni ngokudala intsebenziswano kunye nabehlulelani abazinikeleyo, abadlali-ndima ebalulekileyo abafanelekileyo, kunye nabasebenzi basezixekweni kumanqanaba onke aseburhulumenteni kwakunye nabecandelo lezoshishino.5.4. INgqungquthela yeHlabathi kwiZiseko ezinguNdoqo zoPhando-nzulu (i-ICRI 2016) iza kubanjelwa eKapa  ukususela ngomhla we-3 ukuya kowe-5 kweyeDwarha yowama-2016 liSebe lezeNzululwazi nobuChwepheshe neKhomishini yaseYurophu.Le ngqungquthela ineenjongo zokuqaqambisa indima ebaluleke kakhulu iziseko ezingundoqo zophando-nzulu lwehlabathi jikelele eziyidlalayo ekuhlangabezaneni nemingeni emihle namaziko okuvelisa izinto ezintsha; ukukhangla iimfuno, uphuhliso  nozinzo lweziseko ezingundoqo zophando-nzulu ehlabathini jikelele/kummandla; nokuxoxa ngokuba kungenzeka na ukuba kubhekelwe kwicala lomlimandlela wezizwe-ngezizwe.UMzantsi Afrika uzibonakalisile amandla wawo kuphandonzulu lezenzululwazi nobuchwepheshe, kwaye uvunyiwe njengekhaya lemveli kwezona zibalulekileyo kwiziseko ezingundoqo zezophandonzulu. Ukusingatha i-ICRI 2016 kuza kuhlomela kwinkqubela phambili yeli ekubeni libe luqoqosho olugcwele lulwazi njengoko kucwangcisiwe kwi-NDP.5.5. IKhabhinethi iyasamkela isibhengezo sesigaba sokuqala sempumelelo esibhekisele ekucinyweni kwesixhobo sokusasaza se-analogu ngomhla wama-28 kweyeDwarha yowama-2016 nguMphathiswa wezoNxibelelwano uFaith Muthambi, kwidolophu ezinkulu zoMmandla weSiza esiyiKhilomitha uBude nobuBanzi (i-SKA) eMntla Koloni, kwidolophu yaseCarnavon ekuMasipala weNgingqi iKareeberg. Ngamakhaya angaphezulu kwama-86% kummandla we-SKA aqhaganyishelweyo kwaye axhamla iinkonzo zikamabonakude zedijithali emakhayeni.Olu fuduko lukwahambelana ne-NDP ukudala iziseko ezingundoqo ze-ICT ezidlamkileyo, ezithembakeleyo, ezikhuselekileyo nezifikelelekayo. Luza kuqhagamshelanisa amaphandle nezixeko, abatyebileyo nabahluphekileyo luqinisekise ukuba abemi boMzantsi Afrika bayarhweba baze banxibelelane ngokusebenza ngakumbi ngokusebenzisa ubuchwepheshe.5.6. Urhulumente uza kubhiyozela iNyanga yoPhuhliso loLuntu kwinyanga yeDwarha phantsi komxholo othi: “Sisonke siqhubela uMzantsi Afrika Phambili kuPhuhliso lwezeNtlalo noQoqosho” kwaye ngokusebenzisa iSebe loPhuhliso loLuntuo (i-DSD), uza kubamba iindibano zokubonisana  kweli lizwe jikelele ukuze aqonde ngcono izidingo ezahlukeneyo zoluntu.I-DSD, ndawonye ne-Arhente yeSizwe yoPhuhliso (i-NDA) ne-Arhente yeziBonelelo zezeNtlalo noMhlala-phantsi yaseMzantsi Afrika (i-Sassa), ziza kwazisa uluntu ngeenkqubo ezahlukeneyo zezibonelelo zezentlalo abanokuzifumana nokuthi bangafikelela njani kuzo. IKhabhinethi ikhuthaza onke amacandelo ukuba ancedise urhulumente ekuqinisekiseni ukuba iimfuno zabona bahlelelekileyo kuluntu lwethu ziyakhathalelwa.Umhla woku-1 kweyeDwarha yowama-2016 luSuku lweHlabathi lwaBantu abaDala, noluzakubhiyozelwa njengenxalenye yemisitho yeveki yokuqala yenyanga yeDwarha. Lo msitho uza kusetyenziselwa ukuphikisa nokutshintsha indlela abantu abadala nokwaluphala okubonwa futhi kuthathwe ngayo.5.7. ISebe lezeMidlalo noLonwabo noMbutho weHlabathi weMidlalo Yabo Bonke uza kusingatha uHlelo lwesi-6 lwe-“The Big Walk” ngomhla wesi-2 kweyeDwarha yowama-2016 e-Fountains Valley Resort, ePitoli. IKhabhinethi ikhuthaza abemi baseMzantsi Afrika ukuba bamkele indlela yokuphila ekhuthaza udlamko, nesempilweni ukuze kukwazi ukuliwa nezinga eliphezulu lezifo ezibangelwa yindlela esikhetha ukuphila ngayo nokutyeba kakhulu.5.8. Umhla we-19 kweyeDwarha yowama-2016 uphawula isikhumbuzo seminyaka engama-30 yokuntlitheka kwenqwelo-moya eyathi yathatha ubomi bukaMongameli wase-Mozambique, uSamora Moises Machel namamadoda nabasetyhini belizwe lakhe abangama-34i, kuquka nomqhubi wenqwelo-moya neentatheli.Abantu base-Mozambique baba negalelo kwidabi lokulwela inkululeko yaseMzantsi Afrika namanye amazwe asemazantsi kweli lizwekazi. Urhulumente weRhiphabliki yaseMzantsi Afrika, ngokusebenzisana norhulumente weRhiphabliki yaseMozambique, uza kusingatha inkozo yesikhumbuzo seminyaka engama-30 kwindawo yexhwayelo eMbuzini, eMpumalanga ngomhla we-17 kweyeDwarha yowama-2016.Oku kwenza igalelo kwiSebe lezobuGcisa neNkcubeko ekusekeni indlela yamafa omzabalazo  nenkululeko eza kudibanisa zonke iindlela zeziza zamafa omzabalazo eMzantsi Afrika, kummandla we-SADC nakweli lizwekazi.IKhabhinethi ithumela amazwi ayo ovelwano kwaba balandelayo:5.9. Kusapho nabahlobo begqala lomculo laseMzantsi Afrika nomnye woovulindlela bodidi lwethu lomculo we-Kwaito, uMduduzi Tshabalala, obesaziwa ngelikaMandoza. Umculo wakhe ubuthandwa zintlanga ngeentlanga kwaye usonwatyela ngabo bonke abantu baseMzantsi Afrika nanamhlanje.5.10. Kusapho nabahlobo bentatheli eligqala, umhleli nombhali u-Allister Sparks othe wasweleka eminyaka ingama-83 ubudala. Lo kaSparks usebenzise isikhundla sakhe njengomhleli we-Rand Daily Mail phaya ekuqaleni kweminyaka yowe-1980 ukubhentsisa intswela bulungisa yorhulumente wocalucalulo.  Ube lilungu i-Nieman Fellow kwiiDyunivesithi i-Harvard ekwangumbhali weendaba zaseMzantsi Afrika ebhalela amaphephandaba amaninzi ehlabathi, aquka i-Washington Post ne-The Economist.5.11. Kubantu base-India, ngokusweleka kweNgcwele-ngcwele uPramukh Swami Maharaj, intloko yomphemfumlo womoya kubalandeli benkolo iSwaminaraya Hindu e-India. UNgcwele-ngcwele lo udume ngegalelo elikhulu alenze kwinkolo yezomoya nenkcubeko e-India ngokwakha iitempile, ii-mandirs namaziko ezemfundo e-India nakwamanye amazwe.5.12. Kwiintsapho zabo bonke abo bathe baphulukana nobomi babo ngexesha lezehlo zobundlobongela ezithe zenzeka kwi-Democratic Republic of Congo (e-DRC) kunye nabo bonzakeleyo bakwanqwenelwa ukuba bachache ngokukhawuleza. IKhabhinethi imema onke amaqela e-DRC ukuba athathe inxaxheba kwiiNgxoxo zoThethathethwano lweSizwe oluQuka Bonke, noluququzelelwa nguMnu Edem Kodjo egameni le-AU, ekwaxhaswa ngamaziko ommandla nawehlabathi.5.13. Kusapho nabahlobo baka-Shimon Peres, inkokeli ebalulekileyo nebisele iyingwevu yakwaSirayeli nowathi wawongwa ngeMbasa kaNobheli (i-Nobel Prize) nenye inkokeli ngokuququzelela isivumelwano soxolo phakathi kwamaSirayeli namaPalestina. UMnu uPeres waziwa ngegalelo lakhe kwipolitiki zakwaSirayeli.IKhabhinethi iyavuyisana naba balandelayo:5.14. IBhunga lezeNzululwazi noPhando-nzulu kwezoShishino (i-CSIR) ngokuvelisa ubuchwepheshe obutsha bokufunda imizobo yeminwe obuzakunceda abezomthetho nabasebenzi beforenziki ekwenzeni umsebenzi wabo. Esi sixhobo sibizwa i-prototype, sixhaswe ngezimali liSebe lezeNzululwazi nobuChwepheshe, singasetyenziswa ukukhangela size sichole imizobo eshiywe ziimfanta zeminwe kungakhange kusetyenziswe ukugalelwa komgutyana wokuziveza okanye kungakhange kubekho mngcipheko wongcoliseko.5.15. UGq Ismail Bhorat neqela lakhe ngotyando ebeluqala ukwenzeka kumntwana ongekazalwa kwisiBhedlele Inkosi Albert Luthuli Central. Olu lutyando lokuqala olwenziwe kumntwana ongekazalwa kweli lizwe kwaye oku kunyuse igama loMzantsi Afrika kwalibeka kumgangatho ophezulu kwihlabathi. 5.16. IMamelodi Sundowns ngokufikelela kumagqibela kankqoyi we-Confederation of African Football Champions League emva kokubetha i-Zesco United. Le mpumelelo  ayibalulekanga nje kwiSundonws kuphela koko luza kuxhamlisa ibhola ekhatywayo yaseMzantsi Afrika iphela. Lunika abadlali bethu ithuba lokwaziwa namava abawadingayo ukukhuphisana nawona maqela angcono kwilizwekazi le-Afrika nakwihlabathi.   5.17. IKhabhinethi iyavuyisana no-Brad Binder ngempumelelo yakhe eyimbali yokuphumelela i-Moto3 World Championship. Lo mqhubi wezithuthu zomdyarho uminyaka ingama-21 ube ngowokuqala umntu waseMzantsi Afrika ukususela ngowe-1980 ukuba aphume phambili kwi-Grand Prix emva kokuphumelela ukhuphiswano lwe-Moto3 eqala ukuthatha inxaxheba kuyo.5.18. IKhabhinethi ivakalisa amazwi ombulelo kubo bonke abantu baseMzantsi Afrika abathe bathatha inxaxheba kwimicimbi ethile ukubhiyozela nokuhlonipha iinkcubeko zethu ezahlukeneyo ngeNyanga yamaFa. Umbono ubumhle ubhanya-bhanya weenkcubeko zethu ezahlukeneyo nokwabelana ngamafa wethu atyebileyo kuvakale mbombo zone zeli.IKhabhinethi ithumela iminqweno yayo emihle kwaba balandelayo:5.19. IKhabhinethi inqwenela ukuba uBhishophu oMkhulu oDla uMhlala-phantsi uDesmond Tutu achache ngokukhawuleza kutyando abelenziwe.5.20. Nayo njengoMzantsi Afrika inqwenelela uMama uWinnie Mandela okuhle kodwa xa egqiba iminyaka engama-80 ezelwe.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1. IBhunga lezokuCebisa leSizwe kwezobuChule:a. UMnu Mafika Mkwanazi;b. noMnu Sullivan O’Carroll.6.2. Iziko loQeqesho leBhunga lezeNzululwazi laseMzantsi Afrika:a. UNjing. Eugene Cloete;b. UNjing. Sabiha Essack;c. UNjing. Shireen Hassim;d. UNjing. Jonathan Jansen;e. UNjing. Nancy Phaswana-Mafuya;f. UNjing. Barney Pityana;g. UNjing. Stephanie Burton (uqeshiwe kwakhona);h. UNjing. Norman Duncan (uqeshiwe kwakhona);i. UNjing. Johann Mouton (uqeshiwe kwakhona);j. UNjing. Himla Soodyall (uqeshiwe kwakhona);k. UNjing. Zeblon Vilakazi (uqeshiwe kwakhona);l. Njing. Brenda Wingfield (uqeshiwe kwakhona); -m. noGq Shadrack Moephuli (ummeli weBhunga lezokuCebisa leSizwe kwezobuChule noqeshiweyo kwakhona).6.3. UGq Sarah Mosoetsa kwiBhodi yeZiko loPhando-nzulu leSizwe.6.4. Iziko lamaJelo eeNdaba e-Elekthronikhi leSizwe laseMzantsi Afrika (i-NEMISA):a. UNksz Mymoena Williams njengeGosa eliyiNtloko yesiGqeba (i-CEO).b. UNksz Rahimoonisha Abdool njengeGosa eliyiNtloko kwezeZimali (i-CFO).6.5. AbaLawuli abaNgengawo amaLungu esiGqeba soLawulo kwi-NEMISA NPC SOC Limited:a. UNjing. Walter Theophilus Claassen (uSihlalo);b. UMnu Thami ka Plaatjie (uqeshiwe kwakhona noSekela-Sihlalo); -c. UNjing. Manoj Maharaj;d. UNksz Sarienne Rana Kersh;e. UNksz Nelisiwe Gloria Mkhaliphi;f. UMnu Phuthi Nehemia Phukubje;g. UNksz Alina Thandiwe Mfulo; no-h. noMnu Moraka Lucas Mello (uqeshiwe kwakhona).6.6. Zolani Kgosie Matthews njengelungu elingelilo ilungu lesigqeba solawulo seBhodi yeePosi yaseMzantsi Afrika.6.7. UMnu Mahomed Iftekhar Chowan njengo-CFO we-Universal Service and Access Agency of South Africa.6.8. IBhunga loMzantsi Afrika leMiba yezaseMajuku-jukwini:a. UNksz Pontsho Maruping (uSihlalo);b. UNksz Nomfuneko Irene Majaja (uSekela-Sihlalo);c. U-Adv Lulekwa Makapela;d. UMnu Themba Beatus Tenza;e. UMnu Linden Sydney Petzer;f. U-Ambassador Peter Goosen;g. UMnu Humbulani Aaron Mudau;h. UGq Sandile Bethuel Malinga;i. UMnu William Simon Makwinja;j. UNksz Nosiphiwo Monica Sonjani;k. UMnu Lloyd McPatie;l. noMnu Leeandran Annamalai.6.9. U-Adv Rory Wayne Voller njengoMkhomishinala weKhomishini yeLungelo-lobuNini neeNkampani (i-CIPC).6.10. UMnu Jayaseelan Manickum Nair kwiBhodi yoMbutho weeNkampani ze-Inshorensi yeeNgozi eziKhethekileyo, njengomlawuli ongelilo ilugu lesigqeba solawulo.6.11. Ukuqeshwa kukaNksz Patience Bongiwe Kunene njengoMlawuli wesiGqeba, omele uMzantsi Afrika, i-Angola ne-Nigeria, kwiBhodi yabaLawuli yeNkampani yeBhanki zeHlabathi (iBhanki zeHlabathi).6.12. UGunyaziwe woKhuseleko lakwaLoliwe:a. Ukuqeshwa kwakhona kukaMnu Nkululeko Andrew Stephen Poya njenge-CEO.AmaLungu aNgegawo amaLungu esiGqeba soLawulo seBhodi kaGunyaziwe woKhuseleko lakwaLoliwe:b. UGq Nomusa Zethu Qunta (uSihlalo);c. UMnu Boy Johannes Nobunga (uSekela-Sihlalo);d. UMnu Zacharia Mosothoane (umgqatswa we-South African Transport and Allied Workers Union);e. UMnu Christiaan Johan de Vos (umgqatswa we-Federation of Unions of South Africa);f. UNjengele Jikelele Michael Monashi Motlhala (olilungu leSebe lezobuPolisa ngenxa yesikhundla);g. UMnu Ngwako Makaepea (olilungu leSebe lezoThutho ngenxa yesikhundla);h. UNksz Hilda Thamaga Thopola;i. UNjengele Jikelele Willem Adriaan Venter (ilunge elingelilo elesigqeba solawulo elizimeleyo);j. UNksz Khulekelwe Mbonambi (uqeshiwe kwakhona);k. UNksz Ntombizine Mbiza (uqeshiwe kwakhona);l. UMnu Andre Harrison (uqeshiwe kwakhona);m. noMnu Tibor Szane (oqeshwe kwakhona nolilungu leSebe lezabaSebenzi ngenxa yesikhundla).6.13. Ukuqeshwa kwakhona kukaMnu Japh Ronnie Chuwe njenge-CEO (uMgcini-Ncwadi oMkhulu) we-Arhente yokoPhulwa kweMithetho yezeNdlela.6.14. UMnu Skhumbuzo Dennis Macozoma njenge-CEO ye-Arhente yezeNdlela yaseMzantsi Afrika.6.15. UMnu Sisa Neil Ntshona njenge-CEO yezoKhenketho lwaseMzantsi Afrika.6.16. UMnu Dhesigen Pydiah Naidoo oqeshwe kwakhona njenge-CEO yeKhomishini yoPhando-nzulu kwezaManzi .6.17. IKhomishini iLesotho Highlands Water:a. UMnu Bhekizwe Simon Nkosi njengoMthunywa oyiNtloko weRhiphabliki yaseMzantsi Afrika;  b. noMnu Vusi Nhlapo njengoMmeli osisiGxina.6.18. IBhodi ye-Arhente yamaShishini amaNcinci:a. UNksz Charmaine Groves;b. UNksz Happy Ralinala;c. UMnu Kholofelo Molewa;d. UNksz Nomcebo Dlamini;e. UMnu Nazir Ahmed Osman;f. UNksz Nonkululeko Dlamini;g. UMnu Phakamile Mainganya;h. UNksz Kate Moloto;i. UNksz Hlonela Lupuwana (uqeshiwe kwakhona); no-j. UMnu Lawrence Mavundla (uqeshiwe kwakhona).6.19. UNksz Cladie Thamo Hloniphile Mzobe njenge-CEO ye-NDA.Imibuzo:Donald LiphokoInombolo yeselula: 082 901 0766 "
INtetho kwiNtlanganiso yeKhabhinethi yangomhla we-19 kweyeDwarha yowama-2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/xh/speeches/statement-cabinet-meeting-19-october-2016-20-oct-2016-0000,"1. Ukusebenza kweeNkqubo zikaRhulumente ezinguNdoqo1.1. IKhabhinethi inqwenelela bonke abafundi impumelelo kwiimviwo zabo zonyaka wokugqibela. Abafundi bonyaka wama-2016 bakhuthazwa ukuba bagxile ngeli lixa bebhala iimviwo zowama-2016 zeSatifikethi esiPhezulu seSizwe (iSatifikethi seMatriki). Ezi mviwo ziqala ngokusesikweni ngomhla wama-24 kweyeDwarha yowama-2016 zize ziphele ngomhla wama-29 kweyeNkanga yowama-2016.1.2. IKhabhinethi iyaphinda ihlaba ikhwelo layo lokuba isizwe siwaxhase onke amalinge okuba kukhuselwe izifundo zowama-2016 zingaphanzi. La malinge akhokelwa ngurhulumente esebenzisa iQela laBaphathiswa eliChongelwe uMsebenzi (i-Ministerial Task Team) libambisene nabafundi, abazali, iidyunivesithi nabanye abachaphazelekayoyindlela ebonisa ukuzinikela kwethu sidibene sisonke ekufuneni izisombululo zokulungisa icandelo lethu lezemfundo  ephakamileyo.IKhabhinethi iyahambisana nezimvo zabafundi malunga nemingeni abajongene nayo yeemali eziphezulu zokufunda, indawo yokuhlala, iincwadi, ukuhamba ngezithuthi kwaneendleko zokuphila.Okokuba akufundwanga, akwabhalwa neemviwo kwiidyunivesithi nasezikholejini kulo nyaka, phantse isigidi sonke sabafundi bematriki soze bakwazi ukwamkelwa kwimfundo ephakamileyo ngowama-2017.Okuza kwenzeka kukuba bonke abafundi ukususela kunyaka wokuqala ukuya kowokugqibela baza kuchaphazeleka kwaye ekugqibeleni noqoqosho lwethu nalo luchaphazeleke njengoko kungasayi kubakho abanezidanga zemfundo abatsha abanezakhono abangena emisebenzini.Ngenxa yoko, abo bebeza kuphumelela babe ngoogqirha, iinjineli, abacwangcisi-mali, ootitshala kwanabanye abafundileyo abasayi kuba kwimeko yokuthabatha inxaxheba kuqoqosho.IKhabhinethi iyawaxhasa ngokupheleleyo amalungelo okufunda akuMqulu weNkululeko nakuMgaqo-siseko nabekwe phambili kwisiSicwangciso soPhuhliso seSizwe (i-NDP). Sikwalixhasa nelungelo lokufikelela kwimfundo ephakamileyo, ngokukodwa kwabo bangathathi ntweni.UMqulu weNkululeko uthi “imfundo ephakamileyo noqeqesho kwezobugcisa iza kuvuleleka kuye wonke umntu ngezibonelelo zikarhulumente kunye ngenkxaso-mali yabafundayo efunyanwa kuba umntu efanele ukuyifumana.”UMgaqo-siseko uphinda uthi, “Wonke umntu unelungelo lokuqhubekeka nemfundo ekufuneka urhulumente athabathe amanyathelo abhadlileyo okuyenza ibekho kwaye ifikeleleke.”Ngenxa yokubuqonda ubukhulu bemingeni ekwimfundo ephakamileyo, uMongameli uJacob Zuma ulandisile inani lamalungu eQela laBaphathiswa eliChongelwe uMsebenzi ngokongeza aBaphathiswa bezoNxibelelwano, ezokuHlaliswa koLuntu, ezeZimali kunye nelezoPhuhliso loLuntu.  Urhulumente ufumene amacebo amaninzi avela kwizigqeba ngezigqeba kunye nabo bachaphazelekayo.Inkqubo yobuchule sele ikho yokuwahlola, kwaye wakugqitywa umsebenzi, kuza kubonelelwa ngezintoyinto ekunokukhethwa kuzo ukujongana nale mingeni ikhoyo.Urhulumente uza kuthatha namanyathelo okubonelela bonke abafundi abafanelwe siSkimu soNcedo lwezeZimali saBafundi seSizwe (i-NSFAS) ngokumana ezihlawula ixesha elide zonke iindleko zokufunda kwiiyunivesithi neekholeji ze-TVET. Urhulumente uza kuveza neendlela zokujongana nemingeni abajongene nayo abafundi “abalengalengayo” (“missing middle”) abangalufanelanga uncedo lwe-NSFAS ngokwemithetho yayo, kodwa bengenako ukuzihlawula zonke iindleko zokufunda ngaphandle koncedo oluthile.Konke oku kuza kwenzeka ngesantya nobubanzi obuxhomekeke ekukhuleni kwenani lababhalisayo noncedo olukhoyo.IKhomishini yoPhando ngeMfundo ePhakamileyo noQeqesho kaMongameli iyaqhubekeka nomsebenzi wayo, kwaye iza kumnceda urhulumente ekuzeni nesisombululo sexesha elide sokufikelela kwimfundo ephakamileyo, ngokukodwa ngabo bangathathi ntweni.UMphathiswa wezeZimali uza kuthi theca iNkqubo-sikhokelo yoMgaqo-nkqubo woHlahlolwabiwo-mali lwesiGaba esiPhakathi (i-MTBPS) ngomhla wama-26 kweyeDwarha yowama-2016 eza kuba sisikhokelo sethutyana malunga nezimali zikarhulumente.Kunyaka-mali wowama-2016/17, urhulumente wabele ezemfundo ephakamileyo imali eninzi kakhulu.Loo nto yenza iSebe lezeMfundo ePhakamileyo noQeqesho lifumane isabelo sohlahlolwabiwo-mali engama-49.2 eebhiliyoni zeerandi.IKhabhinethi ikholelwa ekubeni kungokwenza kwethu utyalo-mali kwezemfundo kuphela njengelizwe apho sinokuba nenkqubela ebonakalayo ekujongeni imingeni emithathu yentswela-ngqesho, intlupheko nokungalingani. Urhulumente uzisabele izikhalo zabafundi kwaye uza kuluxhasa ngemali uhlengahlengiso lokunyuswa kwemali yokufunda ngowama-2017 ukuya kutsho kwi-8%, ahlawule ukunyuswa kwemali yokufunda ngokusebenzisa isabelo semali sokuvala izikhewu egameni labo bonke abangathathi ntweni, abavela kwiintsapho ezamkela imivuzo ephakathi kunye nabo bafundi kuthiwa “balengalengayo”, oko kukuthi, abafundi abanamakhaya afumana imivuzo efikelela kuma-R600 000 ngonyaka. Le nto ithetha ukuthi bonke abafundi abafanelekileyo be-NSFAS kunye nabo “balengalengayo” abasayi kunyuselwa mali yakufunda, kuba urhulumente uza kuyihlawula ipesenti yohlengahlengiso lwemali yokufunda. Le nkxaso yezimali iza kuba yimali elapha kwi-2.5 seebhiliyoni zeerandi, eyimali ebonelela abafundi abangaphaya kwama-70% zabafundi bebonke abaqalayo ukungenela isifundo sesidanga.Bonke abachaphazelekayo kufuneka ngoko nangoko basebenzele ukuba iimeko zokuba kuqaliswe ukufunda zivume. Ukuqinisekisa ukuba ilungelo lokuqhubekeka ngokufunda liyafezekiseka, urhulumente uza kuqulunqa umhlahla-ndlela esebenzisana nabo bachaphazelekayo ngokufaneleyo ukuze kubekho inguqu kwiidyunivesithi neekholeji ze-TVET khona ukuze kudalekeamathuba okufunda, impumelelo, inkxaso-mali nenkxaso yabafundi kunye namaziko emfundo. Abaninzi abachaphazelekayo, kuquka kubo abafundi, iibhanki kunye namashishini beze namacebo awohlukeneyo okunceda ezemfundo ephakamileyo ngezimali, ngokukodwa abo bangathathi ntweni. Ngoko ke, iQela laBaphathiswa eliChongelwe uMsebenzi liza kuhlanganisa ndawonye bonke abachaphazelekayo ukuze kuziwe nomhlahla-ndlela oza kuhlahla indlela yesisombululo.IKhabhinethi iyavuyiswa kukuqalisa kwezifundo kwiidyunivesithi ezininzi zethu, kwaye ibongoza bonke abafundi ukuba babuyele kumagumbi okufundela. Lixesha elinzima kakhulu eli malunga nenkqubo yokufunda kuba iimviwo sele zikufutshane kakhulu.Urhulumente ukholelwa ekubeni amaxhala abafundi angaxovulwa ngokuthetha-thethana ngelixesha kufundwa.Urhulumente soloko imxhalabisa into yokuqhambuka koqhankqalazo lwabafundi olunobubhovubhovu kwezinye zeedyunivesithi kweli lizwe.Noxa ilungelo lokuqhankqalaza likhuselwe nguMgaqo-siseko, ayikho indawo yobubhovubhovu, izoyikiso kunye nokutshatyalaliswa kwempahla.Bonke abachaphazelekayo kufuneka benze konke okusemandleni abo bathabathe onke amanyathelo afunekayo ukuze ukufunda kulo nyaka kungaphanzi. Iziphumo zoko kuphanza ziza kulumisa kakubi kakhulu uqoqosho, abafundi kwanabo baza kuhlalela iimviwo zematriki. Imfundo luxanduva lomntu wonke. Masisebenzisane sidibene ukuze imfundo ephakamileyo ibuyele emekweni eqhelekileyo ngenxa yekamva labantwana bethu nelizwe lethu.1.3. IKhabhinehi ilwamkele utyalo-mali lweebhiliyoni ezi-3 zeerandi  eliziswe ngabakwa-Marriot International, nto leyo eza kwenza elona qela leehotele lakha lalikhulu ehlabathini ligqiba ukwakha iihotele ezintlanu ezintsha . Isaziso soko sibonisa ukulithemba kwabo eli lizwe abatyali-zimali nokuthembisa koqoqosho lwasekhaya.1.4. UMzantsi-Afrika ubhengezwe njengelona lizwe libalaseleyo ekulawuleni amatyala kunye nokukhutshwa kwee-bond ngokuzimeleyo kwi-Afrika esemazantsi kweSahara. Eso saziso senziwe yi-Emerging Markets Newspaper, ephantsi kweNgxowa-mali yezeZimali yeZizwe-ngezizwe (i-IMF)_/ IiNtlanganiso zoNyaka zeBhanki yeHlabathi (i-World Bank Annual Meetings). Eli bhaso liza emva kokuba iBhanka yeHlabathi ikuvumile ukugqwesa kweli lizwe malunga namatiletile/nokwakheka kwamatyala. Ezi zincomo zingqina impumelelo eli lizwe elisoloko lizixhamla kurhwebo lwehlabathi kunye nobulumko eliphethe ngabo uqoqosho.1.5. Utyelelo laseBurhulumenteni eKenya lokuqala lwentloko yombuso waseMzantsi Afrika uMongameli uJacob Zuma, oko kwathi kwangena umbuso wolawulo lwentando yesininzi, lwaquka igqiza loosomashishini elalisiya kudibana neQonga lezoShishino laseMzantsi Afrika. Elo gqiza laliza kuphonononga amathuba otyalo-mali noshishino.Kwatyikitywa ezi zivumelwano zilandelayo: intsebenziswano yamapolisa, ulondolozo lwendalo ngokwahlukana kwayo nolawulo lwayo kwakunye noMzila wezoThutho ophakathi kweLamu neZibuko leSudan eseMazantsi neTiyopiya (i-Lamu-Port Southern Sudan-Ethiopia Transport Corridor).1.6. ISeshoni yesiBini yeKomishini yaMazwe amaBini (Bi-National), uMzantsi Afrika neRiphabliki yaseNamibia, yabeka umnwe ekuzinikeleni kwethu sidibene ekuhlaziyeni imiba emacala amabini, eyommandla neyamazwe ngamazwe. ISivumelwano sokuQondana neNtsebenziswano  sezeMfundo ePhakamileyo sigqityiwe, kuquka nokutyikitywa kweZikhokelo zeKomiti eDibeneyo yeeNgcaphephe kuMda woMlambo iGqili.1.7. Utyelelo ngokomsebenzi e-Vietnam nase-Singapore lukaSekela Mongameli uCyril Ramaphosa lwasetyenziselwa ukuvula amathuba oshishino notyalo-mali lwexesha elizayo kunye nokutsala amaQumrhu kaRhulumente ase-Singapore  ukuba atyale imali eMzantsi Afrika ngokusebenzisa ubuDlelwane bukaRhulumente noLuntungokuhambelana neSicwangciso esimaNqaku aliThoba saseMzantsi Afrika. . Kukwafumaneke nokuzibophelela kwe-Singapore ukuba incedise uMzantsi Afrika ekuphuhliseni izakhono kunye nokunyusa inani lezifundo zoqeqesho lwabafundi baseMzantsi Afrika ezikhoyo phantsi kweNkqubo yeNtsebenziswano ne-Singapore).1.8. UMongameli uJacob Zuma uthethe kwiNkomfa yeeNtloko zamaZiko oZakuzo oMzantsi Afrika eyathi yanika zonke ezi ntloko zethu zamaziko ozakuzo iqonga lokwabelana ngezimvo ngemiba nezinto ezimele ukuba phambili ezinokuzinceda zilimele ngcono eli lizwe lethu. Njengabameli bethu kwamanye amazwe banoxanduva lokwakha ubuhlobo nothelelwano oluza kusinceda sizifezekise iinjongo zethu zeSicwangciso soPhuhliso seSizwe (i-NDP). Ezi njongo luhlumo olubandakanyayo konke, imisebenzi nobomi obuphucukileyo babantu bakuthi.1.9. Ukusabela iimfuno zoluntu nezamashishini, UMphathiswa wezaManzi noGutyulo uNomvula Mokonyane uza kuguqula isoyi yokwakhiwa kweSigaba sokuQala seProjekthi yaManzi i-Vaal Gamagara ebiza i-18 leebhiliyoni zeerandi, ngoLwesihlanu umhla wama-21 kweyeDwarha yowama-2016. Sakuba sigqityiwe esi Sigaba sokuQala, abaxhamli baza kuquka iifama zemfuyo ezili-14, iimigodi eli-12, iipaka ezisebenzisa imitha yelanga, kunye nabahlali baseKathu, Olifantshoek, nabaseHotazel, nto leyo eza kunceda abantu abangama-23 499.1.10. Ukumiselwa kwesigaba sokuqala se-Isithebe Industrial Park evuselelweyo nebiza ama-49 ezigidi zeerandi eMandeni, KwaZulu-Natal, yinxalenye yeNkqubo yokuVuselela iiPaka zezoShishino zeSebe lezoRhwebo noShishino, kwaye ibekwe phambili njengefuna ukuvuselelwa.Injongo kukuhlaziya iipaka zezoshishino ezezikarhulumente kweli lizwe jikelele liphela ngenjongo yokukhuthaza ushishino nokunyusa izinga lwalo lokudala imisebenzi nohlumo lwezoqoqosho lweli lizwe. Amashishini asebenza e-Isithebe anegalelo elibalulekileyo kuqoqosho lwalo mmandla, kwaye abonelela ngemisebenzi engama-20 000. Ngexesha lenkqubo yokuvuselela ali-15 amashishini amancinci aphakathi namakhulu achongelwe le projekthi ibiza i-6.3 sezigidi zeerandi neqeshe abantu abali-162.1.11. Isaziso sokuba uMzantsi Afrika uza kuxhamla kwisivumelwano esitsha sorhwebo neManyano yaseYurophu (i-EU ngesiNgesi) siza kuphucula ukufikeleleka kwemveliso yoMzantsi Afrika zakuba zezikhethekileyo ngokufikeleleka kurhwebo lwe-EU. KwiSivumelwano soBudlelwane bezoQoqosho  (i-EPA) phantsi kwenkqubo-sikhokelo se-SADC-EU EPA nesithatha indawo yamagatya orhwebo esivumelwano esikhoyo samacala amabini phakathi koMzantsi Afrika ne-EU, esaziwa njengeSivumelwano sezoRhwebo, uPhuhliso neNtsebenziswano (i-TDCA).I-EPA ibonelela ngorhwebo olutsha lweswekile ne-ethanol kunye norhwebo oluphuculiweyo lwewayini, iintyatyambo, iimveliso zobisi nezeziqhamo.1.12. IKhomishini yoLondolozo lohlobo lwentlanzi yaselwandle ekuthiwa yi-Southern Bluefin Tuna kusandisile  iSabelo soMzantsi Afrika seNani eliVumelekileyo leeNtlanzi ze-Southern Bluefin Tuna emaziLotywe ukususela kwiitoni ezili-150 ukuya kwezingama-450 eetoni kumaxesha okuloba ngowama-2018 ukuya kowama-2020. Le nto iyafuneka kwizinto eziphambili zoMzantsi Afrika zokudala imisebenzi kuba iza kubonelela ngemisebenzi esisigxina kwicandelo lamashishini okuloba iintlanzi kwaye liza kufaka ingeniso efuneka kakhulu kweli lizwe ekuthumeleni impahla kwamanye amazwe.1.13. Ukutyunjwa kwababizi-xabiso abaphumeleleyo liSebe lezaMandla beyokuqala iNkqubo yaBavelisi boMbane abaZimeleyo esekelwe emaLahleni (i-IPP), yinxalenye ebaluleke kakhulu yelinge likarhulumente lokumisela ukufumaneka kwezamandla kweli lizwe. Aba babizi-xabiso babini baphumeleleyo baza kongeza ama-863.3MW kuvimba wamandla ombane (igridi) kule minyaka mihlanu izayo.Oku kutyunjwa kutsala utyalo-mali olungaphezu kwama-40 eebhiliyoni zeerandioluza kusetyenziswa ekuvuleleni iziseko ezingundoqo ezikhoyo ukuze icandelo lezamandla likwazi ukusebenza, ukuvuselela ukuthenga ekhaya kunye nokudala imisebenzi engama-6 613 ngexesha kusakhiwa nengama-13 524 xa kusetyenzwa.Nangona isicwangciso soMzantsi Afrika sokwakha amandla sibandakanya ukuphuhliswa kwezibaso zakudala, ilizwe lizinikele ekuguqukeleni kuqoqosho olunekhabhon ephantsi, kubekwe phambili ukusebenzisa ezinye iindlela zezamandla acocekileyo. Ngenkqubo ye-IPP yaMandla aHlaziyiweyo (i-IPP), ama-6 376 MW ombane afunyenwe kuBavelisi bezaMandla abaZimeleyo abali-102 kwimijikelo emithandathu yokubiza ixabiso.Kulo mbane, ungama- 2 200 MW okuveliswa kombane kwiiprojekthi ezingama-44 ze-IPP zithe zaqhaganyihelwa novimba wombane wesizwe.1.14. NjengokoiNyanga yezoThutho iveza iiprojekthi ezininzi zeziseko ezingundoqo zezothutho kukho namalinge okudibanisa ngcono abantu neendawo, nto leyo edala imisebenzi emitsha netshintsha indlela abahamba ngayo abemi boMzantsi Afrika.Malunga nalo mba, iKhabhinethi iyalubulela utyalo-mali lwama-24 ezigidi zeerandi  liSebe leeNdlela nezoThutho laseGauteng ukuze kulungiswe umgaqo i-D904, nowawusakwaziwa njengeNdlela eNdala yase-Evaton. Ukuvuselelwa kwalo mgaqo ukhoyo kuza kuphucula ixesha lokuhamba kuze kuqinisekise nokhuseleko olungcono lwabaqhubi-zimoto, abakhweli-zibhayisekile nabahamba ngeenyawo.1.15. Ukusingathwa ngokuyimpumelelo kweleSihlanu iQonga loLawulo lwe-Intanethi lase-Afrika (Fifth Africa Internet Governance Forum) e-Durban kuze nokuqosheliswa koluvo lwelizwekazi yintlanganiso, luvo olo oluxhasa ukufezekiseka kweenjongo ze-Ajenda yowama-2063, phambi kokuba kubanjwe iQonga loLawulo lwe-Intanethi eMexico kweyoMnga yowama-2016. UMzantsi Afrika utyikitye iSivumelwano seNkonzo yoLawulo lwaMaqela-ngamaqela (i-Multi-Party Administrator Service) neNgxowa-mali i-DONA.1.16. Ukungenelela kukarhulumente ekuthinteleni urhwaphilizo, impatho egwenxa nokwenza amashishini ayimele into ayenzayo kukhokelele kwisivumelwano neenkampani zokwakha ezisixhenxe ezikuluhlu lwezivunyiwe ngokusesikweni ngenkqubo yamaphulo, naza kukhawulezisa inguqu kolu shishino. Isivumelwano eso sinezinto ezininzi, eziquka: Igalelo lezezimali leeprojekthi zophuhliso;Ukuzibophelela kwinguqu kweli candelo; Inkqubo-sikhokelo yokufeza amabango ecandelo likarhulumente; kunye nokuziBophelela ngeSidima kwamaGosa aziiNtloko zeSigqeba soLawulo (CEOs).Iziseko ezingundoqo zesi sivumelwano ziquka umdliwo we-1,4 seebhiliyoni zeerandi (i-R1,4 seebhiliyoni) ngoogunyaziwe bokhuphiswano, mali leyo eza kuhlawulwa ziinkampani kwiNgxowa-mali yeNgeniso yeSizwe. Esinye isi-1,5 seebhiliyoni  siza kufakwa kwingxowa yokuxhasa amaphulo okunceda ekuhlaleni  kujoliswe kwabo bantu babesakuhleleleka ngaphambili.Ukuzibophelela kwinguqu kuza kuveliswa yinkampani nganye kwezi zisixhenxe,nto leyo esenokulandela ‘umfuziselo wezabelo’ apho ubuncinane izabelo ezingama-40% zenkampani ziza kuthengiselwa abemi boMzantsi Afrika abantsundu, okanye ‘umfuziselo wobudlelwane’ apho inkampani iza kusebenza neenkampani zabantu abantsundu ezifikelela esithathwini zizincede zenze imali elingana nama-25% yaleyo yenziwa yile nkampani. Oku kuzibophelela kunikwe ixabiso elingaphaya kwe-9 leebhiliyoni zeerandi  lemali eza kuba yenziwe ukuphela kwexesha lesivumelwano.Ngalinye iGosa eliyiNtloko yesiGqeba soLawulo (CEO) liza kutyikitya ukuzibophelela ekuziphatheni ngesidima lizibophelela ngamanyathelo abanzi okuqinisekisa ukungabikho kweyelenqe norhwaphilizo enkampanini, ekusebenzeni nabakhuphisana nazo, norhulumente okanye nabaxumi bamacandelo abucala.Isivumelwano sokulungisa sibonelela ngeenkqubo ezithile ezisesikweni sokugqityezelwa kwiiveki ezimbalwa ezilandelayo, kwaye ezi nkqubo kusasetyenzwa ngazo kwaye zihoyiwe siza kwenziwaisaziso xa kugqitywa ngezi nkqubo.1.17. Abemi boMzantsi Afrika baya khuthazwa ukuba bazijonge iinkcukacha ekwabelwana ngazo kwiNgxelo yoNyaka wama-2015/16 ePalamente. Olu lwazilubonisa ukusebenza kweenkcukacha zeNkqubo yeMisebenzi kaRhulumente, nenkqubela ye- MTPBS) kwanokusebenza kwe--NDP.1.18. IKhabhinethi ikwakhuthaza abemi boMzantsi Afrika ukuba babelane ngezimvo zabo zoqoqosho kunye neminye imiba abafuna ukuba urhulumente ayigqamise kuleNkqubo-sikhokelo yoBuchule yeSigaba esiPhakathi  (i-MTPBS) izayo. Iza kuthiwa thaca nguMphathiswa wezeZimali uPravin Gordan ngomhla wama-26 kweyeDwarha yowama-2016. Amagalelo angathunyelwa ngo-Facebook: National Treasury South Africa, ku-Twitter @TreasuryRSA, isiphakamiso esenziwa ngomlomo nakwiwebhusayithi ye-National Treasury.2. Izigqibo zeKhabhinethi ezinguNdoqo2.1. IKhabhinethi iyamkele imithetho-siseko embaxa yeNgxelo yeSishwankathelo soHlaziyo lweSicwangciso sezoThutho esiyiNtloko seSizwe sowama-2050 (i-NATMAP), ehambelana neSicwangciso soPhuhliso seSizwe kwaye inezingongoma zilandelayo zibalulekileyo zezothutho zobuchule: isicwangciso sexesha elide nokubeka phambili oko kufanelekileyo, ukugxila kukhuseleko ukuthembeka nokufikeleleka kwezothutho; ukujonga ngaphaya kwezothutho kuba ukuqhwalela namakhwiniba  kubangwa kukungasetyenziswa kakuhle komhlaba nokucwangcisa;ukukhuthaza inguqu kwindlela yokuziphatha ngokuguqula iimbono ngezothutho loluntu; kunye nendlela yokucwangcisa equkayo konke mayelana nophuhliso nentlalo.2.2. IKhabhinethi isamkele isindululo esihlaziyiweyo seMimiselo yeziSeko zoNxibelelwano yeZizwe-ngezizwe (International Telecommunication Regulations) (ITRs), sase-Dubai sowama-2012 esingeniswe ePalamente ukuze siqinisekiswe.Ezi-ITRs zenza isivumelwano sezizwe-ngezizwe kwaye ziyinxalenye yeSicwangciso  seManyano yeMimiselo yoLawulo lweziSeko zoNxibelelwano . I-ITRs zihambelana ne-NDP, ngokukodwa ukukhuthaza uhlumo lwezoqoqosho nokuqukwa okukhulu ngokuphuhliswa kofikelelo kweze-intanethi ngamandla kunye nonxibelelwano ngamaza omoya nocingo kwanangamaxabiso aphantsi.2.3. IKhabhinethi ikuvumile ukungeniswa kwesindululo seMithetho yokuGqibela  yeNgqungquthela yoNxibelelwano lukaNomathotholo lweHlabathi ((i-WRC-15), ePalamente ukuze siqinisekiswe, ngokuhambelana neCandelo 231(2) loMgaqo-siseko.Imiba engundoqo eyamkelwe kwi-WRC-15 iquka ukusiwa eluntwini kofikelelo kweze-intanethi kwisizwe jikelele, ukusiwa eluntwini jikelele kosasazo , iinkonzo zonxibelelwano ngesathelayithi, iinkonzo zenqwelo-moya, iinkqubo zaselwandle noqoqosho lwezolwandle, iinkonzo zoncedo ngamaxesha entlekele nakaxaxeka kunye neenkqubo zexesha elizayo zokuxhasa inguqu yezoqoqosho. Iziphumo ze-WRC-15 zikwabonelela ngengqiniseko kwinkonzo yosasazo ngokukhusela ububanzi be-Digitall Terrestrial Television (i-DTT).2.4. IKhabhinethi ikuvumile ukungeniswa kwesindululo seMithetho yokuGqibela yeManyano yoNxibelelwano ngoMnxeba yeZizwe-ngezizwe (ITU) iNgqungquthela yabaThunywa bakaRhulumente yase-Guadalajara yowama-2010 (,  ePalamente ukuze siqinisekiswe ngokweCandelo 231(2) loMgaqo-siseko.INgqungquthela yabaThunywa bakaRhulumente  lelona qonga liphambili le-ITU elenza imigaqo-nkqubo.I-ITU, neyi-arhente ekhethekileyo yeZizwe eziManyeneyo nenoxanduva lokulawula iinkqubo zonxibelelwano lwehlabathi liphela ngezixhobo zombane.Umsebenzi we-ITU uhambelana ne-NDP, njengoko ugxile ngamandla ekuphuhliseni iziSeko ezinguNdoqo zezoQoqosho kwicandelo lobuChwephetshe boLwazi noNxibelelwano (i-ICT).2.5. IKhabhinethi yazisiwe ngenkqubela eyenziweyo mayelana nokusekwa kweGqiza lokuGwadla iQhinga ngokuFikele kweze-Intanethi (iBroadband War Room_ nokusebenza kwayo. I-Lekgotla yeKhabhinethi ebibanjwe kweyeThupha yama-2016  igqibe kwelokuba iGqiza lokuGwadla iQhinga ngokuFikele kweze-Intanethi malisekwe ukukhawulezisa ukusebenza kwe-SA Connect, engumgaqo-nkqubo wokufikelela kweze-intanethi wesizwe.Njengenxalenye yeSikhokelo segqiza lokugwadla iqhinga, kubhaqwe imiba eliqela ebalulekileyo enefuthe elingqalileyo ekuphumeleleni kokusa i-intanethi efikelelekayo ebantwini, ekhawulezayo, ethembekileyo nekhuselekileyo. Oku kuquka; ukuhlangabezana nokulibaziseka kwesabelo sobubanzi esifuneka kakhulu; ukudityaniswa kokufumaneka kweze-intanethi; ukusa ebantwini nenkxaso-mali; ukuhlangabezana nokungasebenzi kakuhle kwamacandelo ezorhwebo;  ukukhawulezisa kokufudukela kusasazo lwedijithali; ukuqulunqa ubuchule obubizwa e-government be-intanethi karhulumente; ukulungelelanisa amaQumrhu  kaRhulumente e-ICT; kunye nokuxhobisa uMlawuli kwanokuhlangabezana nokuphindaphindana kulawulo lwecandelo le-ICT.2.6. IKhabhinethi ikuvumile ukuba singeniswe ePalamente iSivumelwano saseParis sokuGuquka kwesiMo seZulu )  ukuze siqinisekiswe. Esi Sivumelwano saseParis sisixhobo esisemthethweni esiza kuphinda sikhokele inkqubo yamanyathelo amawathathwe afanayo ehlabathini jikelele malunga nokuguquka kwesimo sezulu. Sihlanganisa zonke izizwe ukuba zibe moya mnye, zidibane kumanyathelo eziwathathayo malunga nengozi yokuguquka kwesimo sezulu, phantsi komxholo wophuhliso oluzinzileyo namalinge okuncothula ubuhlwempu neengcambu zabo. Esi sivumelwano simisela injongo ephambili  yokugcina ukunyuka komyinge  wobushushu ehlabathini ube kwiqondo eliphantsi kakhulu kwe-2 degrees Celsius.Esi Sivumelwano saseParis siza kuqalisa ukusebenza ngomhla wesi-4 kweyeNkanga yowama-2016. Ngelo xesha kuza kuba kuziintsuku ezimashumi mathathu emva kokuba amaQela eNgqungquthela angama-55 ubuncinane eso sivumelwano engenise izixhobo zawo ukuba ziqinisekiswe abuncinane bungama-55 % ewonke okukhutshwa kwegesi ezingcolisa umoya.Ukuqinisekiswa kweSivumelwano saseParis nguMzantsi Afrika ngumqondiso omhle wokuzinikela kwethu ekubeni negalelo kumalinge ehlabathi liphela lokuhlangabezana nemingeni yokuguquka kwesimo sezulu.2.7. IKhabhinethi iluvumile uYilo loMgaqo-nkqubo leSizwe olungeeNkonzo zokwaNdiswa nokuCetyiswa (i-Draft National Policy on Extension and Advisory Services) kunye neSicwangciso sokufezekiswa kwaso. Lo Mgaqo-nkqubo ugxile ekumiseleni inkqubo-sikhokelo sezolawulo ukomelezaukusebenza kakuhle, ukuvelisa,ulingano, okusingqongileyo nozinzo  loqoqosho lwezolimo, amacandelo ezamahlathi nezokuloba. Oku kuza kuqinisekisa ukuba onke amacandelo asebenzisanayo kwezolimo, ezamahlathi nezokuloba (ukususela kumvelisi ukuya kwabo bahlelayo) bayakwazi ukuphonononga amathuba okuphucula amashishini wabo neendlela zokuphila.2.8. IKhabhinethi iluvumile uyilo lokugqibela oluhlaziyiweyo lweNkqubo-sikhokelo sobuChule seSigaba esiPhakathi (i-MTSF) 2014-2019 yesiphumo se-2 “uBomi obude nobuseMpilweni babo bonke aBantu baseMzantsi Afrika” . Esi sisiseko sokwakhela ukufezekiswa kweSahluko se-10 seSicwangciso soPhuhliso seSizwe 2030.I-MTSF 2014-2019 iye yahlaziywa ukuze iqulathe nobungqina bakutsha nje bokona kusebenza kwamacandelo ezempilo xa kuthelekiswa nezinto ebekuthiwe kuza kufikelelwa kuzo kwi-MTSF 2014-2019; ukwamkelwa kweeNjongo zoPhuhliso eziZinzileyo zowama-2030 nguMzantsi Afrika, kunye nokuncitshiswa kwenkqubo yezazalathiso.2.9. Ukulandela ukuvunywa yiKhabhinethi, uMphathiswa kwi-Ofisi kaMongameli ojongene noCwangciso, ukuHlola noVavanyo, uJeff Radebe, uza kukhupha iziphumo zeSixhobo soLawulo loHlolo loMsebenzi sowama-2015 (i-Management Performance Assessment Tool) (MPAT). Le ngxelo ibonelela ngokufunda okumanyeneyo kohlahlelo lokuhlowa kwe-MPAT nokuphononongwa kwemiba ethile ukususela ngowama-2011 ukuya kowama-2015.I-MPAT ithe yafezekiswa ukuququzelela iinguqu kwiindlela zokuphatha kumasebe karhulumente. Oku kunegalelo kwiSicwangciso soPhuhliso seSizwe esithi phakathi kwangoku nonyaka wama-2030 uMzantsi Afrika kufuneka ube sele useke umbuso othe kratya ekukwazini ukusebenza, othe kratya ngobuchule nothe kratya ekusabeleni kwiintswelo zabemi.Iziphumo zowama-2015 zibonisa ukuba i-MPAT iphumelele ekwenzeni lula  ukuphucuka ukuphatha; kodwa akufani kuwo onke amasebe esizwe kunye nakumaphondo. Apha naphaya kukho ukuqatsela malunga neendlela zokuphatha kurhulumente wonke, kodwa ukuqhwalela kwendlela ebaphatha ngayo abalawuliisengumngeni omkhulu kwaye kunegalelo ekungaphumelelini kolawulo.IKhabhinethi iyayixhasa indlela eyondeleleneyo nedibeneyo ukuba ixhase ukuphucuka, neza kukhokelwa liSebe lezoCwangciso, uHlolo  noVavanyo.3. IMithetho eYilwayo3.1. IKhabhinethi ivumile ukuba uMthetho oYilwayo wokuThintelwa nokuLiwa koLwaphulo-mthetho lweNtiyo neeNtetho zeNtiyo  upapashwe ukuze uluntu luphefumle ngawo. Lo Mthetho uYilwayo ujonge ekuyileni ulwaphulo-mthetho lwentiyo kunye neentetho ezinentiyo nokumisela amanyathelo okuthintela nokulwa olu lwaphulo-mthetho. Injongo kukuhlangabezana nenani elinyukayo leziganeko zobuhlanga nokuphinda kuhlangatyezwane nezinye iindidi zolwaphulo-mthetho eziqhutywa kukukhetha icala, ukuqal’ugwebe okanye ukunganyamezeli, ulwaphulo-mthetho oluyintiyo nentetho yentiyo, nezithe zenzeka  kutsha nje.Oku kuhambelana ne-NDPesigqamisa imfuno yamaphulo angagungqiyo nazinzileyo okulwa ubuhlanga, ucalulo ngokwesini, , ukuthiya nokoyika abantu besini esinye abathandanayo nentiyo yabasuka kwamanye amazwe nokuba bonke abantu bazive bekhuselekile kwaye bakhuseleke.4. Imisitho ezayo4.1. INyanga yokuLumkisa ngoMhlaza  wamaBele kweyeDwarha, lilinge lesizwe lokukhathalelwa kwempilo luluntu nenkathalelo yezempilo yabucala ukufundisa nokulumkisa ngesi sifo. Ukusibona kuselithuba kungakhokelela ekusinyangeni ngempumelelo. Bonke abantu basetyhini namadoda kufuneka esoloko ezihlola baze bayele uhlolo kwelona ziko lezeMpilo likufutshane.4.2. ISebe lezeMpilo liza kusingatha Ngqungquthela yama-40 yeziBhedlele zeHlabathi yeManyano yeziBhedlele zeZizwe-ngezizwe ( (i-IHF) phantsi komxholo othi, ""UkuHlangabezana noMngeni wesiGulana – ogxile kwiNkathalelo noKhuseleko”, e-Durban ukususela ngomhla wama-31 kweyeDwarha ukuya kowe-3 kweyeNkanga yowama-2016.Le Ngqungquthela ibonelela ngeqonga elilodwa lehlabathi  eliququzelela ulwabelano olumbaxa ngolwazi, ubungcali kunye namava ekulawuleni icandelo lezempilo kunye nokunikezelwa kweenkonzo.5. Izimvo zeKhabhinethi Malunga neMiba enguNdoqo5.1. IKhabhinethi iyiqinisekisile inkxaso yayo kuMphathiswa wezeZimali uPravin Gordhan nothathwa njengokuba umsulwa ngokweCandelo lama-35 loMgaqo-siseko ade aba ufunyaniswe enalo yinkundla yomthetho.IKhabhinethi isoloko iyithembile inkqubo yezobulungisa kulwaphulo-mthetho yeli lizwe neenkqubo ezingenamkhethe nezobulungisa  nezithe zacacisa ulwawulo lwethu lwentando yesininzi. Ezi nkqubo kufuneka zivunyelwe zihambe indlela yazo.5.2. Iziphumo zeMbizo ye-8  yamazwe e-BRICS (i-Brazil, Russia, India, China noMzantsi  Afrika) neyayibanjwe ukususela ngomhla we-15 ukuya kowe-16 kweyeDwarha yowama-2016 phantsi komxholo othi, “UKwakha iziSombululo eziSabelayo, eziDibeneyo neziQokeleleneyo (BRICS) ” ”( eGoa, e-India  apho iinkokheli ze-BRICS zaba neengxoxo zokubonisana mayelana nokuqinisa intsebenziswano phakathi kwaMazwe e-BRICS, zaze zaqwalasela nzulu imiba yehlabathi jikelele efana nembambano kumazwe ngamazwe, ukulwa ubugrogrisi, kunye nokuhlaziya inkqubo yolawulo yehlabathi jikelele, ngokuqaphelekayo ukwenza ukuba ngokukodwa ukuba iZizwe eziManyeneyo namaZiko eBretton Woods abonakalise ukuba phantsi kolawulo lwentando yesininzi.Ukwamkelwa kweSibhambathise sase-Goa neSicwangciso seMisebenzi, siqaqambise isiseko esomeleleyo esenziwe yi-BRICS malunga nokuseka iinkqubo zamaziko zentsebenziswanoebonakalayo. Yamkelwe nento yokuba kungamiselwa ukusekwa kwe-Arhente yokuHlengahlengisa ye-BRICS  egxile kwimithetho-siseko yezorhwebo, khona ukuze kuqiniswe ngokukodwa ubugcisa bolawulo lwehlabathi jikelele, nako kwamkelwe.Ngexesha lotyelelo lwaseGoa, iNkampani yamaChiza i-Cipla Pharmaceuticals kunye noGunyaziwe woPhuhliso lwezoShishino iDube (i-Industrial Development) batyikitye isivumelwano sokuseka iziko loncedo enzululwazi ngokuqiqa ngezinto eziphilayo (e-bio-logic). Olu tyalo-mali olusi-1.3 seebhiliyoni zeerandi (i-R1.3 seebhiliyoni) luza kukhokekelela kwiplanti yokuqala kwilizwekazi le-Afrika, luvelise amayeza okulwa umhlaza afikelelekayo ngokwasezimalini agxile kwiinkqubo zobuchwephetshe bezinto eziphilayo.5.3. IKhabhinethi ibothulela umnqwazi abantu baseMozambique ngokubambana nangokuzenza idini kumzabalazo wethu wenkululeko. USekela Mongameli uCyril Ramaphosa noMphathiswa wezobuGcisa neNkcubeko, uNathi Mthethwa, baye kwinkonzo yesikhumbuzo sama-30 songasekhoyo uSamora Machel, utata noMongameli ongumseki weMozambique nowabhubha eMbuzini phantsi kweemeko ezikrokrisayo.Xa sihlonipha inkumbulo yeenkokheli ezibaleseleyo zase-Afrika ezifana noSamora Machel, uJulius Nyerere, u-Oliver Tambo noNelson Mandela, sikhumbula ukuba ubunkokheli kubo yayikukuzinikela ekukhonzeni i-Afrika ukuze baqhubele  phambili ngeemfunozabantu base-Afrika.Sakhela phezu kwalo mbali isidibanisayo kwaye sixhamla ubudlelwane obuqinileyo bamaqhina ezozakuzo nokukhulisa uhlumo lwezoqoqosho , kudalwe imisebenzi kuze kuncitshiswe nokungalingani.Ukusekwa koMzila woPhuhliso waseMaputo, odibanisa unxweme lwaseMaputo nesizikithi sezoshishino selizwe lethu, yinxalenye engundoqo yelinge lethu lokukhuthaza urhwebo notyalo-mali kwanokukhuthaza ukudibana kommandla.5.4. IKhabhinethi idlulisa iminqweno emihle ku-Advocate Busisiwe Joyce Mkhwebane okhethwe njengoMkhuseli woLuntu weRiphabliki yoMzantsi Afrika iminyaka esixhenxe ukususela kowe-15 kweyeDwarha yowama-2016. IKhabhinethi inethemba lokuba u-Advocate Mkhwebane uza kusikhonza kakuhle esi sizwe aze aqhubeke ukwenza izinto ezikhathalela kangangoko bonke abemi boMzantsi Afrika.5.5. IKhabhinethi ivakalisa umbulelo wayo ku-Advocate Thuli Madonsela ngokukhonza isizwe kunye nokubeka i-Ofisi yoMkhuseli woLuntu phambili kakhulu ezingqondweni zabemi.5.6. IKhabhinethi izibandakanya namajelo eendaba aseMzantsi Afrika xa ekhumbula uSuku lweNkululeko yaMajelo eeNdaba neyaziwa njenge-""Black Wednesday"" kwaye iyaluncoma ushishino lwezosasazo ngendima eliyidlalileyo ekuqiniseni ulawulo lwentando yesininzi kweli lizwe. Ngomhla we-19 kweyeDwarha yowe-1977, umbuso wocalucalulo ngokwebala wayalela amaphephandaba i-The World ne-Weekend World ukuba ayeke ukupapashwa, nto leyo eyenza kugcinwe eluvalelweni abantu abaninzi nonoondaba bavalwe umlomo.UMgaqo-siseko wethu wolawulo lwentando yesininzi uyikhusela ngeyona ndlela icacileyo inkululeko yamajelo eendaba eyalwelwa nzima nethathwa njengedlala indima ebaluleke kakhulu ekuqhubeleni phambili ukumanyana kwesizwe nokulingana kwakhe wonke umntu.Xa sicinga nzulu ngenkqubela eyenziwe nguMzantsi Afrika ekuxhaseni inkululeko yamajelo eendaba, iKhabhinethi iqhwabela izandla i-SANEF xa ikhumbula ama-20 eminyakha ikho, nto leyo eza kubhiyozelwa kule veki izayo.5.7. IKhabhinethi yolulela abantu baseNigeria isandla sobuhlobo neentsapho zamantombazama asekuthinjweni kwakudala, kwakuba kuvakele iindaba zokuba abantwana besikolo abangama-21 kwabangama-2019 abathinjwe ngamatshantliziyo eBoko Haram bakhululwe. IKhabhinethi imemelela amazwe ngamazwe ukuba angatyhafi kwiinzame zawo zokuncedisa abasemagunyeni eNigeria ukuba akhululwe loo mantombazana, ngokukodwa onke amazwe ase-Afrika naweManyano ye-Afrika ukuba axhase, ancedise iNigeria ifumane abo bantwana balahlekileyo.  5.8. IKhabhinethi izibandakanya noMongameli uJacob Zuma ekuvakaliseni amazwi ovelwano kuRhulumente nabantu beRiphabliki yaseHaiti nabamanye amazwe akwi-Caribbean ngenxa yomonakalo owenziwe yiNkanyamba u-Matthew esube imiphefumlo yenyambalala yabantu, yaza yatshabalalisa iziseko ezingundoqo.5.9. IKhabhinethi izibandakanya noMongameli uZuma ekuvakaliseni amazwi ovelwano kurhulumente nabantu bobuKumkani baseThailand ngokushiywa kwabo nguKumkani Bhumibol Adulyadej.5.10. IKhabhinethi ikwavakalisa amazwi ovelwano kusapho nabahlobo begqala lomzabalazo uMewa Ramgobin. Waseka iKomiti yaseMzantsi Afrika (i-South African Committee) yokukhululwa kwamaBanjwa ezoPolitiko, kwaye wayengomnye bokuqala babantu abaxhasa iPhulo lokuKhulula uMandela. UMewa Ramgobin wayesakuba nguMongameli wombutho owasakubizwa ngokuba yiNatal Indian Congress kwanoSihlalo wePhoenix Settlement Trust, eyasekwa nguMahatma Gandhi ngowe-1904.5.11. IKhabhinethi iyiphawule into yokuba uMongameli uJacob Zuma ufumene waza wamkela ukurhoxa kukaMnu Krish Naidoo noMnu Vusi Mavuso njengamalungu eBhodi yeQumrhu loSasazo lwaseMzantsi Afrika  (i-SABC).IKomiti yezoNxibelelwano isungule amanyathelo okuqalisa ukuphanda iBhodi ye-SABC mayelana nokufaneleka kwayo ukuba yile Bhodi ngokweCandelo 15A loMthetho wezoSasazo we-1999.IKhabhinethi ivuyisene naba balandelayo:5.12. UNozakuzaku woMzantsi Afrika eVienna uTebogo Seokolo ngokutyunjwa kwakhe njengoSihlalo weBhodi yaBalawuli be-Arhente yezaMandla e-Atom yeZizwe-ngezizwe (IAEA). IBhodi yaBalawuli yiyo ephambili eyenza imigaqo-nkqubo ye-IAEA.5.13. UParks Tau ngokukhethwa njengoMongameli wombutho weZixeko eziManyeneyo noRhulumente baseKhaya  (iUnited Cities and Local Government) (UCLG), mbutho lowo owongamele ooMasipala ehlabathini jikeleleluphela, ngomhla we-15 kweyeDwarha yowama-2016, eColombia.5.14. U-Antonio Guterres, ngokukhethwa kwakhe kwisikhundla sokuba nguNobhala Jikelele weZizwe eziManyeneyo (UN) ukususela ngomhla woku-1 kweyoMqungu yowama-2017 ukuya kowama-31 kweyoMnga yowama-2021. Uza nolwazi oluninzi akuba ekhe wasebenza njengeNkulumbuso yasePortugal ukususela kowe-1995 ukuya kowama-2002 kwananganje ngoMkomishinali omKhulu  wabaPhambukeli kwiZizwe eziManyeneyo (UN) ukususela kweyeSilimela yowama- 2005 ukuya kweyoMnga yowama- 2015.5.15. Iintatheli zoMzantsi Afrika, ezizenzele udumo kwi-CNN MultiChoice African Journalist Awards. U-Ancillar Mangena weForbes Africa ophumelele i-Maggie Eales Wales Young Journalist Award.UJay Caboz, naye engowe-Forbes Africa, uphumelele i-Energy & Infrastructure Award, xa yona i-Economic and Business Award iphunyelelwe ngokubambisana nguDiana Neille, uRichard Poplak, uShaun Swingler kunye noSumeya Gasa weDaily Maverick Chronicle. UMia Malan weMail & Guardian uphumelele i-Features Award Category, xa umfoti uJames Oatway weSunday Times ephumelele i-Mohammed Amin Photography Award.5.16. IMamelodi Sundowns ngokuphumelela ngamanqaku 3-0 xa ibetha iqela lebhola ekhatywayo iZamalek yaseJiphehe. Lo yayingumlenze wokuqala womdlalo waMagqibela kaNkqoyi we-African Championship League. IKhabhinethi imemelela abemi boMzantsi Afrika ukuba babe yimbumba yamanyama baxhase i-Sundowns ibuye nembasa.  6. IzikhundlaUkuqeshwa kuzo zonke izikhundla kuxhomekeke ekuqinisekisweni kwamabakala ezemfundo kunye  nokuqinisekiswa okufanelekileyo kwezokhuselo.6.1. Mnu Siphamandla Kenneth Mthethwa njengeGosa eliyiNtloko lezeZmali le-Sentech.6.2. IBhodi yoLawulo lweDayimani yaseMzantsi Afrika neziNyithi eziXabisekileyo:a) UGqirha Sipho David Manese (uSihlalo)b) UNks Ntombifuthi Monedi-Nokoc) UNks Mpho Mosingd) UNks Mamodupi Mohlala-Mulaudzie) UMnu Bernard Sternf) UNks Maletlatsa Monica Ledingwaneg) UMnu Mochele Nogeh) UMnu Tembani Ngqezai) UMajor-General Peter Jacob Arendse (iNkonzo yamaPolisa oMzantsi Afrika)j) UMnu Bothwell Deka (uNondyebo weSizwe)k) UMnu Tsumbedzo Charles Nevhutanda (uVimba weBhanki yoMzantsi Afrika )l) UMnu Senna Mokoena (iManyano yeSizwe yaBasebenzi-mgodini)m) UMnu Leon Peter Grobler (United Association of South Africa)n) UMnu Kagiso John Menoe (iSebe leMithombo yeziMbiwa)o) UNks Mapoulo Lindah Nkhumise (iGosa eliyiNtloko leSigqeba soLawulo eliliBambela)Amalungu abolekisanayop) UBrigadier Ntombizodwa Hazel Mokoena (iNkonzo yamaPolisa oMzantsi Afrika)q) UMnu Raymond James Paola (uVimba weBhanki yoMzantsi Afrika)6.3. Amalungu angengawo aweSigqeba soLawulo eBhodi yeNgxowa-mali yeNgozi yaseziNdleleni:a) UGqirha Ntuthuko M Bhengu (uSihlalo nophinde wonyulwa);b) UMnu Dawood Coovadia (uSekela Sihlalo nophinde wonyulwa);c) UNks  Mala Somaru (omele iSebe lezoThutho );d) UMnu Patrick Masobe (ophinde wonyulwa);e) UNksz Refilwe Mokoena (ophinde wonyulwa);f) UGqirha Lungelwa Linda (ophinde wonyulwa);g) UMnu Ahmed Pandor (ophinde wonyulwa);h) UGqirhaTerrence Omdutt Kommal;i) UGqirha Maria Claudina Du Toit;j) UMnu Khotso Monko Mothobi; no-k) UNks Lusanda Unathi Zisiwe Rataemane.6.4. ULieutenant General (Nks) Yolisa Matakata njengoSekela Ntloko yeSizwe kuLawulo loPhando loLwaphulo-mthetho oluKhethekileyo.6.5. Iintloko zamaPhondo kuLawulo lwezobuNtlola loLwaphulo-mthetho oluKhethekileyo:a) Gauteng: Major Generel (Mnu) Prince Nkitsing Mokotedib) Ntshona Koloni: Major General (Nks) Nombuso Portia Khozac) Mpuma Koloni: Major General (Mnu) Meshack Nyameko Nogwanyad) Mntla Ntshona: Major General (Nks) Linda Mbanae) Ntshona Koloni: Major General  (Mnu) Kholekile Derick Galawef) Limpopo: Major General (Nks) Thobeka Hepercia Jozi;g) Mpumalanga: Major General (Nks) Ntombizodwa Hazel Mokoena;h) KwaZulu Natal: Major General (Mnu) Isaiah Jabulani Zikhali;i) Free State: Major General (Nks) Liziwe Evelyn NtshingaImibuzo:Donald LiphokoIseli: 082 901 0766 "
INtetho kwiNtlanganiso yeKhabhinethi yangomhla woku-1 nowesi-2 kweyeNkanga ngowama-2016,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/xh/speeches/statement-cabinet-meeting-1-and-2-november-2016-3-nov-2016-0000,"1. Ukusebenza kweeNkqubo zikaRhulumente ezinguNdoqo1.1. IKhabhinethi ivuyisana noMphathiswa wezeMali uPravin Gordhan neqela lakhe kuNondyebo weSizwe ngohlahlo lwabiwo-mali olwenziwe ngocoselelo kwaye lacingisiswa. Umgaqo-nkqubo woHlahlo lwabiwo-mali lweSigaba esiPhakathi (i-MTBPS) unika uluntu, abasebenzi kunye namashishini ithuba lokuba basebenzisane norhulumente ukufezekisa iinjongo zoqoqosho zelizwe lethu.IKhabhinethi ixhasa amalinge aziswe kwi-MTBPS okukhokela uqoqosho kula maxesha oqoqosho anzima, ukufezekisa ukukhula koqoqosho olubandakanyayo nokusebenzisa ngobuchule izixhobo zikarhulumente.1.2. IKhabhinethi ibulela abahlawuli-rhafu abangaphezu kwezigidi ezi-4.5 abangenise amaxwebhu abo erhafu ngeXesha leRhafu lowama-2016, kwaye ukhumbuza bonke abahlawuli-rhafu  abangalungiselelwanga abangekawangenisi amaxwebhu abo ukuba bawangenise kuba liya lisondela kakhulu ixesha elimiselweyo lokuvala elingumhla wama-25 kweyeNkanga ngowama-2016.Abahlawuli-rhafu abalithandayo ilizwe labo bayanceda ekuphuculeni ubomi bezigidi ngezigidi zabemi boMzantsi Afrika ngokusebenzisana norhulumente ngelixa esisa ebantwini iinkonzo ezifuneka ngolona hlobo kunye nenkxaso yoluntu kuwo onke amabandla.IKhabhinethi imemelela bonke abemi boMzantsi Afrika ukuba bazibandakanye nemizamo yethu ekukhuliseni uqoqosho ngokudala imisebenzi emitsha, kunye nokwamkela ukuziqhelisa ukugcina nokonga imali. Xa sisebenzisana singaqinisekisa sinyusa ukukhula koqoqosho.IKhabhinethi ixhasa ikhwelo lokuphanda ngokukhawuleza nakakuhle isityholo sokuvingcelwa kwabantu ekuthe kwenzeka kwii-ofisi zeNkonzo yeNgeniso yoMzantsi Afrika (i-SARS). Iziganeko ezinjengezi zinefuthe elibi malunga nokuthenjwa ngabantu kwamagunya ethu anyanzelisa umthetho kwaye kufuneka ziqwalaselwe ngokukhawuleza.1.3. Inkxaso-mali yemfundo ephakamileyo isoloko iyinto ephambili kurhulumente kwaye i-17 leebhiliyoni zeerandi ezongeziweyo zabelwa iiyunivesithi kule minyaka mithathu izayo iza kunceda ekwenzeni lula umthwalo kwabo bahluphekileyo nabafuna imali kunye nabafundi abalengalengayo. Le nkxaso-mali iza kuqinisekisa ukuba inani elongezelelweyo labafundi lingakwazi ukufikelela kwimfundo ephakamileyo kuba i-9.2 yeebhiliyoni zeerandi yale nkxaso-mali iza kwabelwa i-NSFAS.Le nkxaso-mali iyamkeleka. Kodwa eyona nto iphambili nengxamisekileyo ngoku kukuba kuqaliswe ukufundwa. IKhabhinethi imemelela abemi boMzantsi Afrika ukuba baxhase onke amalinge okokuba   izifundo zowama-2016 zingaphanzi. Lifikile ixesha ngoku lokuba lonke uqhankqalazo luphele kubuyelwe esikolweni kwaye unyaka wezifundo ugqitywe kungalityaziswanga.Urhulumente ukholelwa ekubeni uthethathethwano lokuhoya amabango abafundi lungenzeka ngelixa izifundo ziqhuba. Siyalibethelela kwakhona ilungelo lokuqhankqalaza, kodwa malwenzeke ngokulandela umthetho nangendlela enganyhashi amalungelo abanye abantu.Inkqubela karhulumente ekwenzeni imfundo ephakamileyo ifikeleleke ingqinwa yingxelo yeziko lezeNkcukacha-manani yoMzantsi Afrika (i-Stat SA) malunga neeNkcukacha-manani zeZimali zamaZiko eMfundo ePhakamileyo zowama-2015. Le ngxelo ibonisa ukuba inani labafundi ababhalisileyo kwiMfundo ePhakamileyo linyuke ngama-32.5% ukususela kowama-2006 ukuya kowama-2015.Ngaphezu koko, izibonelelo zikarhulumente wesizwe kwiMfundo ePhakamileyo zinyuke nge-144% kwiminyaka elishumi ukususela kowa-2006 ukuya kowama-2015.  Izibonelelo zikarhulumente kunye nemali yokufunda zingumthamo omkhulu wengeniso yeeyunivesithi, yona inkcitho karhulumente ingama-43% engeniso yeyunivesithi ize imali yokufunda ibe ngama-34%. Ezi ziphumo zibonakalisa ukuzinikela kukarhulumente emfundweni kwaye zibethelela kwakhona ikhwelo lethu kwabo banako ukuhlawula esabo isabelo esilingeneyo. Ezi ziphumo zikwabonisa ukuba imali yokufunda isoloko iyinxalenye ebalulekileyo yenkxaso-mali jikelele.Inkqubela ikwenziwe liQela laBaphathiswa eliChongelwe uMsebenzi nguMphathiswa weMfundo ePhakamileyo noQeqesho uBlade Nzimande wokuqulunqa isicwangciso esiza kubonisa inkxaso kunye nenkxaso-mali yabafundi abaphuma kumakhaya aHluphekayo “nabaLengalengayo.” Umkhombandlela onesihloko esithi INkqubo i-Ikusasa yoNcedo lwaBafundi ngeZimali (i-ISFAP), kuthe kwaboniswana ngawo into leyo ekhokelele ekubeni amahlakani ahlukeneyo nawo afake izimvo zawo ezahlukeneyo kwaze kwafikelelwa nakwisivumelwano ngabo bonke abachaphazelekayo malunga nemo kunye nendlela eza kulawulwa ngayo i-ISFAP kwixesha elizayo.I-ISFAP yenze izindululo ngezindululo ekungoku ziqwalaselwayo ukuze zisebenze. Esi sicwangciso  sicetywayo kunye nezindululo ezikwingxelo ziza kunceda kakhulu ekuhoyeni iingxaki zenkxaso-mali abajongene nazo abafundi abahluphekileyo “nabalengalengayo”. Ziza kunceda nasekuhoyeni imingeni uMzantsi Afrika ojongene nayo equka;Ukuhlisa amazinga aphezulu okukreqa kwabafundi abahluphekileyo nababasebenzi abangamkeli mivuzo mikhulu kwicandelo lemfundo ephakamileyo noqeqesho,Ukuphucula amathuba okuqesheka kwabafundele isidanga abaxhaswe ngemali,Ukwandisa inani labantu abanezakhono kweli lizwe,Ukuphucula izivumelwano zentsebenziswano phakathi korhulumente, amacandelo abucala kunye namaziko emfundo ephakamileyo ekuxhaseni abafundi abahluphekileyo “nabalengalengayo.”Umkhombandlela we-ISFAP ubonelela abafundi abahluphekileyo “nabalengalengayo” ngoncedo lwezimali oluhlawula zonke iindleko zokufunda. Nangona ukhuthaza ukuhlawulelwa ngokupheleleyo kwabafundi abaphuma kumakhaya ahluphekayo ngeebhasari kunye nezibonelelo-mali, kodwa ukwacebisa ukuthotywa kweebhasari nezibonelelo-mali ezihlawulelwa abafundi “abalengalengayo” ngokuya inyuka imivuzo yamakhaya, kwaye ubonisa iindlela ngeendlela enokwenzeka ngayo le nto ngokuhlanganisa imali evela kurhulumente nakumacandelo abucala.1.4 Ukuphehlelelwa kweZiko loPhuhliso lwamaShishini ezoKhenketho , ePilanesberg eMntla Ntshona nguMphathiswa wezoKhenketho uDerek Hanekom, kuza kudala ithuba lokubandakanywa koqoqosho ngamashishini okhenketho amileyo. Le nto ikhulisa igalelo lezokhenketho ekwakheni uqoqosho oluxhanyulwa ngumntu wonke.Eli ziko lisalingwayo liza kujolisa kumaShishini aPhakathi, Amancinci namaNcinane (ii-SMME) angama-50 kwiSithili saseBojanala iminyaka emithathu ukuze eme. Eli ziko lixhasa ngokoshishino amashishini ezokhenketho. 1.5  Ukusekwa kweZiko laMandla aDityanisiweyo iNgwaabe ngomhla wesi-4 kweyeNkanga ngowama-2016  liSebe lezaMandla, lisebenzisana namahlakani abalulekileyo, yinxalenye yenkqubo yokuseka amaZiko aMandla aYondeleleneyo kwiindawo ezihluphekileyo ezikhethiweyo. Eli ziko lezamandla linako konke libonelela kakhulu amakhaya ahluphekileyo ngemithombo yamandla ekhuselekileyo nefikelelekayo. Ngaphezu koko, linika ulwazi ngokusebenzisa imithombo yamandla ngendlela ekhuselekileyo, enenkuthalo nengazi kuba nabungozi kokusingqongileyo. Likwakhuthaza icandelo lee-SMME kwaye likhulisa amathuba engqesho ngokusebenzisa amashishini asebenza ngezamandla.1.6 Inkomfa noMboniso iWindaba eza kubanjwa ukususela ngowe-2 ukuya kowe-4 kweyeNkanga kowama-2016 eCape Town International Convention Centre phantsi komxholo othi,”Ukujonga izinto ezinokuvuselelwa ngokupheleleyo” nayo iza kunyusa amalinge karhulumente okuvuselela amandla.Idibanisa abachaphazelekayo nababandekanyekayo kumandla omoya kwilizwekazi lase-Afrika, ngokukodwa eMzantsi Afrika.Ngaphezu koko, Ingqungquthela ye-11 yonyaka wama-2016 yeSouthern African Energy Efficiency ukususela ngomhla we-8 ukuya kowe-9 kweyeNkanga  ngowama-2016 e-Emperors Palace eJohannesburg iza kugxila kuthotho lwezinto ezihambelana namandla.Imiba ekuza kuthethwa ngayo iquka ubunjineli kwezamandla, ukuphucula indlela amandla asebenza ngayo, ukuphathwa kwezinto nezakhiwo, amandla avuselelekayo nangamanye, imveliso-kunye, imveliso yamandla, iinkonzo zamandla nozinzo.1.7 Namhlanje, uMongameli Jacob Zuma uza kuchophela iSeshoni yokuQala yeKhomishini yaMazwe amaBini iZimbabwe noMzantsi Afrika noMongameli Robert Mugabe. Injongo ephambili kukuqinisa ubudlelwane phakathi kwala mazwe mabini  kunye nentsebenziswano phakathi kwala mazwe mabini kwanokuqinisa nokuphuhlisa amandla akhoyo okusondelelana kakhulu kwimiba yorhwebo, utyalo-mali, imigodi, amanzi, uphuhliso lweziseko, uthutho kunye noBuchwepheshe boLwazi noNxibelelwano (i-ICT), phakathi kwezinye.Ukuza kuthi ga ngoku, la mazwe mabini atyikitye amaXwebhu okuQondana kunye neziVumelwano eziquka imiba emininzi, phakathi kwayo eyile, urhwebo notyalo-mali, imfuduko kunye nemiba yozakuzelwano, ukhuselo, ulimo, okusingqongileyo, amandla, impilo, kwakunye nobugcisa nenkcubeko.1.8 Ukusingathwa ngempumelelo koMboniso wezoZakuzo woNyaka weSebe lezoBudlelwane bamaZwe ngamaZwe neNtsebenziswano neProudly South Africa kwiZakhiwo zomDibaniso ngowama-29 kweyeDwarha ngowama-2016 ePitoli kusebenza njengeqonga elingundoqo lokufundisa abantu ngezozakuzo kunye neenjongo zomgaqo-nkqubo woMzantsi Afrika wezangaphandle.Lo msitho wadibanisa amaziko ozakuzo, amaziko ozakuzo aphezulu kunye nemibutho yamazwe ngamazwe aqinisekisiweyo eMzantsi Afrika ukuze atshile kwaye akhuthaze uzakuzo ngezenkcubeko ngezinto ezibonisa ubuchule nobugcisa ezifana nobugcisa, umculo neentlobo zokupheka nezidlo ezivela kumazwe ehlabathi. Amaziko ezozakuzo angaphaya kwama-60 namashishini aliqela abucala atshila ngeziveliso zawo kunye namathuba akhoyo kulo nyaka. 2 Izigqibo zeKhabhinethi ezinguNdoqo2.1 INtlanganiso yeKhabhinethi eYodwa yomhla woku-1 kweyeNkanga ngowama-2016, yamkele ingxelo yenkqubela yomsebenzi weKomiti yaBaphathiswa yoHlaziyo lweeNkampani zikaRhulumente (ii-SOC), echotshelwe nguSekela-Mongameli Cyril Ramaphosa.Intsusa yale nto kukusebenza kwezindululo ezamkelwe yiKhabhinethi zeKhomishini kaMongameli yowama-2010 yokuHlaziya ii-SOC. IKhabhinethi iphinde yayibethelela indlela ehamba ngezigaba ekusebenziseni ezi zindululo.IKhabhinethi iyayiphinda into ethi onke amaqumrhu  karhulumente kufuneka asebenze ngokuhlakanipha futhi  azimele ngokwasezimalini.Kuthathwe uthotho lwezigqibo ukulandelela injongo yomgaqo-nkqubo ongundoqo yokuqinisa ii-SOC ukuze zikwazi ukuhlangabezana neenjongo zazo zophuhliso.IKhabhinethi isivumileele isiCwangciso-siKhokelo seNxaxheba yeCandelo labuCala sokunikezelwa kweziseko ezungundoqo esiza kukhokela amalinge entsebenziswano phakathi kwee-SOC necandelo labucala.IKhabhinethi isamkele isikhokelo semigangatho yokuhlawula kunye namanye amaqithi-qithi afunyanwa ngabalawuli bamaQumrhu kaRhulumenteIKhabhinethi isiphehlelele isikhokelo esimbaxa sokutyunjwa kweebhodi namagosa esigqeba apho iSebe lezaBasebenzi bakaRhulumente noLawulo liza kubamba iindibano zokuthethathethana namaphondo kunye noomasipala phambi kokuba iKhabhinethi isivume.Uyilo lokuqala lomgaqo-nkqubo omtsha wabanezabelo kurhulumente  ucebise ukuba makuphinde kubekho olunye uthethathethwano. Le nto iza kuphelela ekubeni kwenziwe umthetho oquka zonke ii-SOC.UNondyebo weSizwe wenze isindululo sokumisela nokubala iindleko  zamaphulo ophuhliso amashishini namaqumrhu karhulumente, ukulandelwa kwale ndlela kuza kunceda ekuboneni loo maphulo angaworhwebo nalawo angengowarhwebo ee-SOC.Ezi zinto zibeka ii-SOC endaweni entle ukuze zikwazi ukuba negalelo ekusebenzeni kwesiCwangciso seSizwe soPhuhliso (i-NDP); ukwakhiwa kweziseko ezingundoqo, ukukhulisa uqoqosho, ukwandisa ushishino, ukunceda ukuphuhlisa izakhono ezikudidi oluphezulu nezinqabileyo, ukudala imisebenzi nokuqhubela phambili ezinye iinjongo zenguqu.2.2 IKhabhinethi ivume ukuba iSicwangciso esiDibeneyo sezaMandla (i-IEP) ipapashwe ukuze abantu abachaphazelekayo nabanomdla baphefumle ngayo. I-IEP isekelwe kuMthetho wezaMandla eSizwe, wowama-2008 (uMthetho uNombolo 34 wowama-2008). Ijonge ekukhokeleni ukuxhotyiswa ngeziseko zamandla nangophuhliso lomgaqo-nkqubo kwixesha elizayo, nto leyo eza kumisa kakuhle amandla oMzantsi Afrika.Ukucwangcisa amandla adibeneyo kuyafuneka ukuqinisekisa ukuba iingxaki ezikhoyo nezizayo zokunikezela ngeenkonzo zamandla kungahlangatyezwana nazo ngeyona ndlela enobunono nenceda uluntu, ngelixa kuqinisekiswa ukuba iindleko zazo azide zigqithise kube ngaxeshanye bekekwe iliso nakweminye imingeni ebalulekileyo yelizwe  efana nokulwa ukuhlupheka, ukudala imisebenzi, kunye nokuhlisa izinga lefuthe kunye neziphumo ezibi kokusingqongileyo.I-IEP inombono wexesha elide wokuba uMzantsi Afrika ungawasebenzisa njani na kakhulu amandla njengesixhobo sokuwunceda ukwazi ukumelana nokhuphiswano, nto leyo efuna kukhe kucingwe ngolunye uhlobo ngendlela yokusebenzisa imithombo ngemithombo yezamandla.2.3 IKhabhinethi isitshintshile isigqibo sayo somhla we-10 kweyeSilimela ngowama-2015 sokunyula iQumrhu loMzantsi Afrika laMandla eNyukliya njengeArhente eza kukhokela iNkqubo eNtsha yoKwakha iNukliya. Esi sigqibo, ngelo xesha, sasinika u-Eskom ithuba lokuba aqukumbele ulwakhiwo lwamaZiko okuPhehla uMbane iMedupi, Kusile ne-Ingula kunye nemingeni yamandla ilizwe elalijongene nayo ngelo xesha.IKhabhinethi ikhethe u-Eskom njengoQumrhunzi elinguMnini nomThengi lamaZiko ezaMandla eNyukliya ngokoMgaqo-nkqubo waMandla eNukliya wama-2008. U-Eskom uneminyaka engaphezu kwama-30 esebenza ngokukhuselekileyo kwiZiko lezaMandla eNyukliya laseKoeberg, ekukuphela kweZiko lazamandla eNyukliya elikhoyo e-Afrika, kwaye ebisoloko ebhala  iiNgxelo zoMonakalo Onokwenzeka kokusiNgqongileyo kunye neeNgxelo zoKhuseleko kumaziko amandla enukliya anokubakho ukususela kowama- 2007.IKhabhinethi ikwavume ukunyulwa kweQumrhu loMzantsi Afrika lezaMandla eNyukliya  njengeQumrhu elunguMnini onguMsebenzi nomThengi weNuclear Fuel Cycle and Multi-Purpose Reactor.ISebe lezaMandla liza kuqhuba lisenza umsebenzi walo eliwugunyazisiweyo  wokuba lisebe eliqulunqa umgaqo-nkqubo walo neliququzelela iNkqubo yoKwakha iNyukliya.2.4. IKhabhinethi ixelelwe ngenkqubela malunga neza kutsha nje ze-Integrated Resource Plan (i-IRP) kwaye yavuma ukuba kuthethathethwane noluntu ngomba ongundoqo nangezinto ezicingwayo.Ukususela nge-IRP 2010-30  kukho iqela lezinto ezenzekileyo ezichaphazela icandelo lezamandla.I-IRP ilungelelanisa iqela leenjongo ukuqinisekisa ukunikezelwa kweenkonzo ukuze kucuthwe ixabiso lombane, kukhuthazwe ukudala imisebenzi nokukhuthazwa ukwenziwa nokusetyenziswa kweemveliso zalapha kweli, ukucutha ifuthe elibi kokusingqongileyo, ukucutha ukusetyenziswa kwamanzi kunye nokusetyenziswa kwababoneleli-nkonzo abahlukeneyo.Into ebalulekileyo yokuqala ekukuqokelela izinto ezicingwayo eziza kusetyenziswa kwi-IRP igqityiwe, kodwa ixhomekeke kwiziphumo zeendibano zokubonisana noluntu. Into yesibini ebalulekileyo ekukuza nomba ongundoqo osisicwangciso sendleko igqityiwe. Into yesithathu ebalulekileyo eluhlalutyo lweemeko ngeemeko iyaqhuba. Eyesine into ebalulekileyo kukuhlenga-hlengisa umgaqo-nkqubo. 2.5 IKhabhinethi iyifumene ingxelo ngeza kutsha nje ngokwenzekayo kuluvo ekuxoxelwa phezu kwalo kwiingxoxo kuMbutho wezoRhwebo weHlabathi (i-WTO) yaza yavuma ukuba kuyafuneka kubekho ukugxila kuphuhliso kwinkqubo yomsebenzi yasemva kwesivumelwano saseNairobi ukulungiselela iNkomfa ye-WTO ye-11 yaBaphathiswa (i-MC 11) eza kubanjelwa e-Argentina ngeyoMnga ngowama-2017.Oku kuhambelana nenjongo ye-NDP yokuqulunqa imigaqo-nkqubo efanelekileyo ukusabela kwimeko engemanga ndaweninye kwihlabathi liphela.2.6 IKhabhinethi ixelelwe ngezigqibo ezithathwe liBhunga likaMongameli lokuLungelelanisa kwintlanganiso yomhla we-11 kweyoKwindla ngowama-2016. Eli Bhunga limiswe ngokomthetho yaye lisekwe ngoMthetho wesiCwangciso-sikhokelo sobuDlelwane Phakathi kooRhulumente, wowama-2005 (uMthetho uNombolo 13 wowama-2005), odibanisa omathathu amaqoqo karhulumente kwimiba echaphazela wonke umntu kunye nebalulekileyo esizweni ngenjongo yokuqinisa ulawulo ngentsebenziswano.Imiba exoxiweyo iquka ukusebenza kweNkqubo yokuBuyela kuNdalashe, ingxelo yenkqubela malunga nokusekwa koomasipala abacandwe ngokutsha, ukusabela kukarhulumente kwimbalela nokunqongophala kwamanzi kunye nokuhlaziywa kweMithetho yoMzantsi Afrika yeMfuduko, 2014.2.7 IKhabhinethi ikuvumile ukupapashwa kwePhepha eliyilwayo eliCacisa uMgaqo-nkqubo weNkonzo zoMlilo, ukuze uluntu luhlomle. Licacisa  izindululo zomgaqo-nkqubo ezingundoqo kunye nezinto ekunokukhethwa kuzo ezisisiseko somthetho weenkonzo zemililo ohlaziyiweyo oza kuthatha indawo yoMthetho weeNkonzo zeziCima-Mlilo, wowe-1987 (uMthetho uNombolo 99 wowe-1987) osele uphelelwe lixesha.Le nto ihambelana nenkqubo yokuBuyela kuNdalashe enyanzelisa iinkonzo zezemililo ukuba zisoloko zifakana imilomo noluntu ezilusebenzelayo ukuze kuphungulwe iingozi zemililo kwaye ziqinisekise ukuba akho amaqhinga aneleyo okusabela ngokukhawuleza nakakuhle ezomlilo nezinye iziganeko eziyeleleyo.Eli iPhepha liCacisa uMgaqo-nkqubo lilungiselelwe ukutshintsha iindlela ezisebenza ngayo ezi nkonzo, zingabi zinkonzo zokusabela kwimililo kodwa zibe zeziphungula amathuba okwenzeka kweengozi zomlilo.Le nto inegalelo ekulawuleni iintlekele ngokusebenzekayo nangokuyondeleleneyo. Oku kwenzeka ngokubeka phambili ukunikezelwa kweenkonzo zezomlilo, ukhuseleko emlilweni nokuwuthintela, ngokukodwa ukuphungula ingozi yomlilo engqiyame ngabahlali ngokukodwa. Le nto iza kuba negalelo elikhulu ekudaleni iindawo ezihlala uluntu ezikhuselekileyo njengoko kuboniswe kwi-NDP.3 IMithetho esaYilwayo3.1 IKhabhinethi ivume ukungeniswa koMthetho-sihlomelo osaYilwayo weNgxowa-mali yeeNgozi zaseziNdleleni wowama-2016 ePalamente. Lo Mthetho usaYilwayo ulungisa uMthetho weNgxowa-mali yeeNgozi zaseziNdleleni, yowe-1996 (uMthetho uNombolo 56 wowe-1996) obonelela ngentlawulo yembuyekezo ngenxa yokulahleka okanye ukulimala ngokungafanelekanga okwenziwa kukuqhuba izithuthi.UMthetho osaYilwayo ulungelelaniswe ne-NDP kunye neSiphumo 13 esibonelela uluntu ngemo yokhuselo ebandakanyayo nesabelayo ngokuqinisekisa ukunikezelwa kweenkonzo ngenkuthalo, ukungenelela kwangoko ngezonyango ukunceda ukuphila nokubuyela emsebenzini, ukungatyholi bani, ukwenza lula umthwalo wezezimali kwabo bahlelelekileyo.4 Imisitho ezayo4.1 Amalungu eKhabhinethi kuwo omathathu amaqoqo karhulumente aza kuthungelana nabemi boMzantsi Africa ngokubanzi ngexesha leVeki yeSizwe yokuGxila kwiMbizo phakathi komhla we-7 nowe-11 kweyeNkanga ngowama-2016, phantsi komxholo othi, “Sisonke siqhubela uMzantsi Afrika phambili: “Ikamva lethu – malisebenze”. IKhabhinethi ikhuthaza bonke abemi boMzantsi Afrika ukuba bathathe inxaxheba ngokukhutheleyo kule misitho, bathethe neentloko zezopolitiko njengoko abemi abanolwazi nabakhutheleyo bebalulekile ekuphumeleliseni uMbono wowama-2030 we-NDP.  Inkqubo yeVeki yokuGxila kwiiMbizo iza kufumaneka ku: www.gov.za.4.2 UMzantsi Afrika ukhumbula iNyanga yeSizwe yokuFundisa ngamaLungelo aBantu abaKhubazekileyo phantsi komxholo othi: “Abantu abakhubazekileyo – abathathi-nxaxheba abalingana nathi ekumiseni kakuhle ikamva elizinzileyo” ukususela ngomhla wesi-3 kweyeNkanga kwaye ugqibele ngoSuku leHlabathi laBantu abaKhubazekileyo ngomhla wesi-3 kweyeNkanga ngowama-2016. Le nkqubo eza kuthatha inyanga yonke iza kusetyenziselwa ukuhlanganisa uluntu kunye nabathathi-zigqibo ukuze bathathe uxanduva lokuqinisekisa ukuba abantu abakhubazekileyo bafikelela ngobulungisa ezintweni.Iinkqubo iza kuphinda ilumkise abantu mayelana nokuthatha inxaxheba kwabantu abakhubazekileyo isizwe esizinzileyo nesibumbeneyo. Ulwazi ngamalungelo abantu abakhubazekileyo luza kufikeleleka nalo ukuxhasa ukugunyaziswa kwabo.IKhabhinethi imemelela bonke abemi boMzantsi Afrika ukuba bawaqhubele phambili amalungelo abantu abakhubazekileyo ngokuhambelana nokuzinikela kwethu  kwi-NDPukunyusa ukufikeleleka kwiinkonzo, ngokukodwa imfundo esemgangathweni nengqesho yabantu abakhubazekileyo. 4.3 IKhabhinethi imemelela bonke abemi boMzantsi Afrika ukuba baxhase iphulo leeNtsuku ezili-16 lokuLwa ubuNdlobongela obuJoliswe kwabaseTyhini naBantwana. UMzantsi Afrika waqalisa eli phulo ngowe-1998 njengelinye lamaqhinga okungenelela ekudaleni isizwe esingenabundlobongela.Iphulo leeNtsuku ezili-16 liphulo lehlabathi elibakho njalo ngonyaka ukususela ngomhla wama-25 kweyeNkanga ukuya kowe-10 kweyoMnga. Injongo yeli phulo kukulumkisa nokufundisa abemi boMzantsi Afrika ngefuthe elibi lokuxhaphaza amabhinqa nabantwana. Likwamemelela wonke umntu ukuba achase ukuxhatshazwa kwamabhinqa nabantwana.4.4 IKhabhinethi ilivumile uluvo ekuza kuxoxelwa phezu kwalo nguMzantsi Afrika kwiingxoxo zeSeshoni yama-22 yeNkomfa yaMazwe Angamalungu esiVumelwano sesiCwangciso-sikhokelo seZizwe eziManyeneyo malunga noTshintsho lweMo-zulu (i-COP22), kunye neSeshoni ye-12 yeNkomfa yaMazwe Angamalungu eza kusetyenziswa njengeNtlanganiso yaMazwe Angamalungu esiVumelwano saseKyoto (i-CMP12), eza kubanjwa ukususela ngomhla wesi-7 ukuya kowe-18 kweyeNkanga ngowama-2016 eBab Ighli, Marrakech, eMorocco.Uluvo ekuza kuxoxelwa phezu kwalo luhambelana ne-NDP ekhuthaza uzinzo kokusingqongileyo  kunye nokuhlonitshwa koMgaqo-siseko othi okusingqongileyo makugcinelwe izizukulwana zangoku nezizayo.5 Uluvo lweKhabhinethi mayelana nemiba esematheni5.1 Isigqibo seGunyabantu lezoTshutshiso (i-NPA) sokurhoxisa izityholo zobuqhetseba ebezibekwa uMphathiswa wezeMali uPravin Gordhan siyawuvala lo mcimbi, kwaye sivumela ilizwe ukuba onke amalinge alo liwabhekise ekuqhubeleni phambili uqoqosho, ukuvuselela ithemba kubatyali-mali nokuphepha ukuthotywa kwezinga lokuboleka imali kumazwe ngamazwe.5.2 IKhabhinethi ixelelwe ngefuthe lembalela ekufumaneni amanzi eMzantsi Afrika ngokukodwa eGauteng efumana amanzi avela kwisiXokelelwano soMlambo iLigwa.UMzantsi Afrika ufumene eyona mvula yakha yabancinci ukususela kowe-1904 (iminyaka eli-114 ) nawona maqondo obushushu akha aphezulu athi akho ngeyeDwarha neyeNkanga ngowama-2015.Le nto ibe nefuthe elibi kakhulu kumanzi ethu esiwafumanayo, kwaye i-avareji yesizwe yamanzi amadami ihle ngama-48.4% xa kuthelekiswa nelixesha linye kulo nyaka uphelileyo apho amanzi ayengama-66.6%. Sisekwimeko ephakathi naphakathi ngezamandla kwaye kungenzeka kakhulu ukuba ixesha lokuphuma kule meko libe lidana.Kungathatha ubuncinane iminyaka emibini ukuya kwemithathu ukuze sibone amadami eba namanzi ancumisayo, kwaye ingayiyo nje neminyaka emihlanu. Ngoko ke, sisekude kakhulu ukuphuma kule meko.Mayelana nesiXokelelwano soMlambo iLigwa esinamadami ali-14 esinika iGauteng amanzi, kungoku nje simi kuma-49.1% xa kuthelekiswa nama-67.9% kwangeli xesha linye kulo nyaka uphelileyo.Le nkqubo ikwabonelela ngamanzi uninzi lwezikhululo zombane zakwa-Eskom ezisebenzisa amalahle, iSASOL abantu abasebenzisa ukunkcenkceshela, imigodi yezimbiwa kunye namashishini eMpuma yeMpumalanga, eMntla Ntshona, eFreyistasta naseMntla Koloni. Ngolo hlobo ixhasa uqoqosho lweli lizwe ngoncedo olumalunga nama-45% nenani labantu abangama-35%. Ama-80% amanzi aseLigwa asetyenziswa emakhaya. Yiveki yesithathu le amanzi engaphantsi kwama-50% ngeli xesha lale mbalela.IDami iLigwa ngoku limi kuma-26.4%, idami iKatse limi kuma-38.4%, iDami iSterkfontein kuma-91.5% lize iDami iGrootdraai lona lime kuma-66.3%. Kubekwe imiqathango yokusebenzisa i--15% lamanzi ezidolophini nezingama-20% zokucenkceshela njengoko zipapashwe kwigazethi kaRhulumente ngowe-12 kweyeThupa. Le miqathango sisinyanzeliso.Kusekwe iQela leeNgcali loMsebenzi lokubeka iliso ekusebenzeni kwale miqathango. IRand Water nguyena mniki uphambili wamanzi okuselwa eGauteng kwaye kujongwe ukuhliswa kwamanzi avela kwiRand Water ngeelitha ezingama-687 ezigidi ngemini. Bonke ooMasipala abafumana la manzi banikwe iindawo ezithile amabajolise kuzo mayelana nokuhlisa umthamo wamanzi abawasebenzisayo.Le ndlela ekuqalwe ngayo yeyongezelelekayo nehamba nokuhliswa ngokuthe chu kwamanzi afumanekayo, ukususela kwi-5% kwaye kuthiwe chu anyuswe aye kwi-15% ngokuqhina iivalvu eziphambili. Ukususela ngomhla wesi-3 kweyeDwarha sitshintshele kwimiqathango esekwe phezu komthamo.Kubalulekile ukuba bonke abaxhamli bayithobele le miqathango ukuqinisekisa ukuba amanzi akhoyo siwafumana ixesha elide. Iphondo laseGauteng liseke iZiko lokuSebenzela eliHlanganyelweyo (iJOC) lokubeka iliso nokuqinisekisa ukuba imiqathango iyathotyelwa. Bonke ooMasipala bayalelwe ukuba baseke amaziko okusebenzela ngokukhawuleza okukhulu kwaye baqinisekise ukuba unxibelelwano nabaxhamli luyaphuculwa.Idami iLigwa liza kugcinwa linamanzi angama-25% kwaye oku kuza kwenzeka ngokudlulisela amanzi avela kwidami iSterkfontein. Oku kuyafuneka ukuze kuqinisekiswe ukuba ahlala ekho kwaye anele amanzi afunwa ngu-Eskom, Rand Water kunye neSASOL.Amanzi aza kuqala ukukhululwa ngomhla wesi-7 kweyeNkanga, kwaye oko kuza kuqhubeka ubuncinane iintsuku ezingama-54 ukuya kumhla wama-30 kweyoMnga. Owona mthamo mncinci wamanzi ocetywa ukukhululwa ziikhyubikhi-mitha ezili-190 lezigidi. Eziza kuhlisa amanzi edami iSterkfontein ngange-7%. Oku kukhululwa kwamanzi ngeendlela ezishiyashiyanayo kucutha ingozi nayiphi na enokuhlela abahlali abasemazantsi eSterkfontein kwaye kucutha umonakalo onokwenzeka emanxwemeni emilambo ekulixesha elide kakhulu omile.IKhabhinethi imemelela bonke abemi boMzantsi Afrika ukuba basebenzise amanzi ngobunono kwaye bawalondoloze. Bonke abasebenzisa amanzi kufuneka beyigcinile le miqathango yamanzi apho isebenza khona, kwaye baqhubekeke bawalondoloze, besebenza noomasipala. Urhulumente wenza unako-nako ukudambisa le miqathango ikhoyo kwaye usebenza nabo bonke abachaphazelekayo kwiindawo ezintlithwe yimbalela.5.3  USihlalo weKhomishini yeManyano ye-Afrika (i-AU), uGq Nkosazana Dlamini-Zuma, uququzelele ingxoxo phakathi kwaBahleli base-Afrika namaGosa amaShishini okuShicilela avela kumazwe onke angama-54 angamalungu e-AU, phantsi komxholo othi, “Ukuqinisa iBali le-Afrika namandla okuPhumelelisa i-Ajenda 2063”. I-Ajenda 2063 imemelela onke amacandelo oluntu lwe-Afrika kunye namanye ama-Afrika akumanye amazwekazi ukuba basebenzisane bakhe i-Afrika ephumelelayo nedibeneyo esekwe phezu kweenqobo ekuvunyelwana ngazo nekamva elinye. Abathathi-nxaxheba bacinge nzulu ngezinto ezibalulekileyo efikelele kuzo i-AUa kule minyaka mine idluleyo, bayiva ngcono i-Ajenda 2063, nangendlela amajelo eendaba ase-Afrika angankqenkqeza phambili ngayo ekuyithandekiseni nasekuyiqhubeni. Kuxoxwe nangendima yokuvakalisa iindaba ekumiseni kakuhle ibali le-Afrika nokukhuthaza ukuba amajelo eendaba abengawama-Afrika.5.4 IKhabhinethi nayo ibhiyozela isikhumbuzo sobomi nemisebenzi ka-OR Tambo njengento ebonisa intlonelo nothakazelelo lwendima ayidlalileyo ekuqhubeni imicimbi yoMzantsi Afrika ongakhethi bala, ongakhethi sini, olawulwa ngokwentando yesininzi nophumeleleyo.ISebe lobuGcisa neNkcubeko seliqalile ukuceba umBhiyozo weKhulu leMinyaka ka-OR Tambo ngowama-2017.IKhabhinethi ivuyisana naba balandelayo:5.5 IMamelodi Sundowns iintshatsheli ezintsha zebhola ekhatywayo e-Afrika yakuba iphumelele kwi-Confederation of African Football Champions League. IKhabhinethi ibulela bonke abaxhasi nabo bonke abemi boMzantsi Afrika ngokulixhasa eli qela , nto leyo ebeliqhayiya eMzantsi Afrika. ISundowns ilandela ekhondweni lelinye iqela loMzantsi Afrika, iOrlando Pirates, elaphuma phambili kubuntshatsheli e-Afrika ngowe-1995, nto leyo eyenza eli lizwe liphume emagqabini okokuqala kolu khuphiswano.5.6 Abaphumelele kwi-14th Annual Centre for Public Service Innovation Public Sector abaza kukhuphisana ngebhaso elibawelwa kakhulu. Amabhaso akhuthaza eyona nto intle  kwaye abhiyozela impumelelo yabantu namaqela kuzo zonke izigaba zorhulumente. Ibhaso eli sisixhobo sokwandisa ukungeniswa kwezinto ezintsha nokukhuthaza abanye ukuba bangenise izinto ezintsha ukuze kuphucuke ukunikezelwa kweenkonzo.IKhabhinethi idlulisa amazwi ovelwano kwaba balandelayo :5.7 Usapho nezihlobo zalowo wayesakuba nguSekela-Mphathiswa woPhuhliso loLuntu, uNksk Bongi Maria Ntuli owayesisicaka sabantu, ummeli nomlweli ozinikezeleyo kwimicimbi yesini.5.8 IKhabhineti nayo njengoMongameli idlulisa amazwi ovelwano kusapho nabahlobo bentatheli efotayo uMnu Juda Ngwenya. Imifanekiso yakhe ehloneleka kakhulu ibhale phantsi imbali yethu yaza yasinyanzela ukuba sithethe ngemeko yelizwe lethu kunye nelizwekazi.5.9 Usapho nezihlobo zika-Abram Thuri Phago obhubhe xa oololiwe ababini bengquzulana apho kwahlukana khona iziporo ngaseTembisa eRhawutini, kwaye inqwenelela abo balimalayo ukuba baphile ngokukhawuleza. ISebe lezoThutho liza kusebenza nabakwaPrasa kunye noMlawuli woKhuseleko lweZiporo likhawulezise ukuseka iBhodi yoPhando eza kuphanda ngokupheleleyo ifumanise oyena nobangela wale ngozi ukwenzela ukuba iingozi ezinjengezi ezibulalayo zingaphinde zenzeke.5.10 Usapho lwenkokheli yabafundi kwiYunivesithi yobuGcisa yaseTshwane, uLesego Phehla, owasweleka ngenxa yengozi eSoshanguve.5.11 Kubantu baseCameroon emva kwengozi kaloliwe emasikizi eyenzeka phakathi kweYaoundé neDouala eyabulala abantu abangama-79. IKhabhinethi ikwanqwenelela amakhulu-khulu abantu athi alimala ukuba baphile ngokukhawuleza.6 IzikhundlaUkuqeshwa kuzo zonke izikhundla kuxhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1 Ukongezwa kwesivumelwano sengqesho sikaGq Makhudu Gulube njengoNobhala wezoKhuselo.6.2 UMnu ZU Dangor njengoMlawuli-Jikelele weSebe loPhuhliso loLuntu.6.3 UMnu Robert D Nkuna kwisikhundla soMlawuli-Jikelele weSebe leziSeko zoNxibelelwano neeNkonzo zePosi6.4 UGqirha Thulani Dlamini njengeGosa eliyiNtloko leSigqeba soLawulo leBhunga loPhando lwezeNzululwazi nezoShishino (i-CSIR).6.5 I-Arhente yezobuGcisa, iNkcubeko kunye neyokuSasaza Amafa esiZwe ezeMbali, ezeNdalo, aweNkcubeko kunye nawezaKhiwo yeBhodi yeKhomishini yeSizwe yeLottery:a) UNksz Marjorie MM Letoaba (uSihlalo);b) Umnu Thendo Resnic Ramagoma (uSekela-Sihlalo);c) UMnu Thanduxolo Lungile; kunyed) noMnu Sershan Theeyaagaraj Naidoo.6.6 IBhodi yamaLungu eTrasti eziMeleyo yoPhuhliso:a) UNjing Somadoda Fikeni (uSihlalo);b) UNksz Nomvula Rakolote (uSekela-Sihlalo);c) UMnu Theo Charl Adam;d) UMnu Siyaduma Biniza;e) UNksz Phelisa Nkomo;f) UNksz Andani Amandaline Makhado;g) UNksz Octavia Matshidiso Matloa;h) UMnu Tlhotse Enoch Motswaledi;i) UMnu Rashid Amod Sadeck Patel;j) UGq Lulama Zitha;k) UMnu Zakhele Alex Tummy Zitha; kunyel) noGqirha Gcwalisile Cynthia Zulu-Kabanyane.Imibuzo:Donald LiphokoIseli: 082 901 0766"
Intetho kwiNtlanganiso yiKhabhinethi yomhla we-16 kweyeNkanga yowama-2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/xh/speeches/statement-cabinet-meeting-16-november-2016-17-nov-2016-0000,"1. Ukuphunyezwa kweeNkqubo zikaRhulumente1.1. Iingxelo zeziphumo zenkqubela zekota nganye zomhla osusela kowo-1 kweyeKhala ukuya kowe-16 kweyoMsintsi yowama-2016 zinikezelwe kwiKhabhinethi. Ezi ngxelo zibeka esweni ukuphunyezwa kweNkqubo yokuSebenza kaRhulumente ngokuhambelana nemimiselo yeNkqubo-sikhokelo yobuChule yesiGaba esiPhakathi (i-MTSF) nesiCwangciso seSizwe soPhuhliso (i-NDP).1.2. IinNtlanganisela zabaPhathiswa ezahlukeneyo, ngokusebenzisa iZiko lezoNxibelelwano nokuSasazwa koLwazi lukaRhulumente (i-GCIS), ziza kwenza amalungiselelo okubanjwa kweentlanganiso noonondaba ekupheleni kwale nyanga apho kuza kunikwa ingxelo ngemisebenzi emihle neyimpumelelo eyenziwe ngamasebe kule kota.Amanye amagqabantshintshi avela kwiiNgxelo zeziPhumo zeNkqubela zeKota Nganye kule kota siphezu kwayo:Uqoqosho1.3. ISebe loPhuhliso lwaMashishini amaNcinci lixhase amashisini amancinci ali-149 kule kota iphethweyo. Ukongeza apho, ookopolotyeni abali-104 baxhaswe ngeSkimu seziBonelelo zooKopolotyeni. La manyathelo okungenelela avulela amathuba amaShishini amaNcinci aPhakathi namaNcinane (ii-SMME), ookopolotyeni, amashishini amancinci asezidolophini nawasemaphandleni.1.4. KwiCandelo lezolimo – ngamashishini amancinci ezolimo ali-172 namashishini amancinci angengawo ezolimo angama-23 axhaswe ngamaphulo awohlukeneyo. Ukongeza apho kuchongwe ii-SMME ezikhoyo ezingama-337 kwaye ziza kuxhaswa ngoqeqesho nangamacebo okufikelela kubathengi. Ookopolotyeni abangama-240 baxhaswe ngeSkimu seziBonelelo zooKopolotyeni.1.5. Umsebenzi weKomiti yabaPhathiswa ngezoTyalo-mali uqalisile ukuvelisa iziqhamo. Ngeli xesha lekota siphezu kwayo, i-Invest SA iququzelele amathuba otyalo-mali olufikelela kwiibhiliyoni zeerandi ezili-18.2 ikakhulu kwiiprojekthi ezinkulu ezisuka kwezegesi ukuya kwezombane.  Ukulwa ulwaphulo-mthetho norhwaphilizoUkulwa ulwaphulo-mthetho norhwaphilizo kusahleli kungumba ophambili kurhulumente. Sizimisele ukulwa abaphuli-mthetho kwiindawo ezihlala abantu bakuthi kwaye siseza kuqhubeka ukusebenzela ukufikelela kuMzantsi Afrika okhuselekileyo apho bonke abemi bangazikuziva nje bekhuselekile koko bekhuseleke ngenene.1.6. Ubudlelwane bentsenziswano phakathi koluntu norhulumente buyadingeka ekulweni ulwaphulo-mthetho norhwaphilizo. Zizikhululo zamapolisa ezingama-98.9% ezichazwe njengezinamaQumrhu oLuntu ezobuPolisa nto leyo iligalelo kukhuselo nokhuseleko lwabantu abaphantsi kwazo.   1.7. Uyabonakala umsebenzi owenziwayo kwiphulo lokulwa urhwaphilizo. Ngabantu abangama-58 abafunyaniswe benetyala ngokumalunga nokunciphisa urhwaphilizo kumagosa karhulumente kule kota siphezu kwayo. Bahlanu (5) abantu abafunyaniswe benetyala lorhwaphilizo okanye amatyala anxulumene norhwaphilizo apho imali ebandakanyekayo ngokwetyala okanye ngokwamatyala ingaphezulu kwezigidi zeerandi ezihlanu kwaye ixabiso lemiyalelo yokuvala efunyenweyo libetha kwizigidi zeerandi ezili-185.   UmhlabaAqhuba kakuhle amalinge okubuyisela umhlaba ukuze kubuyiselwe isidima sabo bathi babulaleka ngexesha localucalulo. Mkhulu umsebenzi osele wenziwe ekubuyiseleni isidima sabo bathi babulaleka ngexesha lucalucalulo.1.8. Kufumaneke kwaza kwabiwa umhlaba ongama-54 400 eehektare zomhlaba ome kwindawo entle kwaye ama-51 188 eehektare abelwe amafama asakhulayo. Ama-6 530 eehektare omhlaba ofunyenweyo wabelwe abahlali basefama nabasebenzi abaqeshise khona.1.9. Kumabango omhlaba ali-112 omhlaba obuyiselweyo angama-57 ebekwimimandla yasemaphandleni axhamlise abantu abangama-2 553 kwimizi engama-467.1.10. Kutsha nje, uMkhomishinala oyiNtloko wamaBango ezeMihlaba uphumeze isiGaba sesi-2 sokuFakwa kweBango sokubuyiselwa kwbango lomhlaba waBantu baseMasinenge nebango loSapho lakwaMtshali ngembuyekezo eyintlawulo yemali.Ixabiso elipheleleyo lomhlaba obuyiselwe aBantu baseMasinenge yi- R7, 100,608.00 eza kuxhamlisa imizi engama-64 nethe yaqinsekiswa njengamaxhoba awahluthelwa umhlaba.IKhomishoni yokuBuyiselwa kwamaLungelo oMhlaba ithe, ngexesha elisusela kumhla woku-1 kuTshazimpuzi wowama-2016 ukuya kumhla wama-31 kweyeDwarha yowama-2016 yakhupha intlawulo ephantse yafikelela kwibhiliyoni yeerandi njengentlawulo eyimbuyekezo kubafaki-mabango omhlaba abathi bahluthelwa amalungelo wabo omhlaba.1.11. Iziphumo zakutsha nje zengxelo yeZiko lobuDlelwane beeNtlanga. “UBomi eMzantsi Afrika: IZizathu zeThemba” zibonisa ukuba ubomi eMzantsi Afrika bungcono namhlanje kuneminyaka engama-20 eyadlulayo.Ngowama-2015 isambuku semveliso yelizwe (i-GDP) somntu ngamnye besingaphezulu ngama-33% xa sithelekiswa nowe-1994,  umlinganiselo womvuzo oshiyekayo emva kokutsalwa kwerhafu nemirhumo kumntu ngamnye unyukile ukususela kuma-23,686 eerandi kowe-1994 ukuya kuma-33,660 eerandi ngowama-2015 (inyuke ngama-42%), inani labantu abangaphangeliyo liphindaphindene kabini ukususela kwi-7.9 sezigidi ngowe-1994 ukuya kwi-15.6 sezigidi ngowama-2015; inani labantu abanezindlu linyuke nge-131.3%  phakathi kowe-1996 nowama-2016; inani labantwana ababhalise ezidyunivesithi lande ngama-281.4%, lisusela kuma-211,756 ngowe-1985 ukuya kuma-807,663 ngowama-2014; inani labo bosulelwa okokuqala yiNtsholongwane kaGawulayo (HIV) lihle ukususela kuma-646,806 ngowe-1999 ukuya kuma-321,497 kowama-2015; lande ngama-62.5% inani loonompilo kwicandelo lukarhulumente phakathi kowama-2000 nowama-2015; kwaye izinga lobugebenga lehle ngama-49.3% ukususela ngowe-1994.Oku kuqaqambisa ukuba nangona kukho imingeni ekhoyo, ubomi kubantu baseMzantsi Afrika buye buphucuka kule minyaka ingamashumi amabini idlulileyo. IKhabhinethi ikhuthaza uluntu lweli kwiinkalo zonke ukuba lwakhele phezu kwale misebenzi sele yenziwe sisizwe ukususela ukungena kolawulo lwentando yesininzi. Kusahleli kukuninzi okuhle okukokweli lizwe kunoko kungekuhle. Ukufezekiswa kwenkqubo yokusebenza kaRhulumente:1.12. IVeki eGxile kwiMbizo yeSizwe yesihlanu karhulumente nebibanjwe ukususela ngomhla we-7 ukuya kowe-13 kweyeNkanga yowama-2016 phantsi komxholo othi “Sisonke siqhubela uMzantsi Afrika Phambili: Ingomso lethu – lenze lisebenze” inike  abemi boMzantsi Afrika ithuba lokufakana imilomo ngqo norhulumente. Eli xesha lokubonisana nokungqubanisa iintloko linegalelo elihle ekwakheni abemi abunolwazi nabangoyikiyo ukuthatha inxaxheba; into leyo ibaluleke kakhulu ekufezekiseni uMbono wowama-2030 we-NDP.UMongameli uJacob Zuma uyisungule le veki ngexesha leMbizo ebikwisikolo sePrayimari saseMarhulana eTembisa, eGauteng apho kunikezelwe khona ngeziko leekhompyutha elinako konke.1.13. Ukuvulwa kwendlela neebhulorho iSwartkopfontein phakathi koMzantsi Afrika neBotswana kuthetha isiqalo esitsha sokudibanisa iziko lomda laseMzantsi Afrika eSwartkopfontein ukuya kwiziko lomda laseBotswana iRamotswa. Ukwakhiwa kwale ndlela nebhulorho, okuxabise izigidi zeerandi ezingama-78.5 kukhokelele ekudalweni kwemisebenzi esisigxina engama-51 ngethuba leenyanga ezingama-23 kusakhiwa, apho abasebenzi bathathwe kuwo omabini la mazwe.1.14. INkqubo yokuVuselelwa kweePaka zezoShishino, phantsi koMphathiswa wezoRhwebo noShishino, uRob Davies idala imisebenzi ezilokishini nakwiziphaluka zazo nakwimimandla yasemaphandleni. Le nkqubo iqaliswe njengendlela yokusabela kwikhwelo ebelihlatywe nguMongameli uJacob Zuma lokuba makusetyenzelwe ekwakhiweni imizi-mveliso ngobuninzi kwakunye nohlumo oluxhanyulwa ngumntu wonke, phakathi kwezinye izinto. ISebe lezoRhwebo noShishino ukuza kutsho ngoku lityale imali ezizigidi zeerandi ezingama-22.5 kumaphulo okuvuselela iPaka zezoShishino yakuKomani. Ngexesha lesigaba soku-1 sale nkqubo yokuvuselela, kuchongwe amashishini asixhenxe amancinci aphakathi nakhulayo njengenkampani eziza kube ziqeshwe zezinye eziza kunikezela ngeenkonzo neempahla ezixabisa izigidi zeerandi eziyi-5.3. Ngabasebenzi balapha kulo mmandla abangama-71 abaqeshiweyo, apho kubo ama-63% lulutsha.    Inkqubo yooSomashishini abaMnyama, ngenjongo zokwandisa abadlali-ndima kwicandelo lezokuvelisa, ukuza kutsho ngoku ixhase abaNini Mizi-mveliso abaMnyama abangama-22 yaza yadala imisebenzi eli-1 500. Kongezwe ibhiliyoni yeerandi eyi-1.5 ukuze ixhase aba banini mizi-mveliso.1.15. IVeki yeHlabathi yezamaShishini amaNcinci (i-GEW) iphehlelelwe eRhawutini kule veki iphelileyo  nguSekela Mongameli, uCyril Ramaphosa, exhaswa nguMphathiswa uLindiwe Zulu. Iza kuqhubeka ukususela kumhla we-14 ukuya kowama-20 kweyeNkanga yowama-2016, kwaye yeyona ndibano yakhe yankulu yabayili noosomashishi abasakhasayo nabathi baqalise amashishini amancinci ngokujika amaphupha abe yinyani, baqhube uhlumo lwezoqoqosho baze bavuselele nophuhliso lwezentlalo noqoqosho. IKhabhinethi iyawabulelaamahlakani ezoshishino nawezentlalo ngokuzisa i-GEW eMzantsi Afrika. Lo mahlakani  nguRhulumente wePhondo laseGauteng, isiXeko saeRhawutini, Hollard, Microsoft, IDC, SABS, SAB, SEA Africa, uMbutho weHlabathi wamaShishini amaNcinci neKauffman Foundation. Zingaphezulu kwama-80 iindibano zamahlakani eziza kubanjwa ngeli xesha. I-GEW yintshayelelo elungiselela iNgqungquthela yeHlabathi yamaShishini amaNcinci (i-GEC) neza kubanjwa okokuqala kwilizwekazi lase-Afrika eRhawutini ngenyanga yeyoKwindla  yowama-2017, apho kulindeleke abathunywa abangaphezulu kwama-5 000 abavela kumazwe angama-160 ekulindeleke azimase lo msitho.1.16. Ngomhla we-14 kweyeNkanga yowama-2016 uMphathiswa uNomvula Mokonyane umisele iSikhululo sokuCocwa kwaManzi amDaka saseDrakenstein waza wasinikezela koomasipala waseDrakenstein eNtshona Koloni. Le projekthi ixabisa malunga nemali ezizi-171 000 000 zeerandi kwaye ixhamlise umasipala noluntu ngokulunika amava noqeqesho kwezokwakha, ukuqeshwa kwabantu bale ngingqi; nokuthenga kwezixhobo zokusebenza kubavelisi nababoneleli-nkonzo balo mmandla.Ukufakelwa kwabantu amanzi kunegalelo ekuphuculeni umgangatho wamanzi kumlambo iBerg River kwaye kulwa ifuthe elibi kumgangatho wamanzi okunkcenkceshela.1.17. Amanzi nogutyulo angundoqo wophuhliso oluzinzileyo. ISebe lezaManzi noGutyulo likwiPhulo loGutyulo noluza kuqukunjelwa nguSuku lweHlabathi lweziNdlu zangaSese ngomhla we-19 kweyeNkanga yowama-2016, olusetyenziselwa ukwazisa, ukufundisa nokusebenzisa amalinge okuqinisekisa ukuba wonke umntu uyafikelela kwinkonzo endilisekileyo yogutyulo.   UMzantsi Afrika uzimisele ukukhawulezisa imizamo yokubonelela ngeenkonzo zamanzi nogutyulo, uze ngolo hlobo ubuyisele ngokukodwa isidima sabo bantu baphuma kwimimandla eyayihlelelekile ngaphambili. INkqubo yokuPheliswa kwamaBhakethi igxile ekupheliseni izothe lamabhakethi asetyenziswa njengezindlu zangasese kumaphondo amane, angala: iMpuma Koloni, iFreystatha, uMntla Ntshona noMntla Koloni. Iphelisiwe inkqubo yokusebenzisa amabhakethi kumakhaya angama-25 091. Kumakhaya angama-27 147 le nkqubo yokuphelisa ukusetyenziswa kwamabhakethiisagqityezelwe.1.18. Ukuthweswa kolutsha oluphuma kwinkqubo yeminyaka emine yeQela loLutsha lwamaShishini asemaPhandleni (i-NARYSEC) ngomhla we-17 kweyeNkanga yowama-2016 kufezekisa inkqubo namalinge karhulumente okudala imisebenzi. Le nkqubo neyamiselwa ngonyaka wama-2010, yinkqubo yophuhliso lwezakhono zolutsha nemisebenzi encedisa ukuguqula abantu abatsha basemaphandleni ekubeni ngabantu abafuna imisebenzi koko ibe ngabo abadala imisebenzi.1.19. Ukususela ngomhla we-15 ukuya kowe-17 kweyeNkanga yowama-2016 iNgqungquthela kaMasipala engeNkqubo yeMisebenzi yoLuntu eNatyisiweyo (i-EPWP) iyaqhuba phantsi komxholo othi “Zibone, Zive uze uziXhamle iiNkqubo zemiSebenzi kaRhulumente”, kwiZiko leNgqungquthela i-St George eGauteng. I-EPWP liphulo likarhulumente elingundoqo, nelincedisa ekudaleni imisebenzi endilisekileyo nempilo ezinzileyo, ezemfundo, ezempilo, uphuhliso lwamaphandle, ukubakho kokutya nobuyekezo lomhlaba, kuquka nokulwa ulwaphulo-mthetho norhwaphilizo.  Le ngqungquthela igxile kumacandelo angundoqo ale nkqubo ngokunika ithuba lokuba kwabelwane ngamava neendlela zokusebenza ezizezona zingcono zokuziphatha. Oku komeleza amalinge karhulumente okubonelela ngamathuba emisebenzi nokuxhotyiswa ngezakhono ngoqeqesho oluthi kwelinye icala luvuselele abantu abahluphekileyo.Ukususela ngowama-2004 ukuya kowama-2016 i-EPWP idale amathuba emisebenzi engaphezulu kwezigidi ezisixhenxe. Oku kubonakalisa ukuba le nkqubo isebenza ngokuyimpumelelo kwale nkqubo ngawo onke amaqoqo karhulumente, oomasipala nemibutho yoluntu. IsiGaba se-3 se-EPWP sikunyaka waso wesithathu wokufezekiswa – kwaye sikubonile ukuveliswa kweenqobo zemimiselo nemithetho ebanzi elawula ukufezekiswa kwale nkqubo kwaye owona msebenzi wayo ingundoqo kukukhuthaza ukubandakanyeka kwabantu apho kufezekiswa khona iiprojekthi ze-EPWP. Oku kukwakhuthaza ukwenziwa kwezinto elubala ngokumalunga nendlela ekuqeshwa ngayo.1.20. Ukufuduka ngempumelelo kuhlobo lokusasaza lwe-analogu kuyiwe kweledijithali kubahlali abakummandla weSiza esiyiKhilomitha ubuDe nobuBanzi (i-SKA) eMntla Koloni, kuthetha ukuba aba bahlali baphakathi kwabokuqala ukuxhamla isandi nemifanekiso ecwengileyo nekudidi eliphezulu eze  nomabonakude osasaza ngedijithali.  Sele zibonakala iziphumo zesisibhengezo esenziwa nguMphathiswa uMuthambi sokuba ikqubo yokufudukela kwinkqubo yosasazo lwedijithali kweyoMnga yowama-2018 eza kwenziwa ngokwezigaba kumaphondo. Le nkqubo sele iqalisile kakade eMntla Koloni naseLimpopo. Ubhaliso sele luqalisiwe eFreystata, eMpumalanga naseLimpopo. Luza kuqaliswa ekuhambeni kwethuba naseMntla Ntshona, eMpuma Koloni, KwaZulu-Natal, eNtshona Koloni naseGauteng.   1.21. Ukucinywa kwamaza osasazo lwe-analogu kuyinxalenye yenkqubo yokuFudukela kuSasazo lweDijithali kweli lizwe. Amakhaya ahluphekileyo afanele ukufumana isibonelelo sikarhulumente ayabongozwa ukuba makaibhalisele i-set-top box (i-STB) esimahla kwiiPosi ezikufutshane nawo.1.22. IKhabhinethi yazisiwe nangesicwangciso sokugrumba amathambo amatsha-ntliziyo ezopolitiko awayexhonywe ngexesha localucalulo. Ayemalunga ne-130 amabanjwa ezopolitiko awayexhonyelwe ulwaphulo-mthetho olunxulumene nezopolitiko phakathi kowe-1960 nowe-1990, ekwathi emva kwawo isigwebo sentambo sanqunyanyiswa. Aba bathandi besizwe baza kungcwatywa ngesidima kwiindawo zabo zokuzalelwa.    Le nkqubo ilandele ukuphehlelelwa esidlangalaleni kweProjekthi yokuGrunjwa kwabaXhonywayo ngomhla wama-23 kweyoKwindla yowama-2016 kwiZiko lezoLuleko iKgosi Mampuru II, ukuba kuqaliswe ngokugrunjwa kwamathambo wamabanjwa ezopolitiko angama-83 kwisithuba seenyanga ezintandathu phambi kokuba kuphela unyaka wama-2016/17.1.23. IKhabhinethi ikwamkele ukuqukunjelwa ngokuyimpumelelo kweSeshoni yesi-3 yeKhomishoni yamaZwe amaBini phakathi kweBotswana noMzantsi Afrika ikhokelwa nguMongameli uJacob Zuma nogxa wakhe uMongameli uSeretse Ian Khama ukuqinisa ngakumbi amatyathanga entsebenziswano yezoqoqosho phakathi kwala mazwe mabini.Umsebenzi wokukhawuleziswa kweProjekthi yokuDluliselwa kwaManzi iLesotho Highlands, ukufezekiswa kwesiCwangciso-qhinga sokuVulwa kweMizi-mveliso ngokuBuninzi soMbutho woPhuhliso lwaMazwe aseMazantsi e-Afrika (i-SADC) kunye neSicwangciso soPhuhliso lobuChule bokuQondisa soMmandla ukudala amaqumrhu anegalelo elimandla kuqoqosho kunye neenkampani zokuvelisa,  nentsebenziswano kulawulo lwemida ukulwa ulwaphulo-mthetho olwenziwa phakathi kwamazwe olufana nokuzingelwa kwemikhombe neendlovu ngokungekho-mthethweni, kube phakathi kweminye imiba ekhe kwaxowa ngayo.      UMzantsi Afrika uphinde wazibophelela ukuba uyawuxhasa umgqatswa we-SADC kwisikhundla sikaSihlalo weMbumba ye-Afrika (i-AU), oHloniphekileyo uGq Pelonomi Venson-Moitoi, uMphathiswa wemiCimbi yezaMazwe-ngamazwe neNtsebenziswano weRiphabliki yaseBotswana  1.24. UMongameli uJacob Zuma uluqukumbele ngokuyimpumelelo uTyelelo lwakhe lwasebuRhulumenteni e-Addis Ababa, eFederal Democratic Republic of Ethiopia apho athe wazimasa iKomiti yeZinga eliPhezulu ye-AU engeLibya ebixoxa ngoxolo nemeko yokhuseleko eLibya. Le komiti ixoxe yavumelana ngemiba eliqela enokunceda ukufumana isisombululo sexesha elide kwimingeni ejongene nabantu baseLibya. Njengelungu le-AU sifuna ukubona uxolo nozinzo eLibya kwaye ikomiti ivumile ukuba njenge-Afrika sifuna ukuthundeza ngamandla onke amaqela abandakanyekayo eLibya ukuba kufumaneke isisombululo esiphekwe apha e-Afrika kwiingxaki elijongene nazo eli lizwe.UMongameli uZuma ukwathathe inxaxheba kwiNgqungquthela yeSibini eKhetheke ngokuKodwa yeZizwe ezingamaVolontiya kuMkhosi we-Afrika wokuSabela ngokuKhawuleza kwiiNgxwaba-ngxwaba (i-ACIRC). Iinjongo zale Ngqungquthela ibikukuxoxa ngobume boMkhosi we-ACIRC emva kukubona indlela eziphathe ngayo i-UTULIVU AFRICA yoku-I neye-II ye-Command Post Exercise (i-CPX) nokuqinisekiswa kwezixhobo ebezithenjisiwe ukususela kwekaCanzibe yowama-2014 ukuya kwekaTshazimpuzi yowama-2015. Amazwe angamavolontiya kwi-ACIRC, naquka uMzantsi Afrika, agqibe kwelokuba akhokele imizamo yokufuna izisombululo eziphekwe e-Afrika kwimingeni yase-Afrika kungakhange kungenelele mazwe angaphandle.  2. Imisitho ezayo2.1. IiNtsuku ezili-16 zobuTsha-ntliziyo bokuLwa ubuNdlobongela obuJoliswe kwabaseTyhini naBantwana ziqhubeka qho ngonyaka ukususela kumhla wama-25 kweyeNkanga (oluluSuku lweHlabathi lokuPhelisa ubuNdlobongela obuJoliswe kaBantu baseTyhini) ukuya kumhla we-10 kweyoMnga (oluluSuku lweHlabathi lamaLungelo oLuntu). Ezinye iintsuku ezingundoqo ezikhunjulwayo ngeli xesha ziquka uSuku lweHlabathi likaGawulayo olungomhla woku-1 kweyoMnga noSuku lweHlabathi lwaBantu abaKhubazekileyo ngomhla we-3 kweyoMnga.Umxholo weeNtsku ezili-16 lobuTsha-ntliziyo uthi “Nam ndibale: sisonke siqhubela uMzantsi Afrika ongenabundlobongela phambili” kwaye eli phulo  liqhuba unyaka wonke apho kusetyenziswana ngokuqhubekayo noluntu.UMongameli uJacob Zuma ngomhla wama-25 kweyeNkanga uza kusungula iiNgxoxo zeSizwe apha ooMasipala beziThili baza kubamba iingxoxo unyaka wonke. Ezi ngxoxo ziza kuquka nophuhliso lwezakhono nokuxhotyiswa koluntu, ingakumbi abantu basetyhini, kwakunye nokuphuculwa konikezelo-nkonzo ngokumalunga nokufikelela kwezobulungisa  nentetho-ntuthuzelo kunye neenkonzo zezempilo. Bonke abemi baseMzantsi Afrika banoxanduva lokuthatha inxaxheba ngokubonakalayo ekulweni ubundlobongela obujoliswe kwabasetyhini nokuxhatshazwa kwabantwana.  2.2. UMphathiswa woBudlelwane bamaZwe ngamazwe neNtsebenziswano uMaite Nkoana-Mashabane kunye noMphathiswa wobuTyebi beNdalo  nezeNdalo wase-Russian Federation, uMnu Sergey Donskoy, baza kubambisana ngokuba ngoosihlalo beSeshoni ye-14 yeKomiti Edibeneyo yooRhulumente kwiNtsebenziswano yezoRhwebo nezoQoqosho (i-ITEC) phakathi koMzantsi Afrika neRussia ngoLwesihlanu, umhla we-18 kweyeNkanga yowama-2016, ePitoli.  Le seshoni kulindeleke ukuba ivumelane ngezicwangciso ezithile ezicacileyo ezingumkhomba-ndlela ukukhawulezisa ukufezekiswa kwezivumelwano ezikhoyo kuwo onke amacandelo e-ITEC, aquka ezorhwebo, ezotyalo-mali nezebhanki; imithombo yezimbiwa; ezamandla; ezolimo, amahlathi nezokuloba; ezothutho; inzululwazi; ubuchwepheshe nesithuba; imithombo yezamanzi; nezemfundo nezobulungisa.2.3. Ngomhla we-19 kweyeNkanga yowama-2016 uSekela-Mongameli uCyril Ramaphosa uza kukhokela igqiza labaphathiswa nabadlali-ndima ababalulekileyo abangekho phantsi kukarhulumente ukuya kuMboniso woPhuhliso lwaMakhondo oLutsha kumaBala aseNkowankowa kuMasipala weNgingqi wase-Greater Tzaneen, eLimpopo.  Lo mboniso uza kunika iingcebiso ngezamakhondo nolwazi ngemfundo eqhubekekayo namathuba oqeqesho kubafundi abakwiBanga le-10 ukuya kwabakwiBanga le-12, kubantu abatsha oabangasebenziyo, kunye nabantu abatsha abathi lwashiya phakathi kumabanga emfundo aphakamileyo. Lo Mboniso woPhuhliso lwaMakhondo oLutsha uyinxalenye yomsebenzi karhulumente wokuxhobisa ulutsha, ingakumbi ukuthatha kwalo inxaxheba kuqoqosho, ukuze lukwazi ukuthatha indawo yalo efanelekileyo kweli lizwe.2.4. Emva koNyulo looRhulumente beNgingqi, ukuthatha inxaxheba koluntu kulawulo kweengingqi kusahleli kubalulekile ukuze kube negalelo kwiziacwangciso zikamasipala, ngendlela ehlangabezana ngcono neemfuno zabemi.UMthetho wamaQumrhu kaMasipala ooRhulumente beNgingqi, we-1998, ufuna phakathi kokunye ukuba oomasipala baqulunqe iinkqubo zokufakana imilomo noluntu nemibutho yoluntu ekwenzeni imisebenzi yabo naxa besebenzisa amagunya abo. La maqumrhu aziwa njengeeKomiti zeWadi, kwaye zilikhonkco elibalulekileyo phakathi kooCeba beeWadi, uluntu nomasipala.Kwezi nyanga zizayo kuza konyulwa iiKomiti zeeWadi ukuba zisebenzele uluntu kwaye abemi kufuneka bakulungele ukuba bathathe inxaxheba kolu nyulo kwaye basebenze kula maqumrhu.IKhabhinethi iyalwamkela unyulo lovalo-sikhewu loomasipala ebelubanjwe ngoxolo nolube yimpumelelo kutsha nje kumaphondo amathandathu. Abantu baseMzantsi Afrika baphindile babonakalisa ukuzinikela kwabo kunyamezelwano lwezopolitiko into leyo ibubungqina obubonakalisa ukuba ulawulo lweli lizwe lwentando yesininzi olusekelwe kumgaqo-siseko luzinzile.  2.5. UMsitho weeMbasa zezeMidlalo waseMazantsi Afrika wowama-2016 uza kubanjwa ngomhla wama-27 kweyeNkanga yowama-2016 e-Sand du Plessis Theatre, eMangaung, eFreystata. Iminxeba yokuvotela uMdlali woNyaka oyiNkwenkwezi oThandwa ngaBantu kunye neqabane lawo lezosasazo u-SABC Sport ivuliwe kwaye iza kuvalwa ngomhla wama-27 kweyeNkanga yowama-2016 ngentsimbi yama-21h00. IKhabhinethi incoma bonke abaChongwa boMdlali woNyaka oThandwa ngaBantu.3. Uluvo lweKhabhinethi kwimiba esematheni3.1. Ifuthe lokuGuqu-guquka kweMo-zulu liyavakala ngemo zezulu ezingaqhelekanga ezifana nokuna kwemvula ngamaxesha engaqhelanga kuna ngawo, iimeko zembalela, ubushushu obugqithisileyo nezikhukhula ezifika ngesiquphe. Izikhukhula zesiquphe ebezihlasele eGauteng naseMpumalanga zikhokelele ekuphulukaneni kwabantu nobomi, nabantu abaaphelelwa zindawo zokuhlala kwimimandla yasematyotyombeni kwatshabalala neziseko ezingundoqo ezifana neendlela, iibhulorho nezindlu.IKhabhinethi ivakalisa amazwi ayo ovelwano kwiintsapho nezihlobo zabo bathe baphulukana nobomi babo kwezi zikhukhula kwaye ikwanqwenela abo bonzakeleyo ukuba bachache ngokukhawuleza. Isizwe siza kubabeka emithandazweni abo banezizalwana zabo ezisadukileyo. Amaqela oLawulo lweeNtlekele eli ahleli evundlile kweli lizwe jikelele, ingakumbi kulo mimandla kusalindeleke ezinye iimvula. Bonke abantu kufuneka basabele kwizilumkiso zesimo sezulu esibi kwangaphambi kwexesha.UMongameli uJacob Zuma ekhatshwa yiNkulumbuso yaseGauteng uDavid Makhura kunye noMphathiswa woLawulo lwezeNtsebenziswano neMicimbi yezeMveli uDes van Rooyen bawuhlolile lo mmandla baza batyelele namakhaya ebehlaselwe zizikhula kummandla wamatyotyombe eStjwetla ecaleni komlambo iJukskei River. UMongameli uZuma uyalele ukuba kubekho kuqaliswe amanyathelo okungenelela aza kuqhutywa ngamasebe awohlukahlukeneyo karhulumente ekhokelwa nguMphathiswa uVan Rooyen ukuba ajikwe indlela ahamba ngayo amanzi omlambo iJukskei River kuxhaswe iindonga zawo ukunciphisa amathuba okuba le ngingqi iphinde ihlaselwe zizikhukhula. IKhabhinethi iyayibulela imibutho yoLuntu eNgekho Phantsi kukaRhulumente, ooCeba beeWadi namavolontiya athe eza kunceda abahlali.Ezi mvula zakutsha nje akufanelekanga ukuba zibaqhathe abantu baseMzantsi Afrika zibanike ithemba lokuba imbalela ethwaxa eli iza kugqitha.. Urhulumente ukhuphe amanzi abekwiDama iSterkfontein ewakhuphela kwiDama laseLigwa njengecebo lexesha elifutshane ukunceda ukuthomalalisa imeko waza wongeza imali ezizigidi ezingama-212 zeerandi njengoncedo lwembalela ukuxhasa amafama akumaphondo abhengezwe njengemimandla yentlekele yembalela.    IKhabhinethi ihlaba ikhwelo kubo bonke abantu baseMzantsi Afrika ukuba baliqaphele igalelo lemisebenzi yabo kwindalo kwaye benze konke okusemandleni ukulondoloza amanzi.3.2. Ii-arhente zehlabathi zokuhlela isakhono sokuhlawula isikweliti iMoody’s, Fitch ne-Standard andPoors kwezi veki zizayo baza kuchaza izigqibo zabo zenqanaba abalibeka kulo eli lizwe kutyalo-mali. Urhulumente kulithuba esebenza nabezoshishino, imibutho yoluntu neyabasebenzi ukuguqula izicwangciso zeli lizwe ukuba zibe yimisebenzi ebonakalayo into iza kuqinsekisa ukuba uMzantsi Afrika uhlala ulilizwe elikumgangatho wotyalo-mali.IKhabhinethi ihlaba ikhwelo kuwo onke amacandelo ukuba asebenzisane norhulumente kukhuselwe indawo elibekwa kuyo eli lizwe lethu kwezotyalo-mali.3.3. Ukukhutshwa kweziphumo zophicotho-zincwadi lowama-2015/16 nguMphicothi-zincwadi-Jikelele, uKimi Makwetu zamasebe wesizwe nawamaphondo kunye namaqumrhu wawo kukuqaqambisa ukubaluleka kokukwenza le misebenzi isisiseko ilandelayo kakuhle nangokuthe gqolo: ukuphunyezwa kwezicwangciso  ngeenjongo zokulungisa ukuqhwalela okukhoyo kwindlela imali esetyenziswa ngayo ngokwezicwangciso ebesele kuvunyelwene ngazo; iinkokeli nabaphathi abasebenze ngokufanelekileyo kunye nokuhlola ukuba iinjongo nemibono ebekujoliswe kuyo iyafezekiswa; nokuhlaziywa kunye nokuhlola ukuthotyelwa kwemithetho nemimiseloengundoqo kwimiba yezezimali.Iziphumo zophicotho zabaphicothwa besizwe zibonakalise ukuphucuka okuthe kwe-8%; ama-30% abaphicothwa afumene iziphumo zoophicotho-zincwadi ezingenachaphaza ize i-14% ibe ngabo baneziphumo ezinemiba esafuna ukuphendulwa, izinto ezincinci ezifuna ukulungiswa okanye iziphumo ezibi kakhulu.Uninzi lwamasebe emaphondweni afumene iziphumo ezingezihlanga ngokwendlela elandelwa ngayo imithetho ebalulekileyo kunye nomgangatho weengxelo zawo zonyaka.IKhabhinethi ixhalatyisiwe yimingcipheko nemingeni njengoko ichaziwe kwiziphumo zophicotho-zincwadi. Iye yambophelela urhulumente ukuba ayilungise le miba ihluphayo ithe yachazwa aze aphucule ulawulo lwezezimali ukuze ekugqibeleni kufunyanwe iziphumo zophicotho-zincwadi ezingcono.  3.4. IKhabhinethi yamkele abathunywa abamalunga nama-11 000 abathatha inxaxheba kwingqungquthela ye-19 ye-AfricaCom nebanjelwe eKapa ukususela ngomhla we-15 ukuya kowe-17 kweyeNkanga yowama-2016 phantsi komxholo othi “Nonophela ubunganga bemisebenzi ye-Afrika ukuzama ukuzisa ubuxhaka-xhaka bobuchwepheshe: i-intanethi njengesixhobo sophuhliso lwezoqoqosho nokuxhotyiswa kwezentlalo”. Kule ngqungquthela kwenziwe intetho nguMphathiswa weziSeko zezoNxebelelwano neeNkonzo zePosi uGq Siyabonga Cwele kwaye bekukho izithethi ezingaphezulu kwama-350.   I-AfricaCom seyaba liqonga elibanzi ekuphuhliseni uqoqosho olusebenzisa i-intanethi e-Afrika ukwenzela uphuhliso lwezoqoqosho nolwezentlalo nokuxhotyiswa ekuxhaseni inkqubo ye-Ajenda ye-Afrika yowama-2063. Le ngqungquthela itsala iinkokheli ze-ICT, oosomashishini abancinci nabayili abasuka e-Afrika kunye nezikhulu eziphuma kumazwe angaphezulu kwe-140. Ingqungquthela yalo nyaka igxile kuphuhliso lwezakhono ze-intanethi, ukuxhobisa abantu basetyhini kubuchwepheshe, ukusetyenziswa kobuchwepheshe ukunceda abo banokukhubazeka nokuxhasa i-African Tech Start-Up Ecosystem. Oku kubonelela ngendlela yokufezekisa iinjongo ze-NDP ngokwemimiselo yenguqu yedijithali, uphuhliso lwezoqoqosho nokuxhotyiswa kwezentlalo.   3.5. IKhabhinethi iyavuya kuba abafundi abaninzi kumaziko emfundo ephakamileyo mbombo zone zeli bavumile ukuba lo nyaka wama-2016 ungemki namanzi. Uninzi lwamaziko sele eqalisile ngeemviwo zokuphela konyaka.Siyabakhuthaza abafundi ukuba bahlale begxile ekugqibezeleni izifundo zabo baze bavumele iKhomishoni ekhangela ukuba kunoKwenzeka njani ukufumana iMfundo ePhakamileyo engaHlawulelwayo noQeqesho ukuba igqibezele umsebenzi wayo.Umsebenzi oqaliswe yi-NEDLAC uyamkeleka, apho uNondyebo weSizwe enikezele iziphakamiso ngeendlela ekunokufikelelwa ngazo kwimfundo esimahla ngabafundi bamaziko emfundo ephakamileyo. Isibhengezo siza kwenziwa ekupheleni kweyeNkanga yowama-2016.Isimemo esenziwa zinkokheli zeenkonzo zesizwe nezinye iinkokheli zezenkolo sokuba kufunyanwe izisombululo kwimingeni ekwimfundo ephakamileyo samkeleka ngezandla ezishushu. Inkxaso yazo ngokulamla, imithandazo namalinge oxolo, ndawonye kunye nekhwelo lazo sokuba unyaka wemfundo wowama-2016 mawuqukunjelwe iyamkeleka.3.6. IKhabhinethi iyasamkela isigqibo seNkundla yoMgaqo-siseko malunga neNkqubo yeSizwe yoLwazi eLawula ukuHamba koLwazi olu-Eletronikhi (i-eNATIS) eza kulawulwa ngurhulumente ngoku.3.7. Sikwasiqaphele isiGwebo seNkundla yoMgaqo-siseko sokuba isicelo ebesifakwe nguTerry Crawford-Browne, sokuba inkundla izibekele bucala iziphumo zekhomishoni engesivumelwano sentengo yezixhobo, asisekelwanga kubulungisa. IKhomishoni yoPhando kaSeriti eyayiphanda isivumelwano sowe-1999 sentengo esasixabisa iibhiliyon ngeebhiliyoni zeerandi yafumanisa ukuba akukho bungqina bubonakalisa ukuba kukho izivumelwano ezazidyobheke yityhefu yorhwaphilizo, ubuqhetseba okanye ukungahambi ngendlela kwezi zivumelwano. Le ngxelo yakhutshwa nguMongameli uJacob Zuma kwekaTshazimpunzi yowama-2016.3.8. IKhabhinethi ixhalabile ngokuxhokonxa nokuphenjelelwa kokujongana ngezikhondo zamehlo okunobuhlanga nobundlobongela ziinkokheli zoluntu okusingela phantsi inkululeko yethu esiyifumene nzima. Abantu baseMzantsi Afrika kufuneka bazigxeke izenzo ezingakhiyo ezifana nokuhlaselwa ngokobuhlanga kukaRethabile Mlotshwa okonyelise abanye babemi baseMzantsi Afrika kwaye akongezi nto kumoya woBuntu besizwe sethu. Kukwafanele ukuba siqhubeke ukuwuhlonipha umthetho size sithethe ngokuphandle ngokuchasene nezimemezo ezinxamnye nomgaqo-siseko zokuba sihlale kumhlaba okwiindawo esihlala kuzo ngokungekho mthethweni.   3.9. IKhabhinethi ikuhloniphile ukurhoxa kukaMnu Brian Molefe njengeGosa eliyiNtloko yesiGqeba kwa-Eskom kwaye imnqwenela okuhle kodwa kumaphupha akhe. UMnu Molefe ebephambili ekuqulungweni  kwesicwangciso-qhinga sokudala inguqu kwa-Eskom esesiqalile ukuveza iziphumo ezihle. IKhabhinethi iqinisekile ukuthi ushiye iqela lesigqeba eliluqilima eliza kuqhubeka ukufezekisa isigunyaziso sika-Eskom lize liphumeze esi sicwangciso-qhinga sokudala inguqu.  3.10. IKhabhinethi iziqaphele izityholo ezityatyekwe uMphathiswa woKhuseleko lweLizwe, uMnu David Mahlobo nebezisasazwe kwinkqubo kamabonakude –kwisikhululo i-Al Jazeera , kwaye ivile nokuba iiNkonzo zezobuPolisa zaseMzantsi Afrika (i-SAPS) iyaziphanda ezi zityholo.3.11. IKhabhinethi ikubalule ukuba urhulumente usoloko ephambili ekulweni ulwaphulo-mthetho olungokusingqongileyo, oku kuquka umsebenzi owenziwe ziinkonzo zezokhuselo njengenxalenye yamalinge karhulumente okunqanda ulwaphulo-mthetho oluqhutywa ngamaqela emigulukudu phakathi kwamazwe nokuqinisekisa ukuba ubulungisa budlala buyaboyisa abenzi bobubi abakumaqela emigulukudu.IKhabhinethi ivuyisana naba balandelayo:3.12. UMphathiswa wezeMali, uPravin Gordhan othe wahlonitshwa kumsitho woNikezelo Mbasa wowama-2016 we-Sunday Times weeNkampani ezi-100 eziPhezulu ngabaPhathi boshishino lwaseMzantsi Afrika. Ukuvunywa ngabezoshishino kubonakalisa ukuba sikunye kule meko, nokuthi sisonke sizimisele ukuwuguqula uMzantsi Afrika ube lilizwe elingcono. Amalinge karhulumente, abezoshioshino, abasebenzi nemibutho yoluntu   aqhuba kakuhle kakhulu emzileni wokufezekisa uMbono wowama-2030 we-NDP.3.13. UFrancois Groepe ophinde waqeshwa kwakhona, nguMongameli uJacob Zuma, njengeSekela-Rhuluneli yeBhanki enguVimba yoMzantsi Afrika, isithuba seminyaka emihlanu ukususela kumhla woku-1 kweyoMqungu yowama-2017.3.14. Umseki wombutho we-Gift of the Givers u-Imtiaz Sooliman, othe wawongwa ngeMbasa yoMmi weHlabathi, i-Global Citizen Award, yinkampani esebenza kwihlabathi liphela, i-Henley & Partners. Oku kubonakalisa ukuba abemi baseMzantsi Afrika baliphakamisela phezulu igama loMzantsi Afrika ngokuzenza idini lokunceda abantu abasweleyo3.15. INcutshe yoMpheki oyiNtloko uMartin Kobald, nongumpheki okhetheke ngokukodwa eMzantsi Afrika, owonyulwe njengosekela-mongameli woMbutho weHlabathi weeNcutshe zokuPheka.3.16. IHotele eyiyeYona iSebenzisa iziNto ezingenabuNgozi kwiNdalo e-Afrika, iHotel Verde ekwiSikhululo seeNqwelo-moya saseKapa seSizwe ngezizwe ivotelwe njengephumeleleyo ehlabathini jikelele kwicandelo leeNdawo zokuHlaliswa kweeNdwendwe eziXekweni ngexesha leMbasa yoKhenketho oluZinzileyo leZizwe-ngezizwe i-Skål ye-15 yonyaka, ebibanjelwe eMonaco.3.17. Umdlali ogqwesileyo weqela lombhoxo loMzantsi Afrika, i-Sevens, uSeabelo Senatla, owongwe njegngoMdlali woNyaka kuMdlalo woMboxo weHlabathi wohlobo lwe-Sevens wamaDoda ngomdlalo wakhe ogqamileyo wowama-2016. Lo mdlali woMzantsi Afrika ubaleka ngamandla uwuwele izihlandlo ezingama-66 umgca kwimidlalo eli-10 kudederhu lwemidlalo yowama-2015/16 – engowesibini ukugqwesa kwimbali eminyaka ili-17 yodederhu lwemidlalo, oku kuyabavuselela abadlali bomboxo abaselula. Esi ikwa sisihlandlo sesibini ingumdlali waseMzantsi Afrika ophumelela le mbasa.   3.18. Lowo waphumelela imbasa yegolide uWayde van Niekerk othe wabhengezwa njengembaleki eyindoda yemiDlalo ye-Olimpiki kumsitho woThweso-Mbasa lweKomiti ye-Olimpiki yeSizwe obubanjelwe eDoha.  3.19. UBrad Binder oye wathweswa njengophumelele kumdyarho weemoto obizwa i-Moto3 ngokuphumelela kwixesha lamagqibela kankqoyi kwibala lomdyarho oseValencia eSpain.3.20. IKhabhinethi ivuyisene ne-Proteas ngokuphumelela kudederhu lwemidlalo yoVavanyo xa beziqubisene ne-Australia kwakunye naBafana Bafana ngokuphumelela kwabo xa bebedlala neSenegal kumdlalo ohluza abo baza kuya kudlala kwiNdebe yeHlabathi. IKhabhinethi iwanqwenela okuhle amaBhoko-bhoko kumdlalo wawo xa edlala nelamaTaliyane kwaye inethemba ukuba ukoyiswa kwawo yiNgilane ibukukulomeleza nje kuphela iqela.IKhabhinethi ibulela bonke abantu baseMzantsi Afrika abathe kwakhona bamanyana bexhasa amaqela wethu wesizwe ngokubukela le midlalo yahlukeneyo nangokunxiba imibala yeflegi yethu okanye izikipa zamaqela wabo abawathandayo. Masiqhubeke ukwamkela nokuthabatheka ngumoya wokuzingca kwethu ngokobuzwe njengoko amaqela wethu ephakamisela iflegi yelizwe lethu phezulu.  3.21. IKhabhinethi, njengoMongameli uJacob Zuma, iyavuyisana noDonald John Trump othe wonyulwa njengoMongameli wama-45 wase-United States of America (USA) kwaye inethemba lokuba iindibano zokubonisana ezizayo phakathi koMzantsi Afrika ne-USA ziza kuwanceda omabini la mazwe.  4. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.4.1. ISebe lezabaSebenzia) UNksk MSB Matebesi njengoSekela-Mlawuli-Jikelele: IiNkonzo zokuXhasa ukuPhathwa kweMisebenzi yeQumrhu, kunyeb) noMnu TS Maruping njengoSekela-Mlawuli-Jikelele kwiNgxowa-mali ye-Inshorensi yabaNgaphangeliyo.4.2. UNksz CL Duma njengoSekela-Mlawuli-Jikelele: IiNkonzo zokuXhasa ukuPhathwa kweMisebenzi yeQumrhu kwiSebe lezoKhenketho.4.3. UMnu H Ratshisusu njengoSekela-Mkhomishinala kwezoKhuphiswano.4.4. UMnu Enver Daniels njengoSekela-Sihlalo kwiNkundla yezoKhuphiswano.4.5. UNjing H Cheadle njengelungu lethutyana leNkundla yezoKhuphiswano.Imibuzo:Donald LiphokoInombolo yoqhagamshelwano: 082 901 0766"
INtetho kwiNtlanganiso yeKhabhinethi yomhla wesi-7 kweyoMnga yowama-2016,9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/xh/speeches/statement-cabinet-meeting-7-december-2016-9-dec-2016-0000,"Njengoko sisonga unyaka, iKhabhinethi nayo njengabemi boMzantsi Afrika iphawula isikhumbuzo seminyaka emithathu yokusweleka kukaNelson Mandela ngeyoMnga ngowama-2013.“Izinto esizenza imihla ngemihla njengabemi boMzantsi Afrika kufuneka zikhokelele kuMzantsi Afrika obethelela isizwe esikholelwa nesixabise ubulungisa, esigxininisa abantu abazukileyo nempilo esilungekileyo futhi siwagcina amathemba ethu obomi obuthamsanqelekileyo kuhhi sonke.” – Nelson MandelaUMadiba wayekholelwa ngokungagungqiyo kwimimiselo yoMgaqo-siseko wethu kunye nephupha lesizwe esikhululekileyo, esinobulungisa nesimanyeneyo esikhokelela kwintlalo ekufuneka sonke sisebenze sijolise kuyo. Ukuze kwenzeke oku, abemi boMzantsi Afrika kufuneka batsho ngazwinye bemanyaniswe ngumbono wesizwe esingcono.1. Ukuphunyezwa kweenkqubo zikarhulumenteUqoqowho loMzantsi Afrika1.1. IKhabhinethi iyiqhwabela izandla intsebenziswano entle yeQela loMzantsi Afrika (i-Team SA) – elenziwe ngurhulumente, amashishini, imibutho yabasebenzi kunye nabo bonke abemi boMzantsi Afrika – ngokutsala ngamxhole-mnye lilwele ukukhusela indawo obekwa kuyo uMzantsi Afrika kwezorhwebo. Ngokusebenza nzima nangokubambisana, uqoqosho kunye nendlela abatyali-zimali abaluthemba ngayo uqoqosho lweli ziye zazinziswa kula maxesha anzima oqoqosho oludodobalayo.UMongameli Jacob Zuma waseka i-Team SA ngeenjongo zokukhuthaza amacandelo ahlukeneyo ukuba asebenzisane ukuze kukhwezelwe uqoqosho lweli, kutsalwe utyalo-mali kudalelwe abantu beli imisebenzi. Le misebenzi mihle kufuneka isikhuthaze ukuba sisebenze nzima nangakumbi ukuze siqhubele uMzantsi Afrika phambili.1.2. I-Moody’s Investor Services, Fitch Ratings kunye neStandard & Poor’s ziwugcine kwindawo ubukuyo uMzantsi Afrika ngokwesakhono sokukwazi ukubhatala izikweliti, izinga elo lingaphezulwana kwelo lilelona lisezantsi.Iinkxalabo eziphakanyiswe zezi arhente ziza kuthathelwa ingqalelo futhi ngokusebenzisana namahlakani ethu ezoqoqosho sikhawulezisa amanyathelo okungenelela ukuze kuphuculwe uqoqosho lweli. IKhabhinethi isenalo ithemba lokuba iinkqubo ezikwisiCwangciso seSizwe soPhuhliso (i-NDP) kunye nezicwangciso ezikhoyo zokuqinisa isandla kwindlela olulawulwa ngayo uqoqosho, kunye nokuqaliswa ukusetyenziswa kwesiCwangcico esinamaNqaku aliThoba, ziza kunceda uMzantsi Afrika uhlale ukweli zinga ubekwa kulo ngokwezotyalo-mali.1.3. IKhabhinethi ikuqaphele ukuba isambuku semveliso (i-GDP) yoMzantsi Afrika sikhule nge-0.2% kwikota yesithathu. Amacandelo abenegalelo elikhulu ekukhuliseni i-GDP licandelo lezemigodi nelezekwari, elezemali, elokuthengiswa kwezindlu nemihlaba kunye neleenkonzo zoshishino kwakuye neelenkonzo zikarhulumente ngobubanzi. Icandelo lezolimo, elezamahlathi kunye nelezokuloba anciphe nge- -0.3%; elezemizi-mveliso nge- -3.2%; elezombane, igesi kunye namanzi nge- -2.9%; elezorhwebo, elozokulungisa ukutya kunye nelezeendawo zokuhlala nge- -2.1%. Imbalela yiyo esenegalelo elikhulu kwingxaki yokuhla kwezinga elikhula ngalo icandelo lezolimo.1.4. Ukunikezelwe kwamaxwebhu angamalungelo omhlaba nezindlu kwiziphaluka ezihlanu zaseBahurutshe nguMphathiswa woPhuhliso lwamaPhandle noBuyekezo lwemiHlaba, uMnu Gugile Nkwinti, kulelinye lamabango omhlaba amakhulu omhlaba obuyisiweyo eMotsane Game Farm cebu kuhle naseZeerust eMntla Ntshona.Umhlaba ozihektare ezingaphezulu kwamawaka angamashumi amahlanu anane (54 280), oquka ifama enezilwanyana zasendle, uza kubuyiselwa.Futhi, kunye nokuphehlelelwa kwenkqubo yokulingwa kwesiCwangciso-sikhokelo soMgaqo-nkqubo wokuLwela amaLungelo Athile Abantu abaSebenza uMhlaba (umgaqo-nkqubo womakulingwane okanye i-50/50) saseMntla Ntshona eStars Away Farm e-Ottoshoop, eZeerust kulandela ukuqukunjelwa kwesivumelwano esiza kukhokelela ekubeni abasebenzi basezifama kunye nomfama babengabanikazi bale fama.1.5. Iziseko ezingungoqo ziyinxalenye yesiCwangciso sikarhulumente seSizwe seziSeko ezinguNdoqo ukuzisa iinguqu kuqoqosho ngeli thuba sidala imisebenzi emitsha futhi siphucula umgangatho nesantya esinikezela ngaso iinkonzo ezisisiseko.Ukuphehlelelwa kwe-Mokolo and Crocodile River (West) Water Augmentation Project kubonisa ukuzinikela kukarhulumente ekusabeleni kwizidingo zabemi beli. Eli ziko lokuhanjiswa kwamanzi liza kusa amanzi kuMasipala weNgingqi waseLephalale, kwizikhululo zombane zika-Eskom (iMatimba neMedupi), kwiziko lokucocwa kwamanzi amdaka laseZeelanda nakumgodi wakwa-Exxaro iGrootegeluk Mine. Liza kuthumela amanzi asuka kumlambo iCrocodile River West okufutshane naseThabazimbi kummandla waseLephalale.1.6. Iziko lokuCoca Amanzi Amdaka laseWelgedacht kufutshane naseSprings, eGauteng, landisiwe ukuze likwazi ukumelana neengxaki ezikhulayo zokucocwa kwamanzi amdaka.Ukuze kuphungulwe ukungcola kuMlambo iLigwa, iSebe lezaManzi noGutyulo lilungise ngokutsha iZiko lokuCocwa kwaManzi Amdaka lase-Oranjeville kuMasipala wesiThili iMetsimaholo kunye neZiko lokuCocwa kwaManzi Amdaka laseLeeuwkuil kuMasipala wesiThili wase-Emfuleni ngemali exabise izigidi zeerandi ezingama-44.4. Futhi imali engaphezulu kwizigidi zeerandi ezingama-300 ibekelwe bucala ukulungiselela ukuvuselela amaziko okucoca amanzi amdaka angama-26 kwiindawo ezithile zaseGauteng naseFreyistatha.1.7. IKhomishini ye-Orange-Senqu River Basin iyaqhuba sithetha nje ukusuka ngomhla wesi-5 ukuya kowesi-9 kweyoMnga ngowama-2016 e-Emperors Palace eKempton Park. UMzantsi Afrika, iLesotho, Botswana kunye neNamibia ngamazwe angamalungu ale khomishini. Le khomishini iphumeza isicwangciso-sikhokelo esibalulekileyo sokulawulwa kwamanzi amazwe ahlukeneyo kwaye sisebenzela neenjongo zophuhliso zexesha elide zesi sithabazi semilambo.1.8. Iqonga elitsha le-Afrika iyonke, iVeki yase-Afrika yoRhwebo yowama-2016, ibibanjwe ukusuka ngomhla wama-28 kweyeNkanga ukuya kowesi-2 kweyoMnga phantsi komxholo othi: “Ukumilisela iiNguqu kwiziSeko zeNtlalo nezoQoqosho ngokusebenzisa uRhwebo phakathi kwamazwe ase-Afrika. Le ndibano inike iqonga elizeleyo, elihlanganisiweyo kunye neliquka onke amazwe lokuba kugwadlwe imigaqo-nkqubo phakathi kwamahlakani ezorhwebo ahlukeneyo.UMphathiswa wezoRhwebo noShishino uGq Rob Davies, uthathe inxaxheba kwiiNgxoxo zoMmandla weli Lizwekazi oNgahlawulisani ziRhafu zoRhwebo (i-CFTA), owamiselwa ngethuba leNdibano yeMbumba ye-Afrika (i-AU) eyayibanjelwe eMzantsi Afrika ngomhla we-15 kweyeSilimela ngowama-2015. Iinjongo ze-CFTA kukukhuthaza urhwebo phakathi kwamazwe ase-Afrika nokwakha i-Afrika emanyeneyo enabantu abayibhiliyoni ne-GDP elinganiselwa kwitriliyoni eziyi-2.6 zedola zaseMelika.1.9. Umjikelo wesibini weNdibano yaseMzantsi Afrika yezeNzululwazi ubanjwe phantsi komxholo othi “Ukuqalisa iingxoxo ngezenzululwazi” ukusukela kumhla wesi-8 ukuya kowesi-9 kweyoMnga e-CSIR International Convention Centre. Oosonzululwazi, izikhulu ezinamagunya okuqulunqa imigaqo-nkqubo, abafundi, izifundiswa kunye noluntu bagwadla imiba ebalulekileyo emalunga nezenzululwazi, ezobuchwepheshe kunye nobuchule bokuyila.Kulo nyaka kuza kugxininiswa kwezenzululwazi yezentlalo, kwaye iingxoxo-mpikiswano ziquka owona mvuzo usezantsi ubani anokuphila ngawo kunye nenani labafundi abashiya phakathi kwiidyunivesiti zoMzantsi Afrika ekuthiwa ngama-60%. Ezinye izihloko ziquka ufuduko olubangelwa luguquku-guquko lwemozulu, uluvo loluntu ngeziphili ezikhuliswe ngoomatshini, ukubakho kokutya okwaneleyo nokuba icandelo lezenzululwazi yezentlalo linganagalelo lini kwikamva le-Afrika.URhulumente wemimandla 1.10. INkomfa yeSizwe yoMbutho wooMasipala baseMzantsi Afrika (i-SALGA) ibisanda kubanjwa ukusuka ngomhla wama-28 kweyeNkanga ukuya kowoku-1 kweyoMnga ngowama-2016 iye yaqukunjelwa ngokuzibophelela kwakhona kwinkqubo yokuBuyela kuNdalashe kunye nokukhuthaza indlela zokuhlala ezingachwetheli abanye abantu ngaphandle ngokuphunyezwa kwesiCwangciso-sikhokelo esiHlanganisiweyo soPhuhliso lweeNdawo eziseziDolophini (i-IUDF). I-IUDF igxininisa umbono wokudala “izixeko needolophi ekuhlalekayo kuzo, ezikhuselekileyo kunye nezingasebenzisi kakubi iziseko ezibalulekileyo futhi ekuhlaliswana ngoxolo kuzo, ezingakhupheli abanye ngaphandle ngokwezoqoqosho futhi nezikumngangatho wehlabathi, apho abahlali bathatha inxaxheba kangangoko kubomi basezidolophini”.  UbuTshantliziyo bokuLwa ubuNdlobongela obuJoliswe kwabaseTyhini nabaNtwana1.11. Eli phulo liqhubayo ngoku leeNtsuku ezili-16 zobuTshantliziyo bokuLwa ubuNdlobongela obuJoliswe kwabaseTyhini nabaNtwana lowama-2016 phantsi komxholo othi: “Nam Ndibale: Sisonke Siqhubela uMzantsi Afrika Ongenabundlobongela Phambili” elaphehlelelwa nguMongameli Zuma, liqalise iphulo i-#365 days of Activism. Njengenxalenye yokuqinisekisa ukuba wonke umntu uyazifumana iinkonzo zikarhulumente, ingakumbi abo bantu basesichengeni, ukumiselwa kwecandelo lokunceda abo bakhubazekileyo kwiZiko lobuNdlobongela obuSekelwe kwiSini elivula imini nobusuku kuza kunceda abantu abangevayo ngeendlebe ukuba bazifumane iingcebiso zeengcali ezifumaneka kweli ziko.1.12. IKhabhinethi iyakubethelela ukuba izigxibha kabukhali nazo naziphi na izenzo zobundlobongela ezibangelwa yintiyo. Urhulumente uyaqhubeleka nemizamo yakhe kwimiba yokukhuseleka kwabantu abathandana nabesini esinye, abo banezini ezibini okanye abo baphila okwamabhinqa kodwa benamalungu esini sobudoda. UMthetho oYilwayo wokuThintela nokuLwa amaTyala eNtiyo neeNtetho zeNtiyo, ekusaboniswanawo ngawo, uza kuphucula ukunyanzeliswa ukuthotyelwa kwawo wandise nenani labo batshutshiswayo ngenxa yokuwaphula.EzeMpilo1.13. Umsitho wokukukhunjulwa koSuku lweHlabathi lukaGawulayo (i-AIDS) ngomhla woku-1 kweyoMnga ngowama-2016, phantsi komxholo oith “Kusezandleni zethu ukuphelisa iNtsholongwane kaGawulayo (i-HIV) nesifo sephepha (i-TB)”, ubukhokelwa nguSekela-Mongameli uCyril Ramaphosa, wenziwe wandiliseka nangokuphehlelelwa kwamaphulo okulinga ichiza leNtsholongwane kaGawuluyo (i-HIV) noGawulayo elibizwa ngokuba yi-HVTN 702.IKhabhinethi ibothulela umnqwazi oosonzululwazi baseMzantsi Afrika abakhokela olu phando lwezonyango. Eli phulo lokulinga lelinye lawona makhulu kwihlabathi yaye libubungqina izakhono ezitshatsheleyo zeengcali zezenzululwazi nezamachiza zeli.1.14. Urhulumente uyaqhuba nokusebenzisana nawo onke amahlakani  - aquka i-PHILA kunye neBhunga lesiZwe zoMzantsi Afrika likaGawulayo – ukuzama ukuwuphelisa nya uGawulayo, ukulwa lingenyuki inani labo bosulelwa yi-HIV okokuqala, nokuphelisa ubhubhane wesifo sephepha (i-TB) nokukhuthaza bonke abemi beli ukuba baphile ngendlela engagxagxisi ubomi neempilo zabo.UMzantsi Afrika ufikelele kumda ubuzibekele wona ngokwachiza okuthomolalisa i-HIV (i-ARV) kwaye sithetha nje sineyona nkqubo ye-ARV inkulu kwihlabathi liphela, enabantu abasebenzisa ii-ARV abazizigidi eziyi-3.4 ngowama-2015. Kufikelelwe kwinani ekwakujoliswe kulo lokukhusela ukosulelwa kosana ngunina, elehle kakhulu lisuka ngaphezulu kwe-3.5% ngowama-2010 laya kutsho ku-1.8% ngowama-2014.Inani labantu abatsha abaneminyaka ephakathi kweli-15 nengama-25 abosulelwa yi-HIV ngenxa yokwabelana ngesondo lihlile lisuka kuma-410 000 ngowama-2011 laya kutsho kuma-330 000 ngowama-2014. Inani labo bosulelwa yi-TB okokuqala kunye nabo babulawa yi-TB lehlile, kodwa inani ebesijolise kulo lama-50% labo babulawa yi-TB akufikelelwanga kulo.Iikhondom zamadoda ezingaphezulu kwezigidi ezingama-800 kunye nezabasetyhini ezingaphezulu kwezigidi ezingama-20 kunikezelwe ngazo kulo nyaka-mali uphelileyo. Ngethuba lephulo lovavanyo lwe-HIV kwavavanywa i-HIV kubantu abazizigidi ezingama-35 kwisithuba seminyaka emihlanu. UMzantsi Afrika unoomatshini i-GeneXpert abangama-300 ekwiindawo ezahlukeneyo zeli kwaye kuvavanywe abantu nge-GeneXpert abazizigidi eziyi-2.1. ngowama-2016 uMzantsi Afrika waqalisa inkqubo ehlangeneyo yokuvavanya nokunyanga apho umntu one-HIV enikwa amayeza nokuba umlinganiselo we-CD4 yakhe uthini na.ULawulo Lweentekele1.15. Intlanganiso yabaPhathiswa boMbutho woPhuhliso lwaMazwe aseMazantsi e-Afrika (i-SADC) abajongene nolawulo lweengozi eziyintlekele ibibanjwe ngomhla wama-26 kweyeNkanga ngowama-2016 eMauritius kwaye usihlalo wayo ibinguMphathiswa woLawulo lweNtsebenziswano nemiCimbi yeMveli, uMnu Des Van Rooyen.Kule ntlanganiso kwamkelwa isiCwangciso-qhinga seNgingqi sokuLungela nokuSabela kwiiNtlekele kwaze kwamiselwa neQela eliza kumisela ingxowa-mali yokulungela kunye nokusabela kwiintlekele. Iqumrhu lolawulo lwe-SADC liza kubiza intlanganiso yabaPhathiswa boLawulo lweeNtlekele kunye nabazeziMali ukuba kuqwalaselelwa le ngxowa-mali icetywayo yokulungela nokusabela kwiintlekele.Ezolutsha1.16. Njengenxalenye yenkqubo yokuphuhlisa abantu abatsha, ivuliwe iNdibano yesihlanu yoLutsha yeSizwe e-3 South African Infantry Battalion kufutshane naseKimberley eMntla Koloni liSebe lezoPhuhliso loLuntu kunye nelezoKhuselo namaGqala eMfazwe, phantsi komxholo othi #Emva kweminyaka engama-40 – Ulutsha luqhubela uMzantsi Afrika phambili.Kule ndibano bekukho abantu abatsha abali-1 000 abazintlanga, izizwana, izini ezahlukeneyo futhi abaphuma kumakhaya afume ngokwahlukeneyo nabathetha iilwimi ezahlukeneyo futhi besuka kuwo onke amaphondo ngeenjongo zokugxininisa ukuba sisizwe esinye, ukwakha isizwe, ukukhuthaza iintsebenziswano esizweni, ubuthandazwe kunye nohlobo lommi othatha inxaxheba kubantu abatsha baseMzantsi Afrika. Kuza kubanjwa iingxoxo ngemingeni emininzi abantu abatsha abajongene nayo.Ukusukela kwiNdibano yokuQala yoLutsha yeSiwe ngowama-2012, abantu abatsha abathatha inxaxheba badlale indima enkulu kumaphulo ophuhliso ahlukeneyo kwiindawo abahlala kuzo. Le Ndibano yoLutsha inika abantu abatsha ithuba, okungoku nje nabo bazinkokeli kwiindawo abahlala kuzo, lokuba babaliselana ngamava abo nabanye abantu abatsha.Isicwangciso sesizwe sophuhliso (I-NDP)1.17. I-NDP ngumbono kunye nesicwangciso sexesha elide esiza kusebenza njengesikhokelo somsebenzi ekufuneka wenziwe ukuze kufikelelwe kwisizwe soMzantsi Afrika esiyokozela ngamathamsanqa ngowama-2030. Eyona miba ingundoqo nephambili ye-NDP kukulwa indlala, intswela-ngqesho kunye nokungalingani.1.18. IKhabhinethi ihlaba ikhwelo kumacandelo okuhlala, amashishini, imibutho yabasebenzi neyoluntu ukuba adlale indima ekugqamiseni igama neempawu ze-NDP ngokugxininisa ukhuphunyezwa kwe-NDP ngokusebenzisa amalinge aneempawu nemibhalo ye-NDP kunye neyalo mahlakani abalulekileyo ekuphunyezweni kwesicwangciso.1.19. Amalungu eKhabhinethi aye afota ukuphawula ikhwelo lokuba makubhinqwe omfutshane kusetyenzwe ngawo amacandelo okuhlala kusetyenziswa iimpawu nemibhalo ye-NDP.2. Izigqibo zeKhabhinethi2.1. IKhabhinethi iyamxhasa uMphathiswa wezoThutho, uNkszn Dipuo Peters, ngokuyalela iTransnet National Ports Authority, ngokweCandelo 79, icandelwana (1) loMthetho weSizwe wamaZibuko, wowama-2005 (uMthetho 12 wowama-2005) ukuba kutshintshwe isiVumelwano seNkampani eseBenza emaziBukweni ukulungiselela ukuba inkampani i- Strategic Fuel Fund igcine imithwalo yePetroli kwiziBuko laseSaldanha Bay. Isivumelwano sokuqeshisa esikhoyo ngoku kunye nelayisensi yeStrategic Fuel Fund ziza kwandiswa isithuba esiyiminyaka engama-25 ubuncinane ukuze kubekho uzinzo nokuqiniseka kurhwebo kwakunye nakwimisebenzi kulungiselelwa ukuba utyalo-mali lungahexi kwicandelo le-oyile nelegesi.Oku kuhambelana nemiba ekhokeliswe phambili kwi-Operation Phakisa malunga nokuKhulisa uQoqosho lwaseLwandle kwakunye nezinye iinjongo ezibanzi ze-NDP, ukuze kukhuthazwe uhlumo loqoqosho kwandiswe namaphulo adala imisebenzi.2.2. IKhabhinethi inikwe amagqabantshintshi ngemeko yeprojekthi yokuMfimfa kwe-Asidi yoMgodi “Imisebenzi Engxamisekileyo” eyaqaliswa njengesisombululo sexeshana kwingxaki yokuMfimfa kwe-Asidi yoMgodi kwimigodi yaseWitwatersrand. Isisombululo sexesha elide siza kuqaliswa ukusetyenziswa kulandelwa izindululo ezinikwe yiKomiti yabaPhathiswa AbaHlukeneyo (i-IMC).Ukuba sisizwe esinengxaki yokunqongophala kwamanzi, iprojekthi yokuMfimfa kwe-Asidi yoMgodi ikhokelisa ukongiwa kwamanzi nokuba alungiselelwe ukusetyenziswa kwakhona, ukuqinisekisa ukuba kukho amanzi okusela afanelekileyo acociweyo kuyekwe ukuba kuxhonyekekwe kumanzi acocekileyo kuphela kwimizi-mveliso. Okunye, le projekthi ikwanciphisa nongcoliseko kunye nezinye izinto ezinefuthe elibi.2.3. IKhabhinethi iwuphumezile uMgaqo-nkqubo weSizwe wezoGutyulo, wowama-2016 ukuba ungaqalisa ukusebenza. Oku kulandele iindibano ezininzi zokubonisana nokuwugwadla. Lo mgaqo-nkqubo ukhokelisa ukubaluleka kwempilo yabantu xa kusenziwa uphuhliso kwaye ujongise phambili ngokubhekiselele kuphuculo lomgangatho weenkonzo, ubuchule bokuyila izinto ezintsha nobuxhakaxhaka bobuchwepheshe obufanelekileyo ukuze kuqinisekiswe ukuba kuphuculwa ubomi babantu abangathathi ntweni.2.4. IKhabhinethi ikuvumile ukukhutshwa kweengxelo yeeNkcukacha-mani zeSizwe zolwaPhulo-mthetho zeekota ezimbini zokuqala zowama-2016/17, nguMphathiswa wezamaPolisa, uMnu Nkosinathi Nhleko. Ukukhutshwa kwezi ngxelo rhoqo ngekota kunceda urhulumente ukuba abone ukuba kumaxa aphi na kwiinjongo zakhe azimisele zona, ingakumbi mayelana nokuphungula izenzo zolwaphulo-mthetho olumanyungunyezi ezixeliweyo kwabasemagunyeni, njengoko kumiselwe kwiNkqubo-sikhokelo yobuChule yesiGaba esiPhakathi (i-MSTF) kwaye zingasetyenziswa njengesilumkiso somonakalo ongekehli kuze kuqiniswe amaphulo okulwa ulwaphulo-mthetho namanye amacebo amasebe karhulumente ahlukeneyo. UMphathiswa uNhleko uza kuzikhupha ezi nkcukacha-manani zolwaphulo-mthetho ngomhla wama-31 kweyoMqungu ngowama-2017.2.5. IKhabhinethi iyivumile iNgxelo yesiBini yeSizwe malunga nokuphunyezwa koMqulu wase-Afrika wamaLungelo neNtlalontle yabaNtwana (uMqulu wabaNtwana) ukuba ingeniswe kwi-AU nngeyoMqungu ngowama-2017.UXwebhu lwabaNtwana lwamkelwa yi-AU ngowe-1990 kwaye iluxwebhu olutyebileyo olucacisa amalungelo kunye nemigaqo nemimiselo engemeko yabantwana. INgxelo yesiBini yeSizwe icacisa umgama osele uhanjiwe malunga nokuphunyezwa koluhlu lwemigaqo-nkqubo kunye nemithetho karhulumente ukuze kulwelwe, kukhuselwa futhi kuhlonitshwe amalungelo abantwana. Le ngxelo iyawachaphazela namalinge aqhubekekayo naphucukileyo okuqinisa iinkqubo neeprojekthi zokulwela amalungelo abantwana.2.6. IKhabhinethi inikwe amagqabantshintshi ngeziphumo zeNtlanganiso ye-17 yamaZwe angamaLungu (i-COP 17) esiVumelwano soRhwebo lwaMazwe ngamazwe ngeziTyalo neziLwanyana zaseNdle eziseMngciphekweni wokuTshabalala (i-CITES), ibisingathwe nguMzantsi Afrika ukusuka ngomhla wama-24 kweyoMsintsi ukuya kowesi-05 eyeDwarha ngowama-2016.La mazwe angamalungu avumelene ngamanyathelo aza kuphunyezwa ngokwesi siVumelwano ukuze kuqinisekiswe ukuba urhwebo lwamazwe ngamazwe luyaqhuba luze lona urhwebo olungekho mthethweni lusitshulwe neengcambu. La mazwe aphinda avumelana ukuba abantu kufuneka baxhamle kubutyebi bawo bendalo, kuquka nakurhwebo ngabo olusemthethweni lwamazwe ngamazwe.2.7. IKhabhinethi izivumile izimvo uMzantsi Afrika oza kuxoxela phezu kwazo kwiNtlanganiso ye-13 ye-CoP ngesiVumelwano seyaNtlukwano kwezeNdalo (i-CBD COP 13) kunye nemithetho yayo eza kubanjelwa eCancun, eMexico ukusuka ngomhla wesi-4 ukuya kowe-17 kweyoMnga ngowama-2016.I-CBD COP13 iza kuqwalasela le miba ingundoqo ilandelayo: Ukusetyenziswa kwezixhobo zokusebenza, Ukuziswa kwemiba yezeNdalo Ngaphambili kunye nokuHlanganiswa kweNtlobo-ntlobo zeNdalo namanye amacandelo; kunye neeNtlobo-ntlobo zeNdalo zaseLwandle naseluNxwemeni.2.8. IKhabhinethi inikwe amagqabantshintshi ngomgama osele uhanjiwe ngurhulumente mayelana nokusabela kwizenzo zokuhlaselwa kwabemi bamazwe angaphandle kunye nokulungisa unobangela woku.Ekhokelwa yi-IMC yezoFuduko, urhulumente waqalisa nge-Operation Fiela, eyathi yabuthomalalisa ubundlobongela. Ukusuka ngomhla woku-1 kweyeKhala ukuya kowama-30 kweyoMsintsi ngowama-2015, kwaqhutywa amaphulo ogqogqo angama-702 athi akhokelela ekubanjweni kwabantu abangama-9 741 kubo abangama-3 158 eyayingabantu bamazwe angaphandle.Umsebenzi okusabela kule nto kanye ingunobangela wokuhlaselwa kwabemi bangaphandle wabonisa ukuba kukho ukrutha-kruthana okuninzi ngamathuba ezoqoqosho, izixhobo zokusebenza kunye neenkonzo zikarhulumente phakathi kwabemi bamazwe angaphandle kunye nabemi boMzantsi Afrika abangaphengeliyo futhi bengathathi ntweni abahlala ezilokishini nakwimimandla engamatyotyombe.Ukuphunyezwa kokugqibela kwePhepha eliCacisa uMgaqo-nkqubo wokuFuduka kwiHlababathi kucetywe ukwenziwa ngeyoKwindla ngowama-2017, kwaye uza kuquka umthetho ogxininisa ukubaluleka kokukhuseleka kwelizwe into leyo iza kunceda ukulawula abo bafuna amaphepha-mvume okuba zimbacu. IKhabhinethi ikwawuvumile noMthetho-siHlomelo oYilwayo weeMbacu ngeyoMsintsi ngowama-2015 ukuba uthiwe thaca ePalamente kwaye iSebe leMicimbi yezeKhaya liza kungenisa uxwebhu kwi-SADC licele ukuba kubanjwe iingxoxo malunga neendlela zokulungisa ingxaki yofuduko kulo mmandla. Kukho nomhlaba othengiweyo ngowama-2015 eLebombo eMpumalanga  ukuze kwakhiwe amaziko okuqwalasela izicelo zokuba yimbacu kufutshane nomda.2.9. IKhabhinethi inikwe ingxelo ngezakutsha nje malunga nokuphunyezwa kweNkqubo yeSizwe yokuHlola ecaciswe kwiNgxelo yoNyaka yokuHlola yowama 2016 ukuya kowama-2017 futhi yaze yamkela isiCwangciso seSizwe soHlolo sesithandathu sowama-2017 ukuya kowama-2018.INkqubo yeSizwe yoHlolo kungoku nje imiselwa ngokusesikweni kuye wonke urhulumente kwaye iqokelela iinkcukacha ezibubungqina emva kwemisebenzi yohlolo lwezoqoqosho eli-16; imisebenzi yohlolo yezolimo/ezasemaphandleni emithandathu; imisebenzi yohlolo yohlaliso loluntu esixhenxe kunye nesicwangciso esibonisa ubungqina; imisebenzi yohlolo yezabantwana emihlanu; kunye nemisebenzi yezokhuseleko emine (kukho eminye emibini yohlolo eqalayo ngoku).IKhabhinethi ikubethelele ukuba amasebe kufuneka abekele bucala imali eyaneleyo ukuze kukwazi ukuqhutywa iinkqubo zokuhlola nokuvavanya eziza kuza nolutho kunye noncedo ukwenzela ukuba iinkqubo zibe neziphumo kunye noncedo.2.10. IKhabhinethi ixelelwe ngeziphumo kunye nezindululo ezivela kuphando ebeliqhutywe liSebe lezabaSebenzi bakaRhulumente noLawulo (i-DPSA) malunga nokufukileleka kwamaziko iiThusong Service Centre ngokweendawo emi kuzo. La ngamaziko karhulumente anakho konke kwaye uluntu lufumana ulwazi kunye neenkonzo kuwo.Olu phando luphakamisa ukuba la maZiko kufuneka  afikeleleke kumntu wonke ngokufanayo nokudityaniswa ndawonye kwee-ofisi zokunikezela ngeenkonzo zamasebe angundoqo kulungiselelwa ukuba babe baninzi abantu abazifumanayo iinkonzo, kuphungulwa imigama ehanjwa ngabantu kunye neendleko zokukhwela; kuphungulwa namathuba okuba kufuneke ukuba kuchithwe enye imali kusakhiwa amanye amaziko. Ukongeza kwezi Thusong Centre zili-197 zikhoyo, olu phando liphinde lwakhomba ezingama-67 futhi lwakhuthaza ukuba ziqwalaselwe apho umgangatho weenkonzo kufuneka uphuculwe ukuze kwaneziswa izidingo zabantu kuze kuphungulwe nobude bemigama ehanjwa ngabantu ukuya kula maziko.2.11. IKhabinethi ixelelwe ngezibonelelo ezikumyalelo ongokuxhotyiswa ngezakhono okunyanzelekileyo, iintsuku zoqeqesho ezisisinyanzelo kunye nezinto ezifunekayo ukuze ubani abe unokuqeshwa kwiNkonzo yabaLawuli abaPhezulu (i-SMS). Oku kuza kuphucula umgangatho wezakhono zabasebenzi, into leyo ibalulekileyo kwizakhono zikarhulumente ekwenzeni umsebenzi wakhe kwaye futhi inegalelo kwi-NDP efuna ukwakha isizwe esinakho nesigxininisa kuphuhliso.2.12. IKhabhinethi ifake uchatha we-2.5% kwimivuzo yabasebenzi beKhomishini yamaLungelo oLuntu yaseMzantsi Afrika ukusuka ngomhla woku-1 kuTshazimpunzi ngowama-2016.3. ImiThetho esaYilwayoIKhabhinethi ikuvumile ukungeniswa kwale miThetho isaYilwayo ePalamente:3.1. UMthetho osaYilwayo woLwaphulo-mthetho lwe-Intanethi kunye noKhuseleko lwe-Intanethi wowama-2016, oqinisa inkqubo yobulungisa njengoko kucacisiwe kwi-NDP, ngokulwa ulwaphulo-mthetho lwe-intanethi, ukuqesha abantu abaza kukwazi ukujongana nokhuseleko lwe-intanethi nokukhusela iziseko ezigcina ulwazi olubalulekileyo.Lo mthetho uza kuncedisa ekwakheni isizwe esikhuselekileyo njengoko kucaciswe ngolo hlobo kwi-NDP. Ngoko ke, urhulumente uzimisele ukubeka imithetho nemiqathango eza kwenza ukuba kuthenjwe ukuba iiNtlobo zobuChwepheshe boLwazi noNxibelelwano zisetyenziswa ngendlela engazi kuvula zikroba kukhuseleko.3.2. UMthetho osaYilwayo weeNkundla zeeNkokeli zoMthonyama wowama-2016, ofaka igalelo kwiphulo lokusebenzela ukufikelela kwisizwe esigxininisa uphuhliso, esinezakhono kunye nesilawulwa yimigaqo exabise intsulungeko kwindlela yokuziphatha ngokuthi imisele imithetho elawula imisebenzi nendima yeenkokeli zomthonyama xa kulanyulwa iimbambano, kulandelwa uMgaqo-siseko woMzantsi Afrika.Oku kuza kwenza ukuba wonke umntu akwazi ukuzixhamla iinkonzo zobulungisa futhi sibe sisizwe esiphilisana ngemvano.3.3. UMthetho-sihlomelo osaYilwayo weNkqubo yoLwaphulo-mthetho wowama-2016, olungisa uMthetho weNkqubo yoLwaphulo-mthetho, wowe-1997 (uMthetho 51 wowe-1977).Ezi zilungiso zinika iinkundla amagunya abanzi okuthatha izigqibo ngokokubona kwazo xa ekhupha imiyalelo echaphazela abantu abasesichengeni sokuxhatshazwa, abo bantu ngabantu abanokukhubazeka ngokwengqondo. Iinkundla ziza kuncediswa nangokuba zithathe izigqibo ezingekho nxamnye nomthetho futhi ezifanelekileyo ezisekelwe kwiingxelo zeqela leengcali elisekwe ngokufanelekileyo.4. Imisitho ezayo4.1. UMongameli waseZambia u-Edgar Lungu uza kube ekuTyelelo lwasebuRhulumenteni eMzantsi Afrika ukusuka ngomhla wesi-8 ukuya kowe-9 ngeyoMnga ngowama-2016. Kulindeleke ukuba kuphehlelwe iKhomishini esisiGxina yala Mazwe Omabini eza kuba liliso lesiVumelwano esiBanzi sowe-1996 kunye nesiBhengezo seeNjongo esisisikhokelo sezivumelwano zamazwe amabini.La mazwe mabini anobudlelwano bentsebenziswano nobezoqoqosho obufudumeleyo, kwaye ilizwe laseZambia lilenye lamazwe amathathu aphambili angamahlakani orhwebo oMzantsi Afrika kweli lizwekazi le-Afrika.Iimpahla ezithunyelwe eZambia nguMzantsi Afrika ngowama-2014 bezixabisa imali ezibhiliyoni ezingama-29.5 eerandi, lo gama zona ezithunyelwe yiZambia eMzantsi Afrika ibizibhiliyoni zeerandi eziyi-3.6.4.2. IKhabhinethi ivumile ukuba uMzantsi Afrika usingathe iNgqungquthela yase-Afrika yobuChwepheshe boLwazi noNxibelelwano yowama-2017 ngokubambisana ne-AfricanBrains ngenyanga yeKhala ngowama-2017. Lo msitho uza kukhokelwa liSebe leziSeko zoNxibelelwano neeNkonzo zePosi.4.3. Ngomhla we-9 kweyoMnga ngowama-2016, urhulumente wethu esebenzisana ne-Ofisi yeZizwe eziManyeneyo (i-UN) engeziYobisi noLwaphulo-mthetho kunye neDyunivesiti yoMzantsi Afrika (i-Unisa), uza kuphawula kwakhona uSuku lweHlabathi lokuLwa uRhwaphilizo phantsi komxholo othi: “Simanyene Silwa uRhwaphilizo”, mxholo lowo uhambelana nombono we-NDP wokubethelela uhlobo lwabemi abangoyikiyo ukubhinqa omfutshane nabo babambisane norhulumente kwidabi lokulwa urhwaphilizo.Ukusukela ngowe-2014 siye senza kangangoko kwaze kwagwetywa abantu namaziko angama-90 ngenxa yamatyala orhwaphilizo neminye imiba enxulumene norhwaphilizo. Amatyala angama-32 ibingamatyala apho imali iyonke ibichaphazeleka ibizizigidi ezihlanu zeerandi ityala ngalinye, ize iyonke ibe zibhiliyoni zeerandi eziyi-3.1.  Aba bashiyekileyo bangama-58 bagwetywayo bebenamatyala orhwaphilizo abandakanya imali engaphantsi kwizigidi zeerandi ezihlanu, imali ebandakanyekileyo kula amatyala iyonke zizigidi zeerandi ezili-188.  Kwakwesi sithuba sinye, sikwazile nokufumana imiyalelo yenkundla engama-871 yokuvala ii-akhawunti ebezinemali ezibhiliyoni zeerandi eziyi-7.65 kwakunye nemiyalelo eli-1 089 yokuthinjwa kwempahla exabise imali ezibhiliyoni zeerandi eziyi-2.86.Urhwaphilizo kuliwa nalo kusetyenziswa izixhobo ezahlukeneyo, eziquka: imiGaqo yokuziPhatha yabaSebenzi bakaRhulumente; ukusekwa kwamacandelo aneengcali zokulwa urhwaphilizo afana neCandelo lokuLwa uLwaphulo-mthetho lamaQela eMigulukudu loMbutho wamaPolisa oMzantsi Afrika (i-SAPS); iCandelo loPhando lwamaTyala Angxamisekileyo: iCandelo loLwaphulo-mthetho oluloDwa lwezoRhwebo leGunyabantu lezoTshutshiso (i-NPA); iCandelo leSizwe looNothimba kunye neZiko loPhando ngokuThutyeleziswa kweMali. La malinge anikwa ulwamvila ziNkundla zamaTyala ezoRhwebo awoDwa kunye nokuvulwa kwenombolo yomnxeba yokuxela izenzo zorhwaphilizo.4.4. Unyaka wama-2016 uphawula iminyaka engama-20 yokutyikitywa koMgaqo-siseko weRiphabhulikhi yoMzantsi Afrika wowe-1996 wangumthetho ngulowo wayesakuba nguMongameli uNelson Mandela eSharpeville ngomhla we-10 kweyoMnga ngowe-1996.UMgaqo-siseko waba sisikhokelo sesizwe esilawulwa ngokwentando yesininzi futhi nesivulelekileyo apho urhulumente asekelwe kwintando yesininzi sabantu. Usisiphumo sohambo olude lomzabalazo kunye neengxoxo zothetha-thethwano ngamaqela ahlukeneyo apho abezopolitiko, amagqwetha kunye naba babemele imibutho yoluntu bathi badlala indima. UMgaqo-siseko weli uthathwa njengomnye wemigaqo-siseko egxininisa iinguqu nokhomba indlela eya phambili kwihlabathi liphela.Ukubhiyozela isikhumbuzo seminyaka engama-20 phantsi komxholo othi “Ukubhiyozela iminyaka engama-20 oMgaqo-siseko -   ukuzisa iinguqu ekuhlaleni nokubumba isizwe” urhulumente uza kubamba iindibano zokufakana imilomo noluntu kunye neenkqubo zokufundisa nokwazisa abantu nzulu ngoMgaqo-siseko, ukubaluleka kwawo kunye namalungelo oluntu. Umsitho wesizwe uza kubanjelwa eGeorge Thabe Stadium eSharpeville ngoMgqibelo, umhla we-10 kweyoMnga kowama-2016.4.5. Umsitho wesizwe wokukhumbula uSuku loXolelwaniso ngoLwesihlanu, umhla we-16 kweyoMnga wowama-2016 phantsi komxholo othi “Ukuvala uMsantsa ngeenjongo zokuFikelela kwiSizwe esingaCaluli ngokobuHlanga”, uza kubanjelwa eGopane Black Aces Ground, eZeerust eMntla Ntshona.4.6. IKhabhinethi inqwenelela abemi boMzantsi Afrika okuhle kodwa ngeli xesha siya kulo leeholide zokuphela konyaka. Sihlaba ikhwelo kubemi boMzantsi Afrika ukuba bafake isandla bancede abanye abantu kunye neentsapho kwiindawo abahlala kuzo ingakumbi abantwana, abantu abadala kunye nabantu abakhubazekileyo.4.7. Isibhengezo esenziwe yi-SAPS sokuba amapolisa aza kuwabeka phantsi kweliso lokhozi amaziko anodederhu lweevenkile ngeli xesha leeholide zokuphela konyaka sibonisa ngokuphandle ukuba afuna ukuqinisekisa ukuba abemi boMzantsi Afrika abaziva nje bekhuselekile koko bakhuselekile ngenene. Ukutyalwa kwamapolisa aqeqeshwe agqibelela kunye nalawo asaqeqeshwayo kumaziko anodederhu lweevenkile ahlukeneyo mbombo zone zeli kuyinxalenye yendlela yokuqalisa ukusebenzisa inkqubo yokuBuyela kuNdalashe esetyenziswa yi-SAPS ukuze kuqiniseke ukuba amapolisa ayabonakala phakathi koluntu, kuphuculwe indlela enza ngayo umsebenzi wawo nokulwa iintlobo ezahlukeneyo zolwaphulo-mthetho ezithanda ukuqatsela ngethuba leeholide zokuphela konyaka.IKhabhinethi ihlaba ikhwelo kubo bonke abemi boMzantsi Afrika ukuba babe yinxalenye yabo bafuna isisombululo futhi baqinisekise ukuba eli xesha leeholide zokuphela konyaka likhuselekile kwaye limyoli kumntu wonke njengoko kucacisiwe kwiintlobo zoxanduva kwi-NDP.Njengoko abemi boMzantsi Afrika beza kungena ezindleleni besiya emakhaya, kufuneka bahlale bethe qwa futhi baqinisekise ukuba iimoto zabo zikulungele ukuba sendleleni. Ukuqhuba ngokwesantya esimeselweyo, ukunxiba amabhanti kunye nokuqhuba uphantsi kweempembelelo zotywala zizinto ekufuneka zingaphazanywa nakancinci xa ubani efuna ukuqinisekisa ukuba ukhuselekile yena buqu kunye nabantu abasecaleni kwakhe.Njengoko siza konwabela ixesha leeholide zokuphela konyaka, nceda uqhubeleke nokusebenzisa amanzi ngobunono nangononophelo njengoko sisenengxaki yokunqongophala kwawo.5. Lo nyaka siwuqoshelisayoKulo nyaka siwuqukumbelayo kubekho amaphulo otyalo-mali amaninzi abhengeziweyo apha elizweni, into leyo ebonisa ukuba abatyali-mali behlabathi baluthembile uqoqosho loMzantsi Afrika. Oku kukwabonisa nokuba ilizwe lethu lisendleleni eya ekuphuculeni imeko yalo kwaye liyaqhubeleka nokuba lilizwe elinomtsalane kubatyali-zimali. Ukuqaliswa kokusetyenziswa kwesiCwangciso esinamaNqaku aliThoba, i-MTSF kunye namanyathelo okungenelela e-Operation Phakisa kusibeke ethubeni elihle kakhulu lokufikelela kwiphupha loMbono wowama-2030 we-NDP.Sidale amathuba amatsha orhwebo anjongo yawo ikukwandisa iindlela zokufikelela kubathengi kunye nokuqinisa amakhonkco ezoqoqosho akhoyo. Oku kwaphunyezwa ngeentlanganiso ezaziphakathi kwamazwe ngamazwe namaSebe kaRhulumente athile, iindibano nabatyali-zimali, iintlanganiso zokubonisana namaQumrhu oRhwebo ahlukeneyo kwakunye nokuthatha inxaxheba kwiintlanganiso zesizwe kunye nemiboniso nemisitho yokukhuthaza ukhenketho.La malinge akhokelela ekunyukeni kwentengiso yeempahla ezinexabiso elithe chatha ezithunyelwa kumazwe angaphandle ngemali eyibhiliyoni yeerandi eyi-1.2, ethi xa ingeniso ngazo idibene iyonke ngonyaka ibe zibhiliyoni zeerandi eziyi-3.8. Ukongeza koku, ingeniso yoTyalo-mali oluZa ngqo luVela kuMazwe Angaphandle (i-FDI) lungazibhiliyoni zeerandi ezili-13.1 ingakumbi kwicandelo lezamandla nelezekhemikhali. Loo nto yenze ukuba ingeniso enokwenziwa yi-FDI ngowama-2016 ibe zibhiliyoni zeerandi ezingama-30.Ukhenketho lwehlabathi luyaqhubeka ngokudlala indima emandla kumalinge ethu okuphucula uqoqosho, futhi lunegalelo elihle ekudaleni imisebenzi nakuhlumo loqoqosho. Amanani abakhenkethi abafika kweli enyuke nge-14,8% ngowama-2016 xa ethelekiswa naweli xesha linye ngowama-2015. Imali esuka kumazwe angaphandle echithwe kweli kwiinyanga zokuqala zowama-2016 zibhiliyoni zeerandi ezingama-39.3 iyonke, into leyo ibe negalelo kumaphulo okudala imisebenzi kunye nokugcina uqoqosho lwalapha ekhaya luzinzile. Ezi nkcukacha zicacise ngokuphandle ukuba uMzantsi Afrika uselilizwe elithandwayo ngabakhenkethi abaphuma kumazwe angaphandle.Njengenxalenye yesiCwangciso seSizwe seziSeko ezinguNdoqo kutyalwe imali kwiziseko ezingundoqo kwezemfundo, ezempilo, ezamanzi, ezamandla kunye nezothutho. Onke la maphulo adale imisebenzi aze enza umahluko oncumisayo kwiimpilo zabantu. Uzinzo kwiziko lombane lesizwe kwenze ukuba umbane ungamane ucima eMzantsi Afrika.Iintlanganiso ezahlukeneyo ezingemiba edlikidla ihlabathi zikhokelele ekubeni kutyikitywe izivumelwano zokuqondana kunye nezinye izivumelwano ezibanzi. Ezi zivumelwano ziza kuba luncedo kumaphulo okuphuhlisa loqoqosho kwaye ziza kuba negalelo ekufezekiseni iinjongo zeli ze-NDP.Besibambe ngempumelelo uLonyulo looRhulumente beMimandla, futhi sasingatha ngomoya wobuntu eminye imisitho emikhulu. Le misithi iquka: i-AfricaCom; iNgqungquthela yase-Afrika yoLawulo lwe-Intanethi; i-COP17 engesiVumelwano soRhwebo lweHlabathi ngeziLwanyana neziTyalo zaseNdle ezisesiMngciphekweni wokuTshabalala (i-CITES): iNkongolo yeHlabathi yezeJiyoloji yama-35: INkomfa yeHlabathi yama-21 kaGawulayo kunye neminye emininzi. UMzantsi Afrika lilizwe elithandwa kakhulu ukutyelelwa zindwendwe eziphuma kumazwe ehlabathi.IKhabhinethi ichulumancile kukuba abafundi abaninzi kumaziko emfundo ephakamileyo mbombo zone zeli asivile isicelo sokuba unyaka wama-2016 ungemki namanzi kwaye ibaqhwabela izandla abafundi abangamawaka abathe babhala iimviwo zabo zokuphela konyaka.Amaqela eli ezemidlalo kunye neembaleki asenze sanebhongo ngokudlala kunye nokuqhuba kakuhle nangomoya wobunye abawubonisileyo kwimiDlalo yee-Olimpikhi yaseRio yowama-2016 nakweminye iminyhadala yemidlalo. Abemi boMzantsi Afrika kumacandelo ahlukeneyo basenze sanelunda ngezakhono neziphiwo zabo futhi bathe bawongwa ngembasa zesizwe nezehlabathi. UMzantsi Afrika sisizwe esinempumelelo.6. Imiyalezo yovelwano neyokuvuyisanaIKhabhinethi ivuyisana:6.1. Neqela i-Springbok Sevens ngokuphakamisela phezulu igama leli lizwe ngokuthi liphumelele indebe i-HSBC World Rugby Sevens Series eDubai.6.2. Nomqeqeshi weqela lokubhexa isikhitshane (i-rowing) waseMzantsi Afrika owaphumelela iimbasa ezimbini kwimidlalo yee-Olimpikhi, uRoger Barrow, okhethwe njengoMqeqeshi woNyaka weHlabathi kwezokuBhexa ngowama-2016 nguMbutho weHlabathi wezokuBhexa.6.3. NoMongameli olindele ukubekwa u-Adama Barrow, okhethwe njengoMongameli omtsha waseGambia kwaye inethemba lokuba iintlanganiso ezizayo ziza kuba lulutho kuwo omabini la mazwe.Amazwi ovelwano:6.4. IKhabhinethi, nayo njengoMongameli Zuma, ivakalisa amazwi ovelwano kubantu baseCuba ngokusweleka kowasekuba nguMongameli kunye negorha letshantliziyo iNgqanga yeNkumanda, u-El Commandante Jefe Fidel Alejandro Castro Ruz, owanikela ubomi bakhe kwinkululeko nozimele-geqe. UMongameli Zuma ebengomnye wooMongameli neeNkokeli zooRhulumente ebezimenyiwe ukuba benze amazwi kwinkonzo ekhethekileyo ebibanjwe eCuba. UCastro wayengagungqi kuluvo lokunyevulela ugonyamelo lobukholoniyali kwilizwekazi lase-Afrika kwaye wadlala indima emandla kumzabalazo wenkululeko woMzantsi Afrika.6.5. Bonke abemi boMzantsi Afrika bayacelwa ukuba nabo bagxwale emswaneni nabantu baseCuba ngokufaka amagama kwincwadi yamazwi ovelwano ekwiZakhiwo zoMdibaniso ePitoli, enye eseTuynhuys eKapa zize ezinye zibe kwii-ofisi zeeNkulumbuso zamaphondo.6.6. IKhabhinethi ivakalisa amazwi ovelwano kurhulumente kunye nabantu beseFederative Republic of Brazil, ingakumbi kwiintsapho, abahlobo kunye namaqabane amaxhoba enqwelomoya ethe yantlitheka kummandla oneentaba Columbia. IKhabhinethi inqwenelela abo basindayo kule ngozi ukuba bachache ngokukhawuleza.6.7. IKhabhinethi ivakalisa amazwi ayo ovelwano ngokusweleka kweGqala loMzabalazo elidumileyo uRiot Makhomanisi Mkhwanazi,  owawongwa ngembasa i-Order of Mendi for Bravery ngegalelo lakhe kwidabi leli lomzabalazo.6.8. IKhabhinethi ithumela amazwi ovelwano kusapho nezihlobo zemvumi yomculo wezeNkolo eyaphumelele iimbasa ezininzi uSifiso Ncwane, oyenye yemvumi eziphambili zomculo wezenkolo ezakha zaphuma eMzantsi Afrika.IKhabhinethi yenza umbulelo:6.9. kumalungu amajelo eendaba ngendima yawo ekuqinisekiseni ukuba izigqibo zeKhabhinethi ziyafikelela kubemi boMzantsi Afrika kuze bakwazi nabo ukuzihlalutya baxoxe ngazo bezazi.6.10. kumavolontiya nemibutho engekho phantsi korhulumente ngokuzinikela bengajonganga kuvuzwa bancede iintlobo zonke zabantu ngomoya omhle nowokwenene wobuntu.6.11. kumahlakani kunye nemibutho yabasebenzi ngendima aqhubelekayo eyidlala ukuqinisekisa ukuba uMzantsi Afrika usendleleni eya apho uqoqosho lukhula ngokulinganayo.6.12. Kubo bonke abemi boMzantsi Afrika abathi kubomi babo bemihla ngemihla badlale indima ekwakheni uMzantsi Afrika ongowomntu wonke. .7. Izikhundla:Zonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.7.1. UMnu Alvin P Rapea njengoNobhala Wamapolisa.7.2. UNksz MS Bronkhorst njengeGosa eliPhezulu lemiSebenzi leSebe lezabaSebenzi.7.3. Mnu D Mashitisho njengoMlawuli-Jikelele (i-DG) weSebe lezaManzi noGutyulo.7.4. UNksz L Shange njengeSekela-DG: Ulawulo e-DPSA.7.5. UNksz TA Fosi njengoMphathi-Jikelele: ULawulo lobuChule e-Government Printing Works.7.6. UGq Valanthan Munsami njengeGosa eliPhezulu lesiGqeba soLawulo (i-CEO) ye-Arhente yeSizwe yoMzantsi Afrika yezaseMajukujukwini.7.7. Abalawuli abangekho kulawulo lwesigqeba kwiBhodi ye-SENTECH:a) UNksz Ntombizodwa Petunia Mbele (uqeshiwe kwakhona);b) UNksz Reitumetse Jacqueline Huntley (uqeshiwe kwakhona); kunyec) noNksz Lungile Myrtle Ndlovu.7.8. UNksz NJ Dewar njengeGosa eliPhezulu lezeziMali kwa-SAPS.7.9. Amalungu angekho kwisigqeba solawulo seBhodi ye-Arhente yoMbuso yoLwazi lobuChwepheshe:a) UMnu Zukile Nomvete (uqeshiwe kwakhona kwaye unguSihlalo);b) UNksz Seadimo Hessie Chaba (uqeshiwe kwakhona);c) UMnu Graeme Alvan Victor (uqeshiwe kwakhona);d) UNksz Nokuzola Nelly Ehrens;e) Mnu Mahomed Talib Sadik;f) UNksz Phuti Matlala;g) UNksz Nelisiwe Magubane;h) U-Adv Ndumiso Mahlangu;i) UGq Vuyokazi Felicity Mahlati;j) UMnu Nkhangweleni Walter Mudau (ummeli we-DPSA); kunyek) noMnu Job Stadi Mngomezulu (ummeli kaNondyebo weSizwe).7.10. Amalungu angekho kwisigqeba solawulo seBhodi se-Universal Service and Access Agency of South Africa:a) UNksz Mawethu Cawe (Chairperson);b) UMnu Xola Gladman Stock;c) UNksz Jabulile Nkosi; kunyed) noMnu Linda Cecil Nene.7.11. I-Central Energy Fund (SOC) LTD:a) UMnu Luvo Lincoln Makasi (uSihlalo);b) UMnu Mosimaneotsile Jim Besnaar; kunyec) noMnu Neville Israel Mompati.7.12. UGunyaziwe wezaMandla woMzantsi Afrika:a) UMnu Christopher Forlee (njenge-CEO kunyenelungu elisisigxina likagunyaziwe).7.13. INkampani yoMzantsi Afrika yaMandla eNyukliya:a) UMnu Phumzile Tshelane (uqeshiwe kwakhona njenge-CEO);b) UGq Gregory Jerome Davids; kunyec) noMnu Samuel Matlobela Sekgota.7.14. Amalungu eBhodi ye-National Radioactive Waste Disposal Institute:a) UMnu Tshepo Mofokeng (USihlalo);b) UMnu Luvuyo Mkontwana (USekela-sihlalo);c) UMnu Trevor Mark Gordan;d) UGqi Barry Kistnasamy;e) UNksz Mbali Ndlovu;f) UMnu Lebohang Sam Moleko;g) UNksz Lerato Makgae;  kunyeh) No-Adv Mothusi Lucas Tsineng.7.15. Amalungu eBhodi kaGunyaziwe weSizwe weNyukliya:a) UGq Thapelo Motshudi (USihlalo kwaye uqeshiwe kwakhona);b) UGq Pamela Zibuyile Dube (Usekela-sihlalo);c) UNozaku-zaku uMochubeloa Jacob Seekoe;d) UMnu Abraham Pieter Le Roux;e) UNksz Phoibe Elsie Monale;f) UMnu Protas Thamsanqa Phili;g) UNksz Bridgette Motshidisi Mokoetle;h) UMnu Jeffrey Leaver (uqeshiwe kwakhona);i) UGq Bethuel Sehlapelo (uqeshiwe kwakhona);j) UMnu Kabelo Samuel Kakoma (uqeshiwe kwakhona); kunyek) noNksz D Bendeman (omelet iSebe leMicimbi yezeNdalo).7.16. UMnu Siyabulela Tsengiwe njengeMkomishala oMkhulu weKhomishini yoLawulo loRhwebo lweHlabathi.7.17. Amalungu angekho kwisigqeba solawulo seBhodi yeNkampani yoLawulo lweziThuthi eziNdlelenu:a) UMnu Zola Malvern Percival Majavu (uqeshiwe kwakhona kwaye unguSihlalo);b) UNksz Thembeka Mdlulwa (uqeshiwe kwakhona);c) UNksz Pinkie Mathabathe (uqeshiwe kwakhona);d) UNksz Daphline Harridene Charlotte-Ann Ewertse (uqeshiwe kwakhona);e) UMnu Thulani Matiki Norman Kgomo (uqeshiwe kwakhona);f) UNjing Maredi Ivan Mphahlele;g) UNksz Thandi Clarah Thankge; kunyeh) noGq Eddie Mogalefi Thebe.7.18. INkundla yeziBheno yeBhodi yezeFilimi noPapasho:a) UNksz Nonkoliso Isabela Sigcau;b) UNksz Nonduduzo Samukelisiwe Kheswa;c) U-Adv Thembelihle Pretty Mapipa-Ndlovu;d) UNksz Manko Talitha Tsoehlisi;e) UMnu Sizwe Lindelo Snail;f) UMnu Lutendo Joy Malada;g) UNjng Adelaide Simangele Verah Magwaza;h) UMnu Christopher Mamathuntsha; kunyei) noGq Mbulaheni Mulaudzi.7.19. UMnu PK Legodi njenge-CEO ye-Lepelle Northern Water.7.20. Amalungu ebhunga eQumrhu leCandelo looNogada beeNkampani Zabucala:a) UMnu Humphrey Nhlanhla Ngubane;b) UMnu Zwile Zulu;c) UMnu Methews Thembinkosi Oliphant; kunyed) No-Maj Gen Cynthia Lindiwe Pilison.Imibuzo:Mnu Donald LiphokoInombolo yoqhakamshelwano: 082 901 0766 "
INtetho kwiNtlanganiso yeKhabhinethi yomhla we-15 kweyoMdumba yowama-2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/xh/speeches/statement-cabinet-meeting-15-february-2017-16-feb-2017-0000,"1. Ukuphunyezwa kweeNkqubo zikaRhulumente1.1. IKhabhinethi iyayamkela iNthetho engoBume beSizwe (i-SoNA) yowama-2017 kaMongameli uJacob Zuma phantsi komxholo othi “iNguqu eGqibeleleyo yezoQoqosho”. Ibe kwisigaba esisiqingatha sexesha lolawulo lwalo Rhulumente wathatha intambo zolawulo ngowama-2014 nobhengeze unyaka wama-2017 njengoNyaka ka-Oliver Reginald Tambo nonyaka wokuqinisa umanyano. UMongameli uJacob Zuma uyicacisile inkqubela esiyenzayo ekuphumezeni umbono weSizwe esiLawulwa ngokweNtando yeSininzi namanyathelo angundoqo okusisondeza kufutshane nangokukhawuleza kwisizwe esimanyeneyo, esingenabuhlanga, esingacaluli ngokwesini, esilawulwa ngokwentando yesininzi nesinekamva eliqaqambileyo. UMongameli uthethile ngokufezekiswa kwenkqubo kaRhulumente wavakalisa nangezicwangciso ezifezekisekayo eziluqilima ukwenzela ukufezekiswa okubonakalayo kwesiCwangciso seSizwe soPhuhliso (i-NDP), nesixhasa iNkqubo-sikhokelo yobuChule yesiGaba esiPhakathi (i-MTSF) yowama-2014 ukuya kowama-2019.I-SoNA yowama-2017 ibonakalisa ngokucacileyo ukuba amalinge adibeneyo karhulumente, abezoshishino nemibutho yabasebenzi ayaqalisa ukwenza umahluko obonakalayo ekuphunyezweni kwesiCwangciso esimaNqaku aliThoba.IKhabhinethi yoleka umsundulu kwisimemo sikaMongameli sokuba makomelezwe amalinge agxile ekuqhubeni inguqu egqibeleleyo yezoqoqosho namalinge okukhawulezisa ukufezekiswa kwayo.AbaPhathiswa abangamalungu eeNtlanganisela ezahlukeneyo baxakeke ngamalungiselelo okubamba iintlanganiso namajelo eendaba zasemva kwe-SoNA apho baza kunika iinkcukacha ezithe vetshe ngeNkqubo yokuSebenza kaRhulumente yowama-2017/18. INtetho yoHlahlo Lwabiwo-mali iza kunika ingcaciso egcweleyo ngesabelo semali esiza kuya kweiinkqubo zukarhulumente ezahlukeneyo njengoko bekukhankanywe nguMongameli.1.2. Iziphumo zeNgqungquthela engokuTyala-imali kwiMigodi yase-Afrika ebibanjelwe eKapa zibonakalisa ukukhokela kweli kukhuphiswano kwicandelo lezemigodi neminye kunye namanye amacandelo ahambelana nalo.Icandelo lezemigodi lohlala liyintsika yoqoqosho loMzantsi Afrika ngegalelo eliyi-8% kwisambuku semveliso yelizwe (i-GDP), liqesha abantu abamalunga nama-460 000 kwaye lisenza imali kurhwebo namazwe angaphandle.UMzantsi Afrika usahleli ulilizwe elinomvuzo nelibenzela imali abatyali-mali kwezemigodi, elinezimbiwa ezingavelisi mandla ezisahleli njengoko zinjalo emathunjini omhlaba eziqikelelwa ukuba zizitriliyoni eziyi-$2.5 ukuya kwezintathu.Izilungiso eziza kwenziwa kuMthetho ongokuPhuhliswa kweZimbiwa neMithombo yePetroliyamu ngenyanga yeSilimela yowama-2017 nokupapashwa kwiphephandaba lombuso koMqulu wezeMigodi ohlaziyiweyo ngeyoKwindla yowama-2017 kwenza igalelo ekudalweni kwemeko yezolawulo esebenzekayo nekhuthaza utyalo-mali, urhwebo nophuhliso lwamashishini amancinci ngendlela elinganayo nelungele ezentlalo.1.3. Le Indaba yomelezwe ngu-Invest Africa noliqonga leenkokheli zezoshishino, abatyali-mali noosomashishini ukuba bafumane ukuqonda nolwazi ngamathuba ase-Afrika.1.4. IKhabhinethi iyasamkela isiVumelwano sokuHlawulwa kweTyala ekufikelelwe kuso licandelo lezokwakha norhulumente, elikwabizwa njengeNkqubo yoKwakha ngoKutsha ngokuziThandela (i-VRP).Esi siVumelwano simisela iinjongo eziphambili zenguqu eziza kwenziwa zinkampani, nokuba kungokuthengiselwa kwabantu baseMzantsi Afrika abantsundu izabelo ezingama-40% ubuncinane okanye nokuba kungokwakha ubudlelwane bokusebenzisana neenkampani zokwakha ezincinci zabantsundu, ukunceda ukwandisa ingeniso yazo ifikele kuma-25% yengeniso yenkampani erhweba kumaZiko aRhweba ngeZabelo, njeli liseRhawutini (i-JSE), isithuba esingangeminyaka esixhenxe.Esi sesona sivumelwano sineziphumo ezininzi secandelo kwakhe kwafikelelwa kuso norhulumente malunga nenguqu ukuza kutsho ngoku kwaye singanceda ukunika intsingiselo kumbono kaRhulumente wenguqu egqibeleleyo yezoqoqosho. Ikwayindlela enokusetyenziswa njengomzekelo nakwamanye amacandelo malunga nenguqu.IKhabhinethi iyavuyisana nezo nkampani zokwakha ziyinxalenye yesi sivumelwano kwaye ibongoza zonke ezinye iinkampani zokwakha kweli candelo ezingekazibandakanyi nesi sivumelwano ngokwangoku, ukuba nazo mazizeke mzekweni zityikitye esi sivumelwano sobudlelwane sakhiwayo, ngokwenza izibophelelo ezifanayo khona ukuze ziphakamise inguqu kweli candelo. 1.5. IKhabhinethi iwaqhwabela izandla onke amahlakani ezentlalo kwiBhunga leSizwe loPhuhliso lwezoQoqosho nezabaSebenzi (i-Nedlac) ngesivumelwano esiyimbali sokumiselwa koWona Mvuzo Mncinci uMiseleyo weSizwe wama-R20 ngeyure ukususela ngomhla ongekho ngaphaya kwekaCanzibe yowama-2018.Esi sivumelwano soWona Mvuzo Mncinci uMiseleyo weSizwe namanye amanyathelo okomeleza uzinzo kwezabasebenzi kunye nokuxoxa imiba etya abasebenzi ngokubambisana linyathelo elibalulekileyo ekudaleni isizwe esilinganayo, esinobulungisa nesinekamva eliqaqambileyo njengoko kulindelekile ngokwe-NDP.Owona mvuzo mncinci umiselweyo wesizwe, nongumlinganiselo apho kungafanelakanga ukuba kubekho nawuphi na umphangeli ohlawulwa ngaphantsi kwawo, uza kuphucula ngokuncomekayo ubomi bezigidi zabasebenzi abahlawulwa imivuzo emincinci uze uqalise ukulungisa imingeni yokungalingani kwemivuzo.Umvuzo umiswe kwinqanaba elilelokukuqala eliza kwenza umahluko obonakalayo kubomi babantu baseMzantsi Afrika ngeli xesha uza kwenza kangangoko ukuqinisekisa ukuba oku akunafuthe libi kwezengqesho.Amashishini angakwaziyo ukuhlawula owona mvuzo mncinci umiselweyo wesizwe angafaka izicelo zoxolelo lwexeshana, ngeli xesha kusaqwalaselwa amanyathelo okuncedana namacandelo abuthathaka kwezoqoqosho.1.6. Umngeni wentswela-ngqesho uhleli ungowona mba uphambili karhulumente kwaye zonke iinkqubo namanyathelo okungenelela ajongiswe ekuguqulweni kwale meko, ingakumbi kule meko imaxongo yezoqoqosho.IKhabhinethi iyakwamkela ukwanda kwemisebenzi ngekota yesine yowama-2016 xa kuthe kwadalwa izithuba zomsebenzi ezingama-235 000, ngokutsho koPhando lwezabaSebenzi lweKota. Ezi zithuba zomsebenzi zidalekileyo zivele ikakhulu kwicandelo leenkonzo, lize lilandelwe lelezothutho nelemizi-mveliso yeli.Ezi zithuba zomsebenzi zidalekileyo ngale kota zithobe kancinci izinga lentswela-ngqesho laya kuma kuma-26.5%.1.7. IKhabhinethi ibulela bonke abazali, ootitshala, abahlohli nabasebenzi abakwicandelo lezokubhalisa ngokuqalisa unyaka wokufunda wowama-2017 ngokuyimpumelelo. Imfundo ngomnye wemiba yethu engundoqo ephambili neyintsika yokufezekisa kwethu uMbono wowama-2030.1.8. IKhabhinethi iyakuncoma ukuzinikela kwabaFundi beBanga le-12 bowama-2016 njengoko sibhiyozela ukwanda kwezinga labo baphumeleleyo ukusuka kuma-70.7% ngowama-2015 ukuya kuma-72.5% ngowama-2016. IKhabhinethi inqwenela bonke abafundi okuhle kodwa kwaye ilindele ukuba linyuke inani labo baza kuphumelela kubaFundi beBanga le-12 bowama-2017.  IKhabhinethi iyabancoma abafundi abazakuhlalela ukubhala iimviwo zematriki zoxabangelo phakathi komhla we-11 kweyoMdumba ukuya kowe-18 kweyoKwindla yowama-2017 ngokuzingisa kwabo.1.9. Njengenxalenye yamalinge karhulumente okuvuselela uluntu ukuba lukhusele ilungelo lemfundo, iSebe lezokuCwangciso, ukuHlola nokuVavanya liza kubamba IiMbizo zokuBuyela eSkolweni zesiCwangciso seSizwe soPhuhliso ngomhla wama-25 kweyoMdumba yowama-2017 kuwo onke amaphondo. Imfundo sisiseko sazo zonke iinkqubo zikarhulumente kwaye onke amaLungu eKhabhinethi azakube ethatha inxaxheba.Uluntu luyamenywa ukuba nalo lihambe namalungu eKhabhinethi, amaLungu ePalamente, iiNkulumbuso neenkokeli zoorhulumente bengingqi xa zityelela izikolo, amaziko emfundo ephakamileyo namanye amaziko emfundo.1.10. Ngokuhambelana nemimiselo yoMqulu weNkululeko othi “imfundo ephakamileyo noqeqesho lwezobugcisa luya kuvuleleka kumntu wonke ngezibonelelo nangenkxaso-mali yokufunda karhulumente eziza kunikwa abo bafanelikeyo”.Urhulumente ubonelela abafundi abatsha abangaphezu kwama-20 000 kwiidyunivesithi ezingama-23 ngenkxaso-mali yeSkimu seSizwe soNcedo lwezeZimali yabaFundi (NSFAS). Aba bongeza kubafundi abasaqhubayo nezifundo zabo abangama-107 000 abakwiidyunivesithi ezingama-25 kunye nabafundi abangama-737 747 abasaqhubekayo kwiikholeji zeMfundo noQeqesho lobuGcisa ezingama-35. 1.11. Urhulumente wethu usaqhuba ukukhangela iindlela ezahlukeneyo zokufumana isisombululo senkxaso-mali eyakuhlala ihleli nesokuvulela abahluphekileyo amathuba nabo bamkela imivuzo ephakathi baqhubeleke nemfundo yamabanga aphezulu noqeqesho.  INkqubo yeNkxaso yezeZimali yaBafundi Ikusasa (i-ISFAP) isisivumelwano esisesokuqala  phakathi kukarhulumente nabezoshishino kwaye ikhokelwa liSebe leMfundo ePhakamileyo noQeqesho (DHET) futhi iinjongo zayo kukunceda abafundi ekuthiwa ‘ngabafundi abalenga-lengayo’, oko kukuthi, abo baphuma kumakhaya anemivuzo engaphezulu komyinge omiselwe yi-NSFAS, ongama-122 000 eerandi ngonyaka, kodwa bengenayo imali yokufunda kumaziko emfundo ephakamileyo noxa kunjalo”.Le projekthi isalingwa kwiidyunivesithi ezintandathu nekholeji enye ye-TVET kwaye iza kuxhasa ngezimali abafundi abamalunga ne-1 500 abafunda kuninzi lwezidanga ezikhoyo jikelele, kwakunye namabakala emfundo okufundela umsebenzi othile asixhenxe nesinye samabakala ezobugcisa kwixesha lonke lokulifundela ibakala elo.Kwakhona bazakufumana nenkxaso yezokufunda, nenkxaso yezentlalo, uqeqesho kwizakhono zobomi, umcebisi ngenkxaso yezonyango apho kukho imfuneko khona. Kuza kudingeka imali engaphezu kwezigidi ezingama-200 eerandi ukuze le projekthi yokulinga iphumelele kwaye uninzi lwayo iza kuvela kwicandelo lezoshishino.1.12. UKhuphiswano lwezaKhono lweHlabathi laseMzantsi Afrika lesibini nelisingathwe liSebe leMfundo ePhakamileyo noQeqesho kwiZiko leNgqungquthela leZizwe ngezizwe Inkosi Albert Luthuli eDurban ukususela ngomhla we-13 ukuya kowe-17 kweyoMdumba yowama-2017, luza kuqhayisa ngezakhono zamagcisa azindidi asematsha kweli lizwe.Lukwasebenza njengenkqubo enguvulindlela ukubalula nokufundisa ngokubaluleka kwecandelo lezobugcisa kuqoqosho lweli lizwe. Abaphumeleleyo bayegqitha baye kumela uMzantsi Afrika kuKhuphiswano lweZizwe ngezizwe lwezaKhono lweHlabathi oluza kubanjelwe e-Abu Dhabi e-United Arab Emirates kweyeDwarha yowama-2017.1.13. Ukutyelela kukaMongamemi uJacob Zuma kwiSikhululo samaPolisa saseNyanga eKapa engachazanga kwenzeke ngexesha elinye nokukhutshwa kweziPhumo zoPhando ngaMaxhoba olwaPhulo-mthetho lowama-2015/16 liziko lezeeNkcukhacha-manani zoMzantsi Afrika.Ukuya kukaMongameli kwesi sikhululo, okuhambe kakuhle kakhulu futhi nokuyinxalenye yenkqubo yokuHlola kaMongameli, iSiyahlola, lenze ukuba aziboneea ngawakhe amehlo umsebenzi owenziwayo ukulwa ulwaphulo-mthetho kulo mmandla.Amasebe aphantsi kweNtlanganisela yezobuLungisa, uThintelo lolwaPhulo-mthetho noKhuseleko amanxada-nxada sithetha nje azama ukusabela kwimingeni esijongene nayo esi Sikhululo samaPolisa.1.14. UPhando lwamaXhoba olwaPhulo-mthetho lubalulekile kuba lunika urhulumente isikhokelo sokuqulunqa imigaqo-nkqubo yokulwa ulwaphulo-mthetho. Oku kuhambelana nomnye wemiba ephambili karhulumente wokuba Bonke Abantu eMzantsi Afrika Abaziva nje beKhuselekile koko baKhuselekile ngenene.Iziphumo zolu phando zinceda ekukhokeleni omnye umsebenzi osadinga ukwenziwa, ukuhambelana neendaba ezimnandi zemisebenzi ebe yimpumelelo eyenziweyo kule minyaka mihlanu idlulileyo, kunye noko kucingelwa namava wabemi.2. Izigqibo zeKhabhinethi2.1. UkuFezekiswa koVavanyo lokuSebenza koLawulo lokusiNgqongileyo kwiCandelo lezeMigodi, kuqukwe kwimpendulo yabalawuli nesicwangciso sokuphuculwa liSebe leMicimbi yezokusiNgqongileyo.UMthetho weSizwe woLawulo lwezokusiNgqongileyo, we-1998 uyayicacisa indlela emalwenziwe ngayo ulawulo lokusingqongileyo ekufanele luqukwe kuwo onke amacandelo, kuquka necandelo lezemigodi. Injongo kukuqinisekisa ukuba impembelelo yemisebenzi yezokusingqongileyo ithonyalaliswa okanye ilawulwa ngokubonakalayo.Uvavanyo luhlole ukuphathelela nokusebenza komthetho nokufezekiswa kwawo ukuze kuphunyezwe le njongo.IKhabhinethi iyayixhasa “iNkqubo eNye yezokusiNgqongileyo” njengoko icetyiswe kwisiCwangciso sokuPhucula nesigunyaziso sokuqwalasela amanyathelo awongezelelekileyo okufezekiswa afana nokwenza ahambelane ngakumbi noMthetho woLawulo lokusiNgqongileyo oNgqalileyo.IKhabhinethi iyazixhasa iingxoxo ezingokuvalwa kwemigodi ukuqinisekisa ngokukhuselwa kokusingqongileyo nokunciphisa imingcipheko yezentlalo noqoqosho kuluntu oluhlala kufutshane nayo. 2.2. INgxelo yoNyaka yowama-2015/16 yeSibonelelo seRhafu soPhando-nzulu noPhuhliso (i-R&D) yowama-2015/16 enikezelwa ePalamente, ibonakalisa ukuba inkqubo yeSibonelelo seRhafu se-R&D ikukhuthaza njani ukwanda kotyalo-mali licandelo labucala kwi-R&D.Oku kuyafuneka ukwandisa isakhono soqoqosho ukuze lukwazi ukudala imisebenzi, kwakunye nokwanda kokuphuphuma okuhle okufana nokudluliselwa kolwazi nophuhliso lwezakhono.   Ukususela kweyoKwindla yowama-2015 ukuya KweyoMdumba yowama-2016, iSebe lezeNzululwazi nobuChwephetshe lifumene izicelo zesiboneleloserhafu ye-R&D ezili-189 kwiinkampani ezili-147. Oku kwandisa inani leenkampani ezithatha inxaxheba kule nkqubo yesibonelelo serhafu ukususela ukuqala kwayo ngowama-2006, layokufikelela kuma-962.Ngeli xesha uNondyebo weSizwe uthelekelela ukuba yimali engaphezu kweebhiliyoni ezintandathu zeerandi sengeniso yerhafu aphulukene nayo ngenxa yesibonelelo serhafu ye-R&D. Kwangaxesha nye esi sibonelelo sixhase malunga nama-36.1 seebhiliyoni zeerandi kwinkcitho ye-R&D. Kwezi nkampani zingama-962, ama-47% ngamaShishini amaNcinci naPhakathi, i-12% ngamashishini amakhulu (anengeniso ezizigidi ezinga-41 eerandi ukuya kwizigidi ezili-100 zeerandi); ama-32% ngamashishini amakhulu kakhulu (anengeniso ezizigidi ezingaphezulu kwe-100 leerandi nangaphezulu) ize i-8% ibe zinkampani eziyingazichazanga ingeniso yazo.2.3. IKhabhinethi ikwamkele ukuqaliswa kwenkqubo yokudityaniswa kohlahlo-lwabiwo mali lukarhulumente lube phantsi kwemisebenzi yoPhando-nzulu noPhuhliso (R&D).I-NDP iphawula ukuba i-R&D nobuchule zinendima enkulu ekufuneka ziyidlalile ekuphuculeni isakhonosoqoqosho loMzantsi Afrika lokukwazi ukumelana nokhuphiswano nokuxhasa uphuhliso lwezentlalo noqoqosho nemisebenzi.Iziseko ezingundoqo ezibalulekileyo zezenzululwazi zesizwe zaseMzantsi Afika zidala kwaye zidinga ukuvuselelwa kwezobuchwepheshe okungxamisekileyo nokuphuculwa okuhambela namaxesha ukuze zikwazi ukunikezela inkonzo ebonakalayo ngokuzinzileyo. Iziseko ezingundoqo ezinjalo zikhulu kwaye zibiza kakhulu, ziza kufuna utyalo-mali oludibeneyo oluvela kuwo onke amasebe.Olu hlahlo-lwabiwo mali ludibeneyo lucetyiswayo luza kufakwa ngesigaba esiphakathi sowama-2016/17 nesowama-2019/20.2.4. IKhabhinethi yazisiwe ngenkqubela esele yenziwe kwiiprojekthi yeSizwa esiKhilomitha uBude nobuBanzi (i-SKA) neye-MeerKAT, nokusekwa okucetywayo kokudibanisa i-South African Radio Astronomy Observatory, nokusingathwa  kweteleskopu ye-Hydrogen Epoch of Re-ionisation Array (i-HERA) kwisiza se-SKA.I-SKA ne-MeerKAT zenza enye yeeProjekthi zeziSeko ezinguNdoqo zobuChule ezilishumi elinesibhozo zeKhomishini yokuQuquzelela iziSeko ezinguNdoqo kaMongameli. Ezi projekthi zeziseko ezingundoqo zinkulukazi zenza igalelo kwi-NDP ngamandla wazo wokukhuthaza uphuhliso lwezoqoqosho, ukuvulela amathuba ezoqoqosho nokukhuthaza ukudalwa kwemisebenzi.Intle inkqubela esele isenziwa kumalungiselelo we-SKA-1 eMzantsi Afrika kuquka nokufumaneka komhlaba nothethathethwano kwisivumelwano sehlabathi nenkqubo yokuthenga.Kule minyaka ilishumi yayo iNkqubo yoPhuhliso lwabaSebenzi nezaKhono yaseMzantsi Afrika ye-SKA ikhuphe inkxaso-mali yokufunda yabantu abangaphezulu kwama-800, nenkxaso enkulu kwizikolo zase-Carnarvon. Kwi-MeerKAT umfanekiso wamaza wokuqala wezinto ezikude kakhulu esibhakabhakeni oveliswe ngee-eriyeli ezili-16 kuphela ubonisa iintlobo zeminyele yesibhaka-bhaka (ii-galaxy)  ezahlukeneyo ezingaphezulu kwe-13003 ezikude kakhulu ubonakalisa ukuba iyeyona teleskopu yerediyo inamandla  kwisiQingatha soMhlaba saseZantsi kwaye kulindeleke ukuba iza kuba yeyona teleskopu inamandla ehlabathini jikele yohlobo lwayo, xa sele igqityiwe.Inani elipheleleyo lee-eriyeli ezingama-64 liyakube selifakiwe lisebenza kweyoKwindla yowama-2018, kwaye ama-75% ezixhobo nobuxhaka-xhaka eyakhiwe ngazo buveliswa kweli ukulungiselela ukuba amashishini alapha ekhaya ukuba athathe inkxaxheba ngamandla.I-HERA ngumfuniselo onzulu wezenzululwazi oza ukwenza sikuqonde  ukuqulunqeka nokuzalwa kwee-galaxy kwaye ixhaswe ngezimali ikakhulu yiNgxowa-mali yezeNzululwazi yeSizwe yase-United States ngokusebenzisana neDyunivesithi yase-Cambridge.Iziko lokulolonga isibhaka-bhaka neenkwenkwezi sisebenzisa amaza, eliza kubizwa nge njengeZiko loMzantsi Afrika lokuLolonga isiBhaka-bhaka neeNkwenkwezi ngaMaza (i-South African Radio Astronomy Observatory) liza kudibanisa iiprojekthi ezahlukeneyo nemisebenzi yacandelo lezenzululwazi ngokulolonga iinkwenkwezi kusetyenziswa amaza. Kukho iinzuzo ezikhuthazayo ekufanele zenziwe ngeZiko elinye leSizwe eliphantsi kweNgxowa-mali yoPhando-nzulu yeSizwe (i-NEF).2.5. IPhepha loMgaqo-nkqubo lezeeNqwelo-moya nezoPhapho, elikhuthaza lize lixhobise ukhuseleko lweenqwelo-moya nezophapho, ukuthotyelwa kokhuseleko ngokusingqongileyo, kuye kwaphunyezwa. Ukwakhuthaza imfuno yesizwe yaseMzantsi Afrika ikwaququzelela nokwandiswa korhwebo nokhenketho.Ukongeza apho ikwakhuthaza uphuhliso loshishino lweenqwelo-moya nezophapho lobuchule nolunemveliso, nolukwaziyo ukumelana nokhuphiswano lwalapha ekhaya nolwehlabathi.2.6. IKhabhinethi ikwaphumeze isiCwangciso soPhuhliso seziKhululo zeeNqwelo-moya zeSizwe nesaqaliswa liPhepha loMgaqo-nkqubo lezeeNqwelo-moya nezoPhapho ukuncedisa kwizinto ezisilelayo kwezi zikhululo zeenqwelo-moya zikhoyo kunye nesimo esilindelekileyo sexesha elizayo.Iza kukhokela ize ixhase ucwangciso lothungelwano oluthe gabalala nophuhliso lwesikhululo senqwelo-moya ngasinye sidityaniswe ngaphantsi komxholo obanzi wesithuba esikhoyo nesithuthi, ngothethathethwano nabadlali-ndima ebalulekileyo abangundoqo kwisikhululo seenqwelo-moya.Iziseko ezingundoqo zezikhululo zeenqwelo-moya ziyinxalenye ebaluleke kakhulu kwinkqubo yezothutho yaseMzantsi Afrika kwaye zinegalelo kuphuhliso lwezentlalo noqoqosho lweli lizwe ngokuququzelela urhwebo nokhenketho lwasekhaya nolwezizwe-ngezizwe.2.7. Uyilo loMgaqo-nkqubo wezoThutho lwaseLwandle oDibeneyo wama-2016 , uphunyeziwe, ukwenzela ukuba uluntu luhlomle.Oku kubonelela ngenkqubo-sikhokelo yesizwe yokukhokela ulawulo oludibeneyo, uhlumo, uphuhliso nenguqu yecandelo lwezaselwandle, ngeenjongo zokuvulela amandla apheleleyo ecandelo laselwandle nokomeleza igalelo lalo kwiinjongo zophuhliso lwezentlalo noqoqosho lweli lizwe, ngeli xesha lisenza igalelo kurhwebo lwehlabathi.Oku kuhambelana nemiba ephambili kaRhulumente ngokumalunga nephulo u-Operation Phakisa malunga nokukhulisa uQoqosho lwaseLwandle neenjongo ezibanzi ezivela kwi-NDP yowama-2030 nesiCwangciso seziSeko ezinguNdoqo seSizwe ukukhuthaza uhlumo lwezoqoqosho nokukhulisa ukudalwa kwemisebenzi.3. ImiThetho esaYilwayo3.1. Ukungeniswa koYilo lomThetho osaYilwayo wokuCwangciswa koMhlaba oseLwandle, wowama-2016 ePalamente. Lo mThetho usaYilwayo ubonelela ngenkqubo-sikhokelo yezomthetho ngokumalunga nophuhliso lwenkqubo yocwangciso lomhlaba oselwandle esiza kukhuthaza uhlumo lwezoqoqosho; kwaye siququzelelwa ngokudibanisa ucwangciso oluquka amacandelo amaninzi.Uza kukhuthaza ulawulo oluhle lolwandle ngokuqinisekisa ngokubandakanyeka kwawo onke amacandelo kulawulo nocwangciso lomhlaba waselwandle. Uza kuququzelela: nokusonjululwa kweembambano (phakathi kwabo basebenzisa umhlaba waselwandle kunye noogunyaziwe abalawulayo); ukutyetyiswa kolwazi; ukuqonda nolawulo lomhlaba sommandla wolwandle eMzantsi Afrika.Lo mThetho usaYilwayo uza kusebenzela uphuhliso oluzinzileyo, kunokuba usebenzele nje kuphela ulondolozo okanye ukukhuselwa kokusingqongileyo, ngenjongo yokwenza igalelo kwiinjongo ezongezelelekileyo zezentlalo nezoqoqosho jikelele.Ikwa liphulo elingundoqo le-a-Operation Phakisa (uQoqosho lwaseLwandle) wokuqala ukuvulela amandla woqoqosho lwethu.3.2. Ukungeniswa komThetho-siHlomelo weMigangatho yeeMveliso zezoLimo ePalamente. Lo mThetho usaYilwayo uhlomela umThetho weMigangatho yeeMveliso zezoLimo, we-1990 (umThetho onguNombolo 119 we-1990)Lo mThetho usaYilwayo ugxile ekomelezeni inkqubo-sikhokelo yezolawulo ekuveliseni kwezolimo, ezempilo nokukhuseleka kokutya kwiimveliso ezithile zezolimo. Inkqubo-sikhokelo yolawulo ekumila kunje ikhuthaza ukukhuseleka kokutya kwaye idala nemeko eyenza ukuba ukuvelisa kwande kuze kuzinze. Oku kuza kwandisa iindlela zorhwebo ezingenamkhethe nokhuseleko lwabathengi.3.3. Ukupapashwa koYilo loMthetho osaYilwayo weNkqubo yokuBhaliswa kweTayitile ngobuChwepheshe beKhompyutha, wowama-2016, ukwenzela ukuba uluntu luhlomle.Lo mThetho usaYilwayo uququzelela uphuhliso, ukusekwa nokulungiswa kwenkqubo yokubhaliswa kwetayitile ngobuchwepheshe bekhompyutha eza kubonelela, ngobhaliso oluhle lwemithamo emikhulu yeetayitile ngenxa yamanyathelo obuyiselo mhlaba kaRhulumente wethu, ukuphucuka  kwexesha lokubonelela ngeetayitile ezibhalisiweyo namaxwebhu kubathengi; ukubonelela ilizwe jikelele ngofikelelo kwiinkonzo zobhaliselo lwetayitile; ukuchaneka okuxhotyisiwe kwimviwo nobhaliso; ukufumaneka kolwazi kuluntu; neempawu zokhuseleko kuquka nobumfihlo, phakathi kokunye.Oku kukwaxhasa isimemo se-NDP sokuba kufezekiswe amanyathelo okulawula ulwazi ngokubonakalayo nobuchwepheshe bokuqinisekisa ukuba uMzantsi Afrika awuzibhaqi ushiyeka ngasemva ekuxhamleni imisebenzi emihle eyenziwa bubuxhaka-xhaka bobuchwepheshe bale mihla.4. Imiba engundaba mlonyeni4.1. IKhabhinethi nayo njengoMongameli uJacob Zuma, idlulisa amazwi ovelwano kwiintsapho nabahlobo bezigulana ebezigula ngengqondo nezithe zasweleka eGauteng. URhulumente, nesizwe ngokubanzi, banoxanduva lokukhusela bakhathalele abo basemngciphekweni wokuba ngamaxhoba okuxhatshazwa.IKhabhinethi imothulela umnqwazi uMphathiswa wezeMpilo, uGq Aaron Motsoaledi ngokuchonga uNozikhalazo wezeMpilo ukuba makaphande bonke ubugwenxa obuthe benziwa ngamaziko ezempilo namagosa ezempilo. Amanye amanyathelo athe athathwa yiNkulumbuso yaseGauteng uDavid Makhura, nasukela kwingxelo kaNozikhalazo wezeMpilo, ayabuleleka.Ukongeza apho iKhabhinethi icela iNkulumbuso uMakhura ukuba iqinisekise ukuba kuthathwa amanyathelo afanelekileyo ezoluleko kubo bonke abo bathe baziphatha ngendlela engafanelekanga okanye ngendlela engenankathalo.    4.2. IKhabhinethi ibinokuxhalaba malunga nokuziphatha ngendlela engafanelekanga okuthe kwabonakaliswa kuVulo lwePalamente okungonelanga nje kukuphazamisa amalungelo wabanye ePalamente, kodwa namalungelo wabo bonke abemi boMzantsi Afrika.IPalamente lelinye lamaziko aseMzantsi Afrika asekwa emva kokuba sifumanele ulawulo lwentando yesininzi, nelimiselwe ngokoMgaqo-siseko, ukuba ligcine uMqulu wamaLungelo oLuntu lize liphendule kubantu baseMzantsi Afrika – bonke abo bathe basithwalisa uxanduva lokuba sibakhokelele kubomi obungcono.AmaLungu ePalamente, njengabameli babantu kufuneka bakhokelise iimfuno zabo bonke abantu baseMzantsi Afrika kuqala baze bayimele indima yeli ziko libalulekileyo. 4.3. IKhabhinethi ithe yaziswa ngeNkanyamba uDineo, uMzantsi Afrika kulindeleke ukuba uza kufikelwa sisaqhwithi esinzima nezantyalantyala zemvula ukususela namhlanje, uLwesine, umhla we-16 kweyoMdumba yowama-2017 kude kufike impela-veki – ngeCawa umhla we-19 kweyoMdumba yowama-2017.Le Nkanyamba iza kuchaphazela iphondo laseMpumalanga, neendawo ezisencamini yomntla waKwaZulu-Natal neLimpopo. Oku kuza kuchaphazela ikakhulu – i-Kruger national Park, Enhlanzeni, eVhembe, eMopani nakuMasipala wesithili wase-Waterberg. Imimandla yasempuma yeLimpopo nayo ingafumana izandyondyo zemvula ngoLwesihlanu, ethelekelelwa ngaphezulu kwama-200 mm kwixesha leeyure ezingama-24. IZiko loLawulo lweNtlekele leSizwe (i-NDMC) neZiko leMisebenzi eDibeneyo leSizwe (i-NATJOC) elenziwe ngamasebe namaziko karhulumente awohlukeneyo ayihlolile le meko aze avundlisa amaZiko emiSebenzi eDibeneyo wamaPhondo amathathu (i-PROVJOC) eLimpopo, eMpumalanga naKwaZulu-Natal. Le ndlela yokusebenza yamacandelo awohlukeneyo iza kunceda apho kuthe kwavela khona imfuneko ukuqinisekisa ngokhuseleko loluntu nokunciphisa umonakalo.Urhulumente ubongoza lonke uluntu oluthe lwachaphazeleka ukuba lube nenkathalo ethe chatha njengokuba kulindeleke le nkanyamba izayo. Uluntu luyacetyiswa ukuba lunganqumli iindlela, iibhulorho nemilambo ephuphumayo. Sikwakhuthaza abazali, abagadi babantwana nabalondolozi babantwana ukuba baqinisekise ngokhuseleko lwabantwana babo ngexesha lale nkanyamba. Uluntu kufuneka lusebenzisane ukuqinisekisa ngokhuseleko lwabantu.Nincede niphulaphule izilumkiso ngolwazi malunga neNkanyamba uDineo eziza kusasazwa kuzo zonke izikhululo zoonomathotholo zasekuhlaleni.4.4. IKhabhinethi iwaxhasa ngokupheleleyo amalinge okungenelela kunye neendibano zokufakana imilomo noluntu eziqhutywa ligqiza likarhulumente, likhokelwa nguMphathiswa wemiCimbi yezeKhaya, uMalusi Gigaba, kunye noMphathiswa wePhondo wezoKhuseleko loLuntu (u-MEC) eGauteng, uSizakele Nkosi-Malobane ukuba bazixakekise ngemiba echaphazela uluntu kulo mmandla, ngokukodwa imiba enokwenza nomsebenzi wezobupolisa kunye nezityholo zezenzo ezingekho mthethweni ezenziwa ngabantu abavela kumazwe angaphandle.  IKhabhinethi iyalixhasa ikhwelo loMphathiswa sokuba urhulumente wonke  abandakanyeke kule miba ivakalayo iphakanyiswe luluntu, nezakulungiswa ngolu hlobo: ukusekwa kweQumrhu loLawulo lweMida eliza kunceda ulawulo olungcono lwemida yethu, kubhaliswe bonke abantu abahlala eMzantsi Afrika, ukwenziwa ngcono komsebenzi wamapolisa nokuqinisekiswa ngokuthotyelwa kwemithetho noMgaqo-siseko weRhiphabliki ngabemi beli nabemi bamazwe angaphandle.IKhabhinethi iyixhasa ngokupheleleyo intlanganisela yamasebe ezokhuseleko, ukuba iqinisekise ukuba le miba isonjululwa ngendlela eza kuluxolisa wonke umnntu waseMzantsi Afrika. Oku kuza kufunisa ukuba kubekho iindibano zokubonisana ezinika ithuba wonke umntu malunga nemiba yezobupolisa phakathi koluntu nabasemagunyeni. IKhabhinethi icela ukuba zonke iinkokheli nabameli boluntu ukuba bayihluze into abayithethayo xa bethetha esidlangalaleni, iingxaki kufuneka ziphathwe ngobunono nocoselelo.4.5. Kwisehlo esahukileyo, iKhabhinethi iyakugxeka ukuhlaselwa kwabalandeli, abadlali namagosa ngexesha lomdlalo we-Absa Premiership obuphakathi kweMamelodi Sundowns ne-Orlando Pirates e-Loftus Versfeld nokuthe kwashiya kungxwelerheke abantu abali-13.Olu hlobo lokuziphatha nezenzo zobundlavini zibeka ezemidlalo ehlazweni, zinika ilizwe lethu igama elibi kwaye zifuna ukuba abasemagunyeni bebhola ekhatywayo bathathe amanyathelo angqwabalala ekufuneka ethathwe ngokukhawuleza ukuqinisekisa ukuba izenzo ezilolu hlobo aziphinde zenzeke.5. Imiyalezo yovelwano neyokuvuyisana5.1. IKhabhinethi ivakalisa amazwi ovelwano kusapho, izihlobo nabathandi bebhola yomboxo ngokushiywa ngowayesakuba ngukapteni wamaBhokobhoko u-Joost van der Westhuizen. UMongameli uJacob Zuma uye wavakalisa umngcwabo wakhe njengoMngcwabo oseSikweni ngokuKhethekileyo wePhondo ukuhlonipha eli gqala lebhola yomboxo loMzantsi Afrika.5.2. IKhabhinethi iyakwamkela ukonyulwa koMphathiswa wezangaPhandle wase-Chad, uMoussa Faki Mahamat, njengoSihlalo omtsha weKhomishini yeMbumba ye-Afrika, engena ezihlangwini zikaGq Nkosazana Dlamini-Zuma waseMzantsi Afrika.5.3. IKhabhienthi iyakwamkela ukuchongwa koMphathiswa uJeff Radebe, njengonozakuzaku woMzantsi Afrika kuBemi beHlabathi (i-Global Citizen), kwaye uza kuba yinxalenye yombutho wezigidi ezisibhozo zaBemi beHlabathi kwihlabathi jikelele.Eli liqela loosaziwayo abaphezulu, abaqulunqi bemigaqo-nkqubo, iinkokheli zezoshishino, amatsha-ntliziyo nabadlali-ndima abalulekileyo abazinikeleyo ekulweni neyona mingeni mikhulu yehlabathi nokuphelisa indlala egqithisileyo. Umsebenzi weli qela uhambelana neenjongo ze-NDP zokuphelisa indlala nokunciphisa ukungalingani, kwaye kuxhamlisa inkqubo-sikhokelo yophuhliso yelizwekazi – i-Ajenda 2063.5.4. UMphathiswa wezeNzululwazi nobuChwepheshe, uNaledi Pandor, uza kuwongwa yi-American Association for the Advancement of Science ngenxa yendima yakhe kwezenzululwazi e-Boston, e-United States namhlanje.5.5. IKhabhinethi ivuyisana nabaphumelele kwiiMbasa ze-Ubuntu zonyaka, nezisingathwe liSebe lezobuDlelwane baMazwe ngamazwe neNtsebenziswano ukubhiyozela abemi boMzantsi Afrika abadlale indima ebonakalayo ekunikeni uMzantsi Afrika igama elihle kwihlabathi.Abo baquka: uWinnie Madikizela-Mandela; uSiyabulela Xuza; uPretty Yende; u-Esther Mahlangu; uGertrude Shope; noNozakuzaku waseChina u-Tian Xuejun. uSasol, iBabies Behind Bars kunye ne-Desmond Tutu HIV Foundation nayo iye yawongwa.5.6. IKhabhinethi ikwaqhwabela izandla neqela le-South African Sevens elikwabizwa ii-Blitzboke ngokuphumelela itumentee ye-Rugby Sevens World Series e-Sydney. Kokwesibini eli qela liphumelela ukususela ekuqaleni konyaka emva kokuba ii-Blitzboke zaphumelela i-HSBC Wellington Sevens kweyoMqungu.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1. Nksz. Claire Busetti kwiBhodi yeNgxowa-mali yezoPhando-nzulu yeSizwe.6.2. Mnu. KW Vukela njengeSekela-Mlawuli-Jikelele (i-DDG): uNikezelo-nkonzo kwiSebe lezabaSebenzi bakaRhulumente noLawulo (i-DPSA).6.3. Nksz. JL Meyer njengeGosa lezeZimali eliyiNtloko e-Government Printing Works.Imibuzo:Donald LiphokoInombolo yomnxeba: 082 901 0766"
INtetho kwiNtlanganiso yeKhabhinethi yomhla woku-1 kweyoKwindla yowama-2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/xh/speeches/statement-cabinet-meeting-1-march-2017-2-mar-2017-0000,"1. Ukuphunyezwa kweeNkqubo zikaRhulumente1.1. IKhabhinethi iyasixhasa isibophelelo esenziwe kuHlahlo Lwabiwo-mali lweSizwe lowama-2017 sokuqhubela phambili inguqu egqibeleleyo yezoqoqosho nokutsalela uninzi lwabemi boMzantsi Afrika kuqoqosho olubhekisele kuhlumo oluza kuxhanyulwa ngumntu wonke.Uhlahlo lwabiwo-mali luyavuma ubukhulu becala ukuba uhlumo olungaphandle kwenguqu luyakomeleza kuphela isimo sokungalingani sangaphambili.Ukuhlengahlengiswa ngokutsha kwenkxaso yezemfundo, iinkonzo zezempilo nemisebenzi kamasipala kwimimandla yasemaphandleni kuhleli kungundoqo oqhuba iinkqubo zenkcitho yethu.Ukuhlaziywa kwenkqubo yokuthenga nokuthengisa kuyaqhuba ukuphucula ukuqhutywa kakuhle kwenkcitho karhulumente nokuvulela ukuba amashishini amancinci athathe inxaxheba.Uhlahlo lwabiwo-mali luyaluxhasa uhlumo lwezoqoqosho nophuhliso: ziibhiliyoni ezi-3.9 zeerandi eziya kumashishini amancinci, aphakathi naphuhlayo nookopolotyeni; ziibhiliyoni ezi-4.2 zeerandi zeziseko ezingundoqo zezoshishino kwimimandla yezoqoqosho ekhethekileyo kunye neepaka zezoshishino; si-1.9 seebhiliyoni zeerandi ukwenzela ukufezekiswa  kwenkqubo ye-intanethi ekhawulezayo; si-3.9 seebhiliyoni zeerandi ukwenzela iQumrhu loPhando-nzulu lezobuNzululwazi nelezoShishino (i-CSIR), kwaza kongezwa ama-494 ezigidi zeerandi ukwenzela ukukhuthazwa kokhenketho, nemali eyongezelelweyo engama-226 ezizigidi zeerandi ukuxhasa icandelo lokufama ngendalo yasemanzini kwindawo engenalwandle nokufezekisa iinjongo zoQoqosho lwaseLwandle ze-Operation Phakisa, ize inkcitho yezolimo, uphuhliso lwamaphandle nobuyiselo lomhlaba iphantse ifikelele kuma-30 eebhiliyoni zeerandi ngowama-2019/20. Uhlahlo lwabiwo-mali ludlala indima engundoqo kwinguqu ngokukhuthaza ngokwabiwa ngokutsha nokujolisa izakhono ezinqabileyo zibe ngunobangela wehlumelo lobuntu.1.2. Ngokwamkela kwethu imfuno yokwenza utyalo-mali kwingomso lolutsha, uhlahlo lwabiwo-mali luqinisekisa ukuba abafundi abasweleyo ngokwasezimalini bayakwazi ukufikelela kwimfundo ephakamileyo.ISkimu seSizwe soNcedo lwezeZimali sabaFundi (i-NSFAS) sibonelele ngenkxaso-mali abafundi abangaphezulu kwama-300 000 abatsha nabo basaqhubekayo ukuba bafunde kwiidyunivesithi neekholeji zeMfundo noQeqesho lobuGcisa nobuChule (i-TVET) kweli jikelele ngowama-2017.Le ngxowa-mali ilandele ukuba yongeze elinye i-100 000 labafundi kulo nyaka. Imali eli-15 leebhiliyoni zeerandi eyabelwe i-NSFAS ngurhulumente iza kunceda ekunciphiseni umthwalo woxanduva lwezezimali ekujongenwe nalo ngabasweleyo ‘nabafundi abalengalengayo’ (missing middle).1.3. Ngenxa yokumiselwa okuyimpumelelo kwephulo i-Operation Phakisa kumacandelo afana nawoQoqosho lwaseLwandle, elezeMpilo neMfundo esiSiseko, uMongameli uJacob Zuma umisele i-Operation Phakisa yezoLimo, uBuyekezo lwemiHlaba noPhuhliso lwaMaphandle ngomhla wama-24 kweyoMdumba yowama-2017.I-Operation Phakisa isusela kwindlela yokwenza yeziPhumo eziBonakalayo eziKhawulezayo yaseMalaysia nesetyenziswe ngokuyimpumelelo yiMalaysia ukufikelela kwinguqu yezoqoqosho ekhawulezileyo; neseyamkelwa ngokuyimpumelelo kwiimeko zaseMzantsi Afrika, ngoku iyinxalenye yomqulu wokuPhunyezwa kwesiCwangciso sethu esiManqaku aliThoba.   I-Operation Phakisa yezoLimo, uBuyekezo lwemiHlaba noPhuhliso laMaphandle uzama ukufezekisa uhlumo oluxhanyulwa ngumntu wonke, njengoko luyalelwe kumbono wesiCwangciso soPhuhliso seSizwe (i-NDP) kwaye ujongise ekwenzeni igalelo ekuvuseleleni uhlumo lwezoqoqosho, ukukhuthaza ukudalwa kwemisebenzi, nokwenza inguqu kumaqumrhu asebenzisanayo ezolimo.Ukwazama ukuqinisekisa ngokufikelela okulinganayo kumhlaba, noba kubhekisele kuphuhliso lwezoqoqosho nasekwenzeni inguqu kwezolimo.Le nkqubo iza kuhlaziywa ziinkqubo ezikhoyo zenkxaso yabavelisi ize iphuhlise iinkqubo zenkxaso-mali ezigxile ekukhawuleziseni ubuyekezo lomhlaba, phantsi kwemeko engxamisekileyo yokuba urhulumente enze inkqubela yokubakho kokutya.Ukongeza apho, le nkqubo ijongise ekuhlangabezeni imiqobo ekuqinisekiseni ukufikelela kumhlaba okulinganayo, noba kubhekisele kuphuhliso lwezoqoqosho nasekwenzeni inguqu kwezolimo.  Oku kuquka ukuhlengahlengiswa komhlaba, uphuhliso lwamaphandle, ezabasebenzi, iinkonzo, imfuyo, ukulima nenkxaso yabavelisi.1.4. Ngowama-2016, uMzantsi Afrika utyelelwe ngabakhenkethi abangaphezu kwezigidi ezili-10, inani elinyuke ngo-3% ukususela ngowama-2015.Ushishino lwethu lokhenketho oluphumeleleyo lububungqina bentsebenziswano phakathi kukarhulumente, imibutho yabasebenzi nabezoshishino ekhokelwa liSebe lezoKhenketho kwakunye noKhenketho lwaseMzantsi Afrika ukuvulela ukuxhamla kwezoqoqosho okupheleleyo kwimithombo yethu yezokhenketho.Sibongoza onke amahlakani olushishino ukuba aqhubeke ekuphuhliseni nasekukhuliseni ukhenketho ukuze lube nokuxhamlisa uluntu lwalapha ekhaya ngemisebenzi nophuhliso lweziseko ezingundoqo.  1.5. Njengenxalenye kaRhulumente yokugxila ekuvuleni amandla ee-SMME namashishini amancinci asezilokishini, uMzantsi Afrika uza kusingatha iNgqungquthela yamaShishini amaNcinci yeHlabathi (i-GEC) phakathi komhla we-13 nowe-16 kweyoKwindla yowama-2017 eRhawutini.Le ngqungquthela yindibano edibanisa iintshatsheli zamashishini aqalayo namashishini ashishina ngeemveliso ezahlukeneyo atsale abathunywa abangama-4 000 avela kumazwe angaphezulu kwe-150.Kuza kube kukho abaniki-gunya, oosomashishini abancinci, abatyali-mali, abaphandi-nzulu nabaqulunqi bemigaqo-nkqubo abathe baba yinxalenye yalo mbutho wehlabathi uqhubela phambili amashishini amancinci njengendlela yokwakha uqoqosho nokuphucula intlalo-ntle yoluntu.Oku kokokuqala ukuba le ngqungquthela isingathwe e-Afrika kwaye kunika uMzantsi Afrika kunye nelizwekazi lonke ukuba livuselele umoya walo wamashishini amancinci.1.6. UMzantsi Afrika ubhiyozele ukuqala kweNyanga yamaLungelo oLuntu ngomhla woku-1 kweyoKwindla yowama-2017 phantsi komxholo othi: “Unyaka ka-OR Tambo: UManyano oluSebenzayo ukuQhubela Phambili amaLungelo oLuntu” ukufundisa nokukhuthaza ukuhlonitshwa kwamalungelo oluntu asisiseko.INyanga yamaLungelo oLuntu iza kubhiyozelwa elizweni jikelele ukukhokelela kwimibhiyozo yesizwe ngoSuku lwamaLungelo oLuntu ngomhla wama-21 kweyoKwindla yowama-2017 e-Ginsberg, eQonce eMpuma Koloni.Ngolu suku, uMongameli uJacob Zuma uza kuba enikezela ngokusesikweni isiza sengcwaba elisisikhumbuzo likaSteve Bantu Biko kusapho lakwaBiko. Le yinxalenye yokubhiyozela nokukhuthaza umanyano ngokuhambelana nombono ka-OR Tambo.1.7. IKhabhinethi ikwaqaphele isiphumo sophando lweKhomishini yoKhuphiswano xa ibiphanda isityholo seyelenqe kurhwebo namazwe angaphandle kwaye ilindele ukuqukunjelwa kweenkqubo zeNkundla yamaTyala oKhuphiswano, kuquka neziphumo zayo nesigqibo ngesohlwayo esifanelekileyo. 1.8. Njengokuba sibhiyozela iNyanga yaManzi yeSizwe kwinyanga yoKwindla yowama-2017 phantsi komxholo othi: “AmaLungelo oLuntu waManzi noGutyulo”, bonke abantu baseMzantsi Afrika bayakhunjuzwa ukuba bonge amanzi ukuqinisekisa ngozinzo kubonelelo lwamanzi lexesha elizayo.IKhabhinethi yazisiwe ngesindululo soMbutho weZizwe eziManyeneyo weMfundo ngezeNzululwazi neNkcubeko (i-UNESCO) sokusingatha umsitho woSuku laManzi lweHlabathi eMzantsi Afrika ngomhla wama-22 kweyoKwindla yowama-2017 phantsi komxholo othi: “Amanzi aMdaka ngumthombo ongachukunyiswanga”.UMongameli uJacob Zuma nolilungu leGqiza eliPhezulu leZizwe eziManyeneyo kwisiCwangciso sokuSebenza saManzi uza kuba evula lo msitho, ngokumisela iNgxelo yoPhuhliso yaManzi yeHlabathi yowama-2017 ngamanzi amdaka nemisebenzi enxulumeneyo.1.9. IKhabhinethi iyayamkela inkqubela eyenziweyo ekuboneleleni nasekuhanjisweni kokutya kwemfuyo ukuxhasa amafama akwimimandla echatshazelwe yimbalela kweli lizwe.Eli phulo liyinxalenye yenkxaso eyimali engama-212 zezigidi zeerandi, ebekelwe bucala ngurhulumente kunyaka-mali wama-2016/17 ukunceda amafama achaphazelekayo kweli lizwe jikelele.Amaphondo nawo abekele bucala imali eli-198 zezigidi zeerandi ngenkxaso-mali yokulinganiswa kwezabelo, kunye nenkxaso-mali evela kwinkqubo yokuThintela nokuThomolalisa iNtlekele yoMngcipheko esetyenziselwe ukugrumba imingxuma yezitsala-manzi nokwakha izinqandi-mlilo.1.10. Khona ukuze kuncedwe ngeenzima ezimalunga nokunqongophala kwamanzi eNtshona Koloni, kudingeka ukuba kuziwe namacebo okulalelisela ngokuba kukhangelwe eminye imithombo yamanzi ekunokuyiwa kuyo xa inokuthi imvula ingani ngokwaneleyo kulo nyaka.Ukongeza kuthintelo lokusetyenziswa kwamanzi okugqithisileyo, iSebe lezaManzi noGutyulo lazise amacandelo ezolimo ngothintelo olongeziweyo lokusetyenziswa kwamanzi oluyi-10%. Le miqathango yothintelo lokusetyenziswa kwamanzi iza kuqhuba kude ukugcwala kwamadama kufikelele kumthamo ongama-85%.1.11. Njengokuba ilizwe lethu likwamkela ukuna okudingeka kakhulu kwemvula neziza kunceda kakhulu ukuphungula ulwamvila lwembalela kweli lizwe, amadama nemilambo abonisa iimpawu zokwanda kwemithamo yazo.Kuhleli kuphezulu ukulindeleka kweempuphuma zephanyazo. Sibongoza uluntu ukuba luhlale luqaphele iimpuphuma zephanyazo nezinokukhokelela ekuswelekeni kwabantu, ukutshatyalaliswa kwempahla nezakhiwo kunye neziseko ezingundoqo. Urhulumente nee-arhente zakhe bayibeke esweni iimeko kwaye bakulungele ukuthatha amanyathelo apho kukho khona imfuneko. 1.12. UMongameli uJacob Zuma uza kuba esenza intetho yakhe yonyaka kwiNdlu yeSizwe yeeNkokheli zeMveli ngomhla we-3 kweyoKwindla yowama-2017.Ngokuvela kule Ntetho kuza kuqulunqwa iNkqubo yeMisebenzi ize ifezekiswe yiNdlu kunye neSebe leMicimbi yezeMveli. Ukuvulwa kwale ndlu ngokusesikweni kuza kubhiyozela neminyaka engama-20 yasekwayo.1.13. UMongameli uJacob Zuma uza kukhokela igqiza likarhulumente waseMzantsi Afrika kwiNgqungquthela ePhezulu yoMbutho woPhuhliso lwaMazwe e-Afrika eseMazantsi (i-SADC) ngomhla we-18 kweyoKwindla yowama-2017, eza kubanjelwa eSwazilan.I-SADC isaqhuba ukusebenza njengeyona ndlela yomgaqo-nkqubo woMzantsi Afrika wamazwe angaphandle ukufezekisa uphuhliso lommandla nendibaniselwano ngaphakathi kulo mmandla wethu. Kulindeleke ukuba le Ngqungquthela iza kuxoxa phakathi kwezinye izinto, imeko yoxolo nokhuseleko kulo mmandla, ngokugxile ngokukodwa kwizinto ezenzekayo eLesotho naseDemocratic Republic of  (e-DRC) nokufezekiswa kwesiCwangciso sobuChule sokuBonakalisa soMmandla esiHlaziyiweyo. UMzantsi Afrika njengoSihlalo we-SADC ongenayo kulindeleke ukuba usingathe iNgqungquthela eNkulu ye-SADC elandelayo kweyeThupha yowama-2017.1.14. Ngomhla we-8 kweyoKwindla yowama-2017 uMongameli uJacob Zuma uza kuba ethatha uhambo loTyelelo lwasebuRhulumenteni lwase-Indonesia. Omabini la mazwe uMzantsi Afrika ne-Indonesia ngamanye wamazwe anoqoqosho olukhulu kwimimandla yawo, kwaye omabini angamazwe anobutyebi bendalo kunye neelwandle ezinokutya.1.15. Oku kuza kukhokelwa yiNgqungquthela yeeNkokheli zoMbutho we-RIM ye-Indian Ocean (i-IORA) ukususela ngomhla we-6 ukuya kowe-7 kweyoKwindla yowama-2017, nezakuba ikwabhiyozela iminyaka engama-20 ye-IORA. Kule Ngqungquthela, uMongameli uJoko Widodo uza kuba enikezela ngesikhundla sokuba ngusihlalo we-IORA kuMzantsi Afrika.Omabini la mazwe, uMzantsi Afrika ne-Indonesia ngamalungu angabaseki be-IORA, nequlethe amazwe akunxweme lwe-Indian Ocean angama-21.UMzantsi Afrika usebenze njengoSekela-Sihlalo ukususela kowama-2015 ukuya ekuqaleni kowama-2017 kwaye uza kusebenza njengoSihlalo ukususela kowama-2017 ukuya kowama-2019.2. Izigqibo zeKhabhinethi2.1. IKhabhinethi ikwamkele ukushicilelwa koyilo loMgaqo-nkqubo woLawulo lwaManzi oMgodi kwiphephandaba lombuso ukwenzela ukuba uluntu luhlomle. ULawulo lwaManzi oMgodi, kuquka ukuTsalwa kwaManzi oMgodi anesi-Asidi, kuhlala kungumngeni wezokusingqongileyo.Lo Mgaqo-nkqubo ubonelela ngesiseko sokuba amaqela achaphazelekayo kwimpembelelo embi nomonakalo owenziwa kukuTsalwa kwaManzi oMgodi anesi-Asidi nongcoliseko oluchaphazelekayo ibe luxanduva lawo kunye nayo nayiphi na impembelelo enxulumeneyo nako okanye nayo nayiphi na impembelelo enxulumene nako.Lo mgaqo-nkqubo ukwazama ukucebisa ngeendlela ekufanele amaziko emigodi azihlole ukulawula ngcono amanzi wawo.  2.2. IKhabhinethi yazisiwe ngokuphunyezwa kweziphumo ezichaphazelekayo zengxelo yenkqubela phambili yeKomiti yabaPhathiswa yokuVuselelwa kweMimandla Emelene nemiGodi Evaliweyo ezivela kukhenketho loPhononongo loHlolo lokuThelekisa iMigangatho lwase-Australia lomhla wama-24 ukuya kowama-28 kweyeThupha yowama-2015.  Olu khenketho lophononongo belusekwe kuHlolo oluKhawulezileyo loMgaqo-nkqubo neeNkqubo zoLawulo eziLawula iCandelo lezemiGodi nezithelekise umgaqo-nkqubo neenkqubo-sikhokelo zezomthetho ezilawula icandelo lezemigodi kwakunye neendlela ezisebenza ngayo iinkampani zemigodi zase-Australia, e-Chile, eMzantsi Afrika naseZambia.Amagqabantshintshi enkqubela phambili aquka ubudlelwane bentsebenziswano phakathi kukarhulumente neenkampani zemigodi ekunikezeleni ngezindlu ezindilisekileyo neemeko abaphila phantsi kwazo abasebenzi mgodini noluntu; Kwenziwa uhlolo lwezikhululo zokucoca amanzi weenkampani zemigodi ukuze kukhangelwe ukuba bungenzeka na ubudlelwane bentsebenziswano kwiziseko ezingundoqo na.Ukuphuhliswa kwezicwangciso zokuguqula izithuba koomasipala abahlanu kwidolophu zasemigodini sekugqityiwe.Seziphunyezwa iiprojekthi zophuhliso ezingunobangela woqoqosho kwimimandla ethumela abasebenzi, nokugxininisa ukuqhubela phambili icandelo lezolimo kubantu abahlala kwimimandla yemigodi; nokukhawulezisa ufikelelo kuhlolo lwezonyango kwabo babengabasebenzi-mgodini, amalungu oluntu nabasebenzi-mgodini bangoku.  IKhabhinethi ikwamkele ukuba iSebe lezabaSebenzi neleMithombo yeziMbiwa liphonononge iindlela ezahlukeneyo zokuhambisa ngezinto zokukhwela abasebenzi-mgodini zase-Australia ukunceda abasebenzi-mgodini baseMzantsi Afrika abasebenza kude namakhaya wabo ukuba bakwazi ukukhwela bagoduke rhoqo.IKhabhinethi ikwamkele nokuba iSebe lezeMpilo lisebenzisane neSebe leMithombo yeziMbiwa namanye amahlakani ngokubonelela ngeenkonzo zenkxaso kwabo babengabasebenzi-mgodini ukusebenza ngezigulo ezinxulumene nomsebenzi, ngenjongo yokunciphisa nokuthintela imingeni yezempilo enxulumene nomsebenzi emigodini.ISebe lezokuHlaliswa koLuntu liceliwe ukuba likhawulezise ukuphumeza iiprojekthi zokuhlaliswa koluntu ezidibeneyo ngokusebenzisana neenkampani zemigodi.2.3. IKhabhinethi isamkele isicwangciso sokuphuculwa esisekelezwe kwiziphumo nezindululo zohlolo lodibaniso lokuba ingaba ubonelelo lwezindlu zenkxaso karhulumente ziyifezile intlupheko yezindlu kumakhaya noomasipala basekuhlaleni.Zizindlu ezingaphezulu kwezigidi ezithathu esekubonelelwe ngazo ngale nkqubo yezezindlu. Izindlu ezizigidi ezi-2.8 zinikezelwe ngenkxaso yemali equka zonke iindleko zokwakha ethi inike umntu ilungelo lobunikazi bendlu ezimeleyo kumakhaya amkela ngaphantsi kwama-R3 500 ngenyanga.Ubungqina budiza ukuba izindlu ziyinxalenye ebalulekileyo yezibonelelo-mali zikarhulumente kunye nesibonelelo-mali samakhaya esivela kurhulumente.2.4. IKhabhinethi iyamkele ingxelo engokuVavanywa kokuPhunyezwa kweNkqubo yeNkxaso-mali yokuFunda yeFunza Lushsaka kwakunye neMpendulo nokuPhuculwa koLawulo evela kwiSebe leMfundo esiSiseko. Le ibiyinxalenye yesiCwangciso soVavanyo seSizwe sowama-2014/15.  IKhabhinethi iyamkele into yokuba iSebe lezeMfundo esiSiseko liyigcine le Nkqubo neyasekwa ngowama-2007 ukwandisa ubonelelo lootitshala abasemgangathweni abazingcaphephe kwizifundo eziphambili. ISebe lizakuqwalasela nento yokunatyiswa kuze kufakelelwe kule Nkqubo. Ubungqina bophando bubonakalisa ukuba ukuyilwa kwale Nkqubo kufanelekile ngokomxholo wezopolitiko, ezoqoqosho nowezentlalo. Ikwafaneleke kakhulu ngokobunzima bemeko ephunyezwa phantsi kwayo.Le Nkqubo iphumeze ukuphucuka okuqhubekekayo kwisicwangciso-qhinga yayo, kuquka ukuveliswa kwenkqubo yokugaywa esekwe kwisithili ngowama-2012.Yenze igalelo elibalulekileyo ekwandeni okubonakalayo kubhaliso lokuqala lwemfundo yootitshala.2.5. IKhabhinethi yazisiwe ngeNkqubo-sikhokelo yokwaLathisa ukuKhubazeka yaza yamkela ukulingwa isaLathiso sokuNgaLingani kuKhubazeko. IKhabhinethi iyakuxhasa nokwahlula-hlulwa kweenkcukacha ngokwesini, ukukhubazeka nangokweminyaka kurhulumente ngokubanzi. IsaLathiso sokuNgaLingani kuKhubazeko sisixhobo esingundoqo sokufumanisa ukungalingani phakathi kwabantu abakhubazekileyo kunye nabantu abangakhubazekanga, sikwabonelela ngovavanyo olukhawulezayo lobuchule obukwinqanaba eliphezulu ekulinganiseni umsantsa wokungalingani. Oku kunceda ekukhombiseni ungenelelo lukarhulumente ngokudibeneyo ngakumbi.Inkqubo yokwahlula iinkcukacha iza kwenza kube lula ukuphendula kukarhulumente kwangethuba kwiingxaki zabantu abakhubazeke ngeendlela ezahlukeneyo. Ulungelelaniso loMgaqo-nkqubo nokuphuculwa ngokwako, akukwazi kukunciphisa oku kungalingani, ngaphandle komlinganiselo womsantsa wokungalingani ohamba ngokwenkqubo ethile nongaguqukiyo.2.6. IKhabhinethi iyawamkela uMgaqo-nkqubo ongamaGcisa eeNkonzo zezeNtlalo, wowama-2016. Iziphumo eziphambili kukunikezela inkonzo yezentlalo ephendulayo nenophuhliso olusemgangathweni, ngemimiselo yamagcisa enkonzo yezentlalo.Oku kudala inkqubo-sikhokelo encedisayo eza kwenza banzi inkangeleko yecandelo loPhuhliso lwezentlalo, khona ukuze kuphucuke iinkonzo zenkathalelo nezokhuseleko kumaqela onzakeleyo. Kukho imfuneko yabasebenzi beenkonzo zezentlalo abaphuma kwiindawo ezahlukeneyo kuquka amagcisa ophuhliso loluntu, abagadi-bantwana, ootitshala boPhuhliso lwaBantwana abaziNtsana; ukuhlangabezana nohlaziyo lwezomthetho, iimfuno eziguqukayo zoluntu, neemeko zezentlalo noqoqosho kwicandelo leenkonzo zentlalo-ntle kwezentlalo. 2.7. IKhabhinethi iyawamkela uMgaqo ongokuMiselwa koDidi labaSebenzi abaKhethiweyo ekuLindeleke ukuba baDize imiba yabo yezeZimali iPhelele, nezakuphunyezwa ukususela ngomhla wo-1 kuTshazimpuzi wowama-2017.Iingxaki zokuba ulawulo olungcono lube semngciphekweni ngenxayeemeko apho ubani anokuthi enzelwe idolo kuba esesikhundleni esithile azichaphazeli abasebenzi abakwizikhundla eziphezulu kuphela. Inkqubo yokudiza ngobuchwepheshe bekhompyutha isaqulunqwa ukwenzela ukuba abasebenzi bamanye amacandelo bakwazi ukudiza ezezimali zabo ziphelele besebenzisa i-intanethi ukuze inkqubo yokuqinisekisa yenziwe liSebe.2.8. IKhabhinethi iyayamkela iNgxelo yesiGaba se-3 eBhaliweyo yokuLandelela yeLizwe yaseMzantsi Afrika emalunga nokuphunyezwa kwesiVumelwano se-OECD ngokumalunga nokuThintela ukuNyoba kunye namaGosa kaRhulumente wamazwe angaPhandle kwiNtengiselwano yezoShishino yeHlabathi (isiVumelwano esiChasene nokuNyoba)Le ngxelo icacise amalinge adibeneyo karhulumente okubona, okuphanda nawokutshutshisa amatyala okunyoba wamazwe angaphandle.Esi siVumelwano sigxile ekusetyenzisweni komthetho walapha ekhaya ukwenza ukuba ukunyoba kube lulwaphulo-mthetho kumagosa wamazwe angaphandle.Oku kubhekisele kunyobo olwenzeka phandle nolo lwenziwe ngeendlela ezisekhusini, kodwa kungaquki ukunyoba okwenzeke apha ekhaya kuphela nokunyoba apho umamkeli woko kuxhanyulwayo ngokungqalileyo okanye ngokungangqalanga engelilo igosa lukarhulumente.    IsiGaba 1 sigxile ekuchongweni kwemithetho nenkqubo amazwe athe ayamkela ukuthintela ukunyoba kwamazwe angaphandle. IsiGaba 2 sigxile ekusetyenzisweni nokusebenza kwezi nkqubo nale mithetho. IsiGaba 3 silindeleke ukuba sijonge iziphumo zokwamkela kwesi siVumelwano kweli lizwe. IsiGaba 4, nesiqale ngowama-2016, sigxile kwimiba engundoqo eliqela nebanzi exananazileyo ukuya kutsho kumalinge okufezekisa neenguqu kwimithetho yalapha ekhaya okanye inkqubo-sikhokelo yamaziko yamazwe atyikitye esi siVumelwano.  2.9. IKhabhinethi iyawamkela amanyathelo acetywayo acwangciswe kwiNgxelo yeZizathu zokutshintsha icandelo elibekwa phantsi kwalo iSebe leMicimbi yezeKhaya. Eli sebe kufuneka libekwe kwicandelo lezokhuselo karhulumente ukuze libe negalelo kukhuseleko lwesizwe ukuze likwazi ukukhusela abantu balo, iinkqubo neenkcukacha.     Oku kuyakwenza ukuba eli sebe likwazi ngcono ukusebenzisa isigunyaziso salo esipheleleyo sokudlala indima ebaluleke kakhulu kuphuhliso loqoqosho oluza kuxhanyulwa ngumntu wonke, ukhuseleko lwesizwe, unikezelo-nkonzo olubonakalayo nolawulo olusebenza kakuhle.2.10. IKhabhinethi ikwamkele ukuba iNkonzo yezobuPolisa yaseMzantsi Afrika (i-SAPS) ikhuphe ingxelo yeenkcukacha-manani zolwaphula-mthetho yesizwe yeekota ezintathu zowama-2016/17.Njengokuba kusiba njalo kwingxelo yonyaka yolwaphula-mthetho, le ngxelo iza kuquka izehlo zolwaphulo-mthetho zamaphondo nezesizwe. Iinkcukacha-manani zolwaphulo-mthetho ziqokelelwa kuvimba weenkcukacha zolwaphulo-mthetho ezibhaliswe kwizikhululo zamapolisa.Ukukhutshwa kweengxelo ngekota kuza kwenza ukuba urhulumente akwazi ukubeka esweni iinjongo eziphambili ezingundoqo, ingakumbi ukuncitshiswa kolwaphulo-mthetho oluxeliweyo oluxhalabisayo, njengoko kuxeliwe kwiNkqubo-sikhokelo yobuChule yesiGaba esiPhakathi kwaye isenokusetyenziswa njengezilumkiso kwangexesha ukomeleza iinkqubo zokuthintela ulwaphulo-mthetho nezicwangciso-qhinga zikaRhulumente.2.11. IKhabinethi yazisiwe ngeenjongo zoMphathiswa weamaPolisa zokuvakalisa uxolelo ngokwemimiselo yomThetho woLawulo lweMipu, wama-2000 (umThetho onguNombolo 60 wama-2000), lwexesha leenyanga ezintandathu ukukhulisa ukuthathwa kwenxaxheba luluntu, kwaye luza kuqala ngomhla woku-1 kuTshazimpuzi yowama-2017 luze luphela ngomhla wama-30 kweyoMsintsi yowama-2017.Olu xolelo luza kunciphisa ukujikeleziswa kwemipu engekho mthethweni noluza kuthi lunciphise ulwaphulo-mthetho olunobundlobongela kwelinye icala.Olu xolelo luza kugxila kwaba bantu balandelayo banemipu okanye neembumbulu eMzantsi Afrika:a) Abantu abanemipu engekho mthethweni okanye neembumbulu ezisekujikelezeni, kuquka naleyo ibandakanyeka kwisenzo solwaphulo-mthetho esinye okanye ezininzi; kunyeb) Nabantu abafumene imipu okanye neembumbulu njengelifa baze basilela ukuthobela imimiselo yomThetho woLawulo lweMipu. 2.12. IKhabhinethi iyasamkela isiCwangciso-qhinga seSizwe sokuLwa ubuGulukudu ngokuhlangabezana nobugulukudu ngazo zonke iindlela obuzibonakalisa ngazo ngendlela yokubuhlasela ngawo onke amazinga karhulumente. Oku kuhambelana nesiCwangciso seSizwe soPhuhliso (i-NDP) ukuqinisekisa ukuba abantu abahlala eMzantsi Afrika baziva bekhuselekile emakhayeni wabo, ezikolweni nasemisebenzini, kwaye bonwabela ubomi basekuhlaleni ngaphandle koloyiko.Oku kukwabonakalisa elubala ukuba ulwaphulo-mthetho nobundlobongela asingomba nje wokhuseleko, kodwa buneengcambu zezentlalo nezoqoqosho ezinzulu nemiphumela.  2.13. IKhabhinethi iyayamkela ingxelo yelizwe yoHlolo Jikelele lwamaXesha ngamaXesha yomjikelo wesi-3 yoMzantsi Afrika, ukuba mayinikezelwe iyokuhlolwa liQela eliSebenzayo loHlolo Jikelele lwamaXesha ngamaXesha, kwiBhunga lamaLungelo oLuntu leZizwe eziManyeneyo (i-UN) kekaCanzibe yowama-2017.Le ngxelo ibonakalisa inkqubela phambili eyenziwe nguMzantsi Afrika ekufezekiseni amalungelo oluntu neenkululeko ezibaluleke kakhulu eziqulathwe nguMgaqo-siseko.UHlolo Jikelele lwamaXesha ngamaXesha yinkqubo engaqhelekanga eyodwa equka ukuhlolwa kwenkcukacha zamalungelo oluntu kuwo onke amaZwe angamaLungu e-UN ali-193 kanye kwiminyaka emine. Lunika onke amaZwe ithuba lokuba avakalise ukuba ngawaphi amanyathelo awawathathileyo ukuphucula iimeko zamalungelo oluntu kumazwe wawo nokoyisa imingeni ukuze konwatyelwe amalungelo oluntu. Lukwaquka nokwabelana ngendlela ezingcono zokuxhamla amalungelo oluntu ehlabathini jikelele. 2.14. IKhabhinethi iyakwamkela ukufakwa kweNgxelo yeLizwe yo-1 yemiNyaka emiNe engesiVumelwano sowama-2005 sokuKhuselwa nokuKhuthazwa kweeNtetho ezaHlukileyo zeNkcubeko, kwi-UNESCO. Esi siVumelwano siyakwamkela ukuba iimpahla neenkonzo zenkcubeko zibonakalisa ukuba ungubani okanye uyintoni, iinqobo ezisemgangathweni nentsingiselo. Inkcubeko inamandla okuba yenye yezinto ezidlala indima enkulu ekwenzeni igalelo kuqoqosho, kwintlalo-ntle nasekulweni indlala.Iimpawu zempumelelo kukwamkelwa kwezicwangciso-qhinga ezine zokufezekisa: IsiCwangciso-qhinga sezoQoqosho iMzantsi Golden; isiCwangciso-qhinga seNtsebenziswano yoLuntu; isiCwangciso seSizwe soPhuhliso nesiCwangciso-qhinga seNdlela eNtsha yoHlumo lwezoQoqosho; kunye nee-arhente nezisekwe ngokupheleleyo zeSebe lezobuGcisa neNkcubeko ezineBhodi zoLawulo.UMzantsi Afrika ukwayenze inkqubela enkulu ekwamkeleni ukubaluleka kweelimi zemveli kwimigaqo-nkqubo nakwimithetho.3. ImiThetho esaYilwayo3.1. IKhabhinethi ikwamkele ukungeniswa ePalamente komThetho osaYilwayo waMaziko ezeMpilo kaRhulumente weSizwe waseMzantsi Afrika. Ubonelela ngokusekwa kwaMaziko ezeMpilo kaRhulumente weSizwe waseMzantsi Afrika (i-NAPHISA), imisebenzi, amagunya noxanduva lawo.I-NAPHISA ijongise ekuboneleleni ngokukhangela izifo nomonzakalo ngendlela edibeneyo nehleliweyo, uphando-nzulu, uhlolo novavanyo lweenkonzo nongenelelo olujongiswe kwezona ngxaki zinkulu zezempilo zikarhulumente zichaphazela abantu eMzantsi Afrika.Oku kuza kwandisa amandla okuhlola izifo nomonzakalo ezosulelayo nezingosulelieyo, neza kunceda ekubhaqweni, ekuthintelweni, nokuhlangatyezwa kwezi meko kwangethuba. Oku ekugqibeleni kuza kwenza igalelo ekulawulweni kwezifo nokuncitshiswa kwezifo okanye ukwenzakala nokusweleka.  I-NAPHISA iza kuba ngumthombo wesizwe osebenza ngeemfuno zezempilo yoluntu kwaye izimisele ukubonelela ngenkqubo yokhuseleko lwezempilo olugxile kufikelelo, ulingano, usebenza kakuhle nomgangatho.3.2. IKhabhinethi ikwamkele ukungeniswa ePalamente komThetho-siHlomelo weNkonzo yeLabhoretri yezeMpilo yeSizwe. Oku kuhlomela umThetho weeNkonzo yeLabhoretri yezeMpilo yeSizwe, wama-2000 (umThetho onguNombolo 37 wama-2000).Esi sihlomelo sicetyiwayo sijonge ukuphucula ulawulo, ukukwazi ukuphendula, nozinzo lwezezimali kwiNkonzo yeLabhoretri yezeMpilo yeSizwe. Oku kuza kwenza ukuba inkonzo yesizwe ibonelele ngeenkonzo zaselabhoretri yezempilo ezisombulula iingxaki ngendlela eyonga ngokuthe chatha nangobuchule obukhulu, khona ukuze kwande umgangatho weezempilo enikwa izigulana ngolawulo lwezonyango lwangexesha nolunobulungisa.3.3. IKhabhinethi ikwamkele ukuba umThetho-siHlomelo waBantu abaDala, wama-2016 mawupapashwewe ukuze uluntu luhlomle. Lo mThetho usaYilwayo uhlomela umThetho waBantu abaDala we-13 wowama-2006. Ezi zihlomelo zibhekisele ngokukodwa kukhuseleko namanyathelo okuthotyelwa nezakuba negalelo ekuboneleleni abantu abadala ngendawo ekhuselekileyo nenokhuseleko. Lo mthetho usaYilwayo ugxile ekomelezeni amanyathelo ohlolo nawovavanyo lweenkonzo ezinikwa abantu abadala ngokumiselwa amanyathelo onyanzeliso xa kukho ukungathotyelwa naquka ukumiselwa kwezohlwayo. Oku kuza kuqinisekisa ukuba abantu abadala bayafikelela kwiinkonzo ezisemgangathweni ezifana nezentlalo, ezempilo, ezigxile kwezoluntu, nenkathalelo yendawo zokuhlala.3.4. IKhabhinethi ikwamkele ukushicilelwa komThetho-siHlomelo wokuNyusa iNgxowa-mali, wama-2016 ukuze uluntu luhlomle.Ukongeza apho, iKhabhinethi ikwamkele ukuguzulwa kweengxowa-mali ezikhoyo nokudityaniswa kweempahla zazo namaxanduva abe phantsi kweNgxowa-mali enye. Lo mThetho usayilwayo uhlomela umThetho wokuNyusa iNgxowa-mali, we-1978 nosowuphelelwe lixesha.   Lo mThetho usaYilwayo ucuthela iimpendulo kwiintlekele uze uvumele ukuba kusetyenziswe izicwangciso-qhinga zokuthibaza imingcipheko nezophuhliso ngokudityaniswa kweengxowa-mali ezikhoyo kuquka neempahla zazo namaxanduva ohlukahlukeneyo zibe yiNgxowa-mali yoPhuhliso noNcedo yeSizwe enye.Izakhono zokunyusa ingxowa-mali zomThetho ziza kubuyiselwa kwaye le ngxowa-mali ayizokwanela nje kukunceda xa kudingeka uncedo lwezentlalo, koko iza kusebenza ukuthomalalisa imingcipheko nokuphuhlisa uluntu.3.5. IKhabhinethi ikwamkele ukungeniswa komThetho-siHlomelo weSizwe wemiThetho yoLawulo lokusiNgqongileyo, wama-2016 ePalamente. Oku kuhlomela umThetho wezokusiNgqongileyo weSizwe, we-1998 (umThetho onguNombolo 107 we-1998) kwakunye neqela lemiThetho eGqalileyo yezokusiNgqongileyo.  Oku kuza komeleza: ulawulo lwezokusingqongileyo oludibeneyo; inkqubo enye yolawulo lwezokusingqongileyo; amanyathelo okuthotyelwa nawonyanzeliso; iintlobo ngeentlobo zezilwanyana nezityalo nolondolozo; ulawulo lomgangatho womoya; ulawulo lwenkunkuma; kwakunye nolawulo lwamanxweme oludibeneyo.3.6. IKhabhinethi ikwamkele ukuba uYilo lweMimiselo yomThetho osaYilwayo ongobuNini-mhlaba wezoLimo, wama-2017 mawupapashwe ukuze uluntu luhlomle. Ubuyekezo lwemiHlaba luyafuneka ukuvulela amandla ecandelo lezolimo elinamandla, elikhulayo nelidala imisebenzi. Phakathi kokunye, lo mThetho usaYilwayo wenza ukuba kusekwe iKhomishini yeMihlaba neza kuqinisekisa ngemeko eselubala nolawulo oluluncedo oluthe chatha kwisizukulwana nokusetyenziswa kolwazi lobunikazi oluphathelene nomgaqo-nkqubo nokusetyenziswa komhlaba wezolimo.                          Oku kuza kuphucula amandla karhulumente okuhlola nokuvavanya ukuyithobela kwakhe imimiselo yomgaqo-siseko ukuqinisekisa ngexesha lokuhlala emhlabeni nohlengahlengiso olunxulumene nako, ngenjongo yokuthatha amanyathelo okulungisa iziphumo zocalucalulo olunobuhlanga lwangaphambili.Oku kwenza igalelo kumbono we-NDP wokuvuselelwa kwamaphandle, uhlumo loqoqosho oluxhanyulwa ngumntu wonke nokunciphisa indlala nokukwaxhomekeke ekudalweni okuthe chatha kofikelelo olulinganayo kumhlaba nokhuseleko lwexesha lokuhlala kuwo kubo bonke abantu baseMzantsi Afrika.3.7. IKhabhinethi ikwamkele ukupapashwa komThetho osaYilwayo wamaGcisa ePropati, wama-2016 kwiPhephandaba loMbuso ukuze uluntu uhlomle. Lo mThetho usaYilwayo uguzula umThetho wemiCimbi ye-Arhente zemiHlaba, we-1976 (umThetho onguNombolo 112 we-1976).Lo mThetho usaYilwayo uhlangabezana neemeko zorhwebo eziguquguqukayo nokuhambelana nazo, nokuzama ukudala iimeko eyenza kwenzeke ukuxhobisa imisebenzi yezoqoqosho ngaphakathi kurhwebo lezokuthengiswa komhlaba nezakhiwo.Ukwahlangabezna nemfuno yokomeleza ukuthotyelwa nonyanzeliso, kwakunye nokuqinisekisa inguqu kweli candelo nokulawula ukuziphatha nezimilo zamagcisa epropati.Oku kuhambelana ne-NDP esiyalela inguqu yeendawo zokuhlaliswa koluntu noqoqosho lwesithuba sesizwe ngokuhlaziya imigaqo-nkqubo yezezindlu nenkqubo-sikhokelo yezomthetho yokufezekisa ngcono amalungelo akumgaqo-siseko.Oku kuza kuqinisekisa ukuba unikezela lwezindlu luyasetyenziswa ekusekweni ngokutsha iidolophu nezixesko nokomeleza iminqweno yokuhlala yamakhaya.3.8. IKhabhinethi iyakwamkela ukuba umThetho siHlomelo ongokuDiza iMali-mboleko yokuThenga iNdlu neyokuBambisa, wama-2016 ukuba upapashwe ukuze uluntu luhlomle.Lo mThetho usaYilwayo uhlomela umThetho ongokuDiza iMali-mboleko yokuThenga iNdlu neyokuBambisa, wama-2000 (umThetho onguNombolo 63 wama-2000).Lo mThetho usaYilwayo uhlangabezana nemingeni engokuhlaliswa koluntu echazwe kwi-NDP. Oku kuquka: iindlela zokuhlaliswa koluntu ezingafanelekanga,elizweni jikelele; imingeni ezijongene nayo iidolophu nezixeko; ucwangciso lomhlaba olungekho ngqingqwa namandla ezolawulo.Lo mThetho usaYilwayo uzama ukubonelela ngenkxaso-mali yezezindlu nehambelana necandelo 26 loMgaqo-siseko, nocacisa ukuba “wonke umntu unelungelo llendlu efanelekileyo”. Wongeza ngokuxhobisa i-ofisi yokuDiza ukuba yamkele ize iphande izikhalazo malunga nemali-mboleko yezezindlu.Oku kuza kukhuthaza uthotyelo ngamaziko ezezimali ngokumalunga nemali-mboleko yezezindlu.3.9. IKhabhinethi ikwamkele ukupapashwa komThetho-siHlomelo ongobuNkokheli beMveli neNkqubo-sikhokelo yezoLawulo, wama-2016, kwiPhephandaba loMbuso ukuze uluntu luhlomle. Oku kuhlomela umThetho ongobuNkokheli beMveli neNkqubo-sikhokelo yezoLawulo, wama-2003 (umThetho onguNombolo 41 wama-2003).Ezi zihlomelo zisebenza ngemingeni ekuhlanganwa nayo kumgaqo-siseko ngokufakwa kwakhona kumgaqo-siseko kweziseko zobunkokheli bemveli kunye, nokuchithwa kokusekwa kweziseko ezithile, apho kuchaphazeleka khona.Injongo kukuqinisekisa ukumiselwa ngokutsha kweenqila zeenkokeli zemveli njengamabhunga enkokeli zemveli; ukusekwa kwamabhunga ezikumkani nezikumkanikazi; ukuchithwa kokusekwa koogunyaziwe boluntu.3.10. IKhabhinethi ikwamkele ukungeniswa komThetho osaYilwayo ongoLamlo weHlabathi ePalamente. Injongo zalo mThetho usaYilwayo kukuphucula ufikelelo kwiinkonzo zezobulungisa nokuqinisekisa ngokufezekiswa kommiselo wokwandisa urhwebo we-NDP notyalo-mali nokubeka uMzantsi Afrika endaweni kwihlabathi.Lo mThetho usaYilwayo uhlanganisa umThetho woMfuziselo kuLamlo loRhwebo lweHlabathi, njengokwamkelwa yiKhomishini yeZizwe eziManyeneyo kuMthetho woRhwebo weHlabathi. Oku kungasetyenziswa ngamashishini ukusombulula iimbambano zehlabathi zawo zezorhwebo kwaye ngokwemimiselo yawo amaqela angafumana izigwebo zolamlo ezinyanzeliswa ngokusemthethweni.Inyathelo elinjalo linganegalelo kuhlumo loqoqosho olongezelelweyo notyalo-mali kwakunye nokuqinisekisa ukuba uMzantsi Afrika yindawo enomtsalane kumaqela yokusombulula iimbambano zawo zezorhwebo. 4. Imiba engundaba mlonyeni4.1. IKhabhinethi njengoMongameli uJacob Zuma ithi makuthotywe umsindo kumba wokungaboni ngasonye phakathi kwabanye babemi boMzantsi Afrika nabo basuka kumazwe angaphandle.Ubondlobongela obebuhamba noqhankqalazo lakutsha nje lwabantu baseTshwane abamkeleki kwaye abunandawo kulo mbuso wethu ulawulwa ngentando yesinzi. I-SAPS ikulungele ukubonelela ngoncedo olukhawulezileyo kwizehlo zobundlobongela nokutyhuthula.Ulwaphulo-mthetho lutshaba lwethu sonke kwaye ngokusebenzisana singahlangabezana nayo le miba ixhalabisa abantu beli. Noxa kunjalo izenzo zobundlobongela nezokoyikisa azinandawo tu kwaphela. Akukho sikhalazo sinokuze sisetyenziswe ngabantu njengesizathu sokuba bathathele umthetho ezandleni zabo.Ngokusebenza ngokusemthethweni singenza uluntu lwethu lukhuseleke nakhuselekileyo nangaphezulu. Abemi kufuneka basebenzisane namapolisa namanye amaqumrhu ezomthetho ukuluncothula nengcambu ulwaphulo-mthetho kwiindawo ezihlala uluntu.  4.2. Urhulumente uzivile izikhalazo eziphakanyiswe zinkampani ezilayisha amalahle malunga neziphumo zephulo lamandla ahlaziyekayo kubonelelo lamalahle kwa-Eskom, nezinokunokuchaphazela imisebenzi kweli candelo. Iingcango zikaRhulumente zivulekile ukuba kuthethathethwane ngendlela eyakhayo ngale miba kunye neenkokheli ezisemthethweni zoshishino lezigadla zamalahle.URhulumente kufuneka asebenze ngenkathalo kucwangciso lwakhe lwezamandla ukuqinisekisa ngozinzo kubonelelo lwamandla nolufikelelekayo.Le nkqubo ixhomekeke kwindibanisela yomthwalo wesiseko (amalahle nenyukliya) kunye nobonelelo lamandla olunesiqabu (ohlaziyiweyo negesi). Kucacile kuyilo lwesiCwangciso sokuXhobisa esiDibeneyo sowama-2016 ukuba uMzantsi Afrika uza kuqhubeka ukutyala umbane wamalahle kwingxube-vange yezamandla.4.3. IKhabhinethi isiqaphele isigwebo seNkundla ePhakamileyo yaseMntla eGauteng ngesigqibo soMzantsi Afrika sokurhoxa kwiNkundla yeHlabathi yamaTyala (ICC). IKhabhinethi iyazi ukuba iPalamente iqwalasela ukuthatha inyathelo elifanelekileyo.IKhabhinethi iyasamkela isigwebo kwaye iseke iqela lokusebenza ukuba liqulunqe umhlahla-ndlela wokuthobela esi sigwebo.4.4. INkumanda ePhezulu yoMkhosi woKhuselo weSizwe woMzantsi Afrika (i-SANDF) uMongameli uJacob Zuma ebephethe imibhiyozo yoSuku lweMikhosi eXhobileyo ye-5 nebibanjelwe eDurban kunye nesikhumbuzo seminyaka eli-100 sokuzika kuka-SS Mendi wona obubanjelwe e-United Kingdom.IKhabhinethi ihlonipha ikwakhumbula amaJoni aNtsundu oMkhosi woMzantsi Afrika aphulukana nobomi bawo ngexesha leyona ngozi yakha yambi yaselwandle kwimbali yomkhosi waseMzantsi Afrika.La yayi ngamadoda angamagorha nawasabela kwikhwelo elenziwa nguMbuso owawuphethe ngelo xesha loku kwenza umsebenzi wawo wobujoni.4.5. Ngokubhaqwa okuqinisekileyo kokufika kwemibundane  ebizwa i-Fall Army Worm, urhulumente ngokukhokelwa liSebe lezoLimo, amaHlathi nezokuLoba usaqhubeka nophanda ngobukhulu bomonakalo, kwakunye namanyathelo okufundisa amafama ngolwazi olunzulu neendlela ezahlukeneyo zolawulo kwakunye nokuqinisekisa kokubhaliswa okufanelekileleyo kwamachiza ezolimo.Eli Sebe likwaqalise iqela elijongene nokuthibaza ifuthe lezitshabalalisi zezityalo, nelidibana rhoqo ngeenjongo zokuhlola inkqubela phambili neziphumo nawo onke amasebe ezolimo, amalungu ezoshishino kunye nemibutho yezophando-nzulu.IsiCwangciso sokuHlangabezana nesiTshabalalisi seziTyalo esijongene nokubona kwangethuba izitshabalalisi zezityalo sele sisebenza ukulwa lo mbundane ufuna ukuxaka, i-Fall Army Worm.URhulumente uza kuqhubeleka efakana imilomo namazwe angamalungu e-SADC ukuqinisekisa ukuba kumiselwa iinkqubo zokubona ezi zifo nengozi zendalo kwangethuba.  4.6. IKhabhinethi inqwenela ukuba baphile ngokukhawuleza abakhweli bakaloliwe abathe bonzakala xa bekungqubana oololiwe ababini kwisitishi sikaloliwe saseRosslyn emantla ePitoli futh ikwavakalisa umbulelo ongazenzisiyo kwabeenkonzo zikaxakeka ngokusabela kwabo okukhawulezileyo ukunceda abonzakeleyo.Umsebenzi webhodi yophando wokuqhuba uphando olugqibeleleyo kanobangela wengozi kunye neemeko ezikhokelela kuyo kufuneka ube ngumba ophambili khona ukuze kuthintelwe ukuphindeka kwayo kwixesha elizayo.5. Amazwi ovelwano5.1. IKhabhinethi njengoMongameli uJacob Zuma nayo ivakalisa amazwi ovelwano kusapho lukaJaji u-Essa Moosa, obesisibane esibengezelayo kwiijaji jikelele nosebenzele uMzantsi Afrika ngokugqwesileyo phambi kokuba athathe umhlala-phantsi njengejaji yeNkundla ePhakamileyo yaseNtshona Koloni ngowama-2011.Uza kukhunjulwa ekuzinikeleni kwakhe ekulweleni nasekukhuseleni amalungelo oluntu, kwakunye nokuzijula kwakhe ijacu ekulweleni ulawulo lwezomthetho.Phambi kokuba anyukele kwinkundla yejaji ebesebenza njengegqwetha lokulwela amalungelo oluntu kwaye ebehamba phambili ekuceleni umngeni ekunyhashweni kwamalungelo oluntu ngexesha lucalucalulo okufana nokuvalelwa eziseleni ngaphandle kokubekwa ityala. Ebekwangumseki woMbutho wamaGqwetha aKhululekileyo weSizwe (i-Nadel).   5.2. UMongameli uJacob Zuma uwuvakalise njengoMngcwabo oKhethekileyo oseSikweni wePhondo umngcwabo wegqala lomzabalazo nowayesakuba libanjwa lesiqithi i-Robben Island, uMnu Collen Monde Mkunqwana nosweleke kule veki iphelileyo umhla wama-21 kweyoMdumba yowama-2017.UMnu Mkunqwana usisizukulwana sikaMnu Makhanda Nxele, igorha elakhokela uhlaselo lwamaNgesi eRhini, umasipala wakhona ngoku uthiywe ngegama likaMakana.Iinkcukhacha zomngcwabo ziza kuchazwa nguRhulumente wePhondo waseMpuma Koloni.5.3. IKhabhinethi ikwavakalisa amazwi ovelwano kusapho lukaMirriam Tladi, unozala woluncwadi waseMzantsi Afrika nongumntu wokuqala wasetyhini ongumbali weenoveli. UMama uTladi nowathi wawongwa nge-Oder  of Ikhamanga wayophula imida yokufunda nangona wayevaliwe kwiDyunivesiti yaseWitwatersrand phantsi ngenxa yemithetho yocalucalulo.5.4. IKhabhinethi njengoMongameli uJacob Zuma nayo ivakalisa amazwi ovelwano kwiintsapho zamalungu amathathu oMkhosi waseLwandle waseMzantsi Afrika kunye nabasebenzi abangabakhi abathathu beSebe leMisebenzi yoLuntu nabathe basweleka ngexesha bebesebenza kumgxuma wogutyulo kwisiGqubu soMkhosi saseDurban. La majoni mathathu ebezama ukunceda abasebenzi beSebe leMisebenzi yoLuntu abebesokola ukuphefumla bengaphantsi komhlaba.  5.5. IKhabhinethi ivakalisa amazwi ovelwano kwiintsapho zabantu abasixhenxe abathe basweleka kwingozi equka izithuthi ezininzi kwindlela engu-R34 ephakathi kwe-Vryheid ne-Dundee xa kuye kwagilana isigadla neemoto ezimbini.5.6. Imithandazo neengcinga zelizwe zikunye nosapho lukaRichard Thole oselula ekuvakala ukuba uye wawela ezantsi kumgodi ongasasetyenziswayo eBoksburg, ngoMgqibelo. IKhabhinethi iyalibulela iqela labahlanguli ngokwenza konke okusemandleni ukuqinisekisa ukuba uRichard ubuyiselwa kumama wakhe.5.7. IKhabhinethi ithumela amazwi ovelwano kusapho nabahlobo abathe bashiywa ngabo bebebathanda ngexesha bekukho iimpuphuma eMntla Ntshona, kummandla waseRustenburg.6. Imiyalezo yokuvuyisana6.1. IKhabhinethi iyavuyisana noNozakuzaku Xawier Carrim ekuqaliseni kwakhe kwisikhundla sokuba nguSihlalo weBhunga Jikelele loMbutho wezoRhwebo weHlabathi (i-WTO) ngomhla wama-28 kweyoMdumba yowama-2017. Kokokuqala ukuba ummi waseMzantsi Afrika achongwe kwesi sikhundla kwaye kukane kuphela apho esi sikhundla sikhe sabanjwa ngumntu wase-Afrika.6.2. IKhabhinethi iyavuyisana neNkampani yeziKhululo zeNqwelo-moya yaseMzantsi Afrika ngokuthi ibe kuluhlu lweenkampani ezilishumi eziphezulu ezilawula ezona zikhululo zeenqwelo-moya zilibambayo ixesha ehlabathini, ngokutsho kwe-OAG Aviation yeHlabathi Jikelele.ISikhululo seeNqwelo-moya seZizwe-ngezizwe i-OR Tambo ifumene indawo yesi-8 kudidi lwezikhululo ezikhulu, iSikhululo seeNqwelo-moya seZizwe-ngezizwe saseKapa sifumene indawo ye-6 kudidi lwezikhululo zeenqwelo-moya eziphakathi ngeli xesha iSikhululo seeNqwelo-moya seZizwe-ngezizwe i-King Shaka sime kwindawo ye-10 kudidi lwezikhululo zeenqwelo-moya ezincinci. 6.3. IKhabhinethi iyavuyisana neMamelodi Sundowns ngokuphumelela iNdebe eBalaseleyo yeManyano yeBhola eKhatywayo yase-Afrika (i-CAF Super Cup). ISundowns ibonakalisile ukuba ilelona qela ligqwesileyo kwiLizwekazi emva kokubetha i-TP Mazembe ngenqaku elinye kwimbande yesikhova.Siyathemba ukuba le mpumelelo iza kuqhuba ekukhuthazeni amanye amaqela ukuba alandele ezinyaweni zeMamelodi Sundowns. 7. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo7.1. Nksz. Zanele Monnakgotla njengeLungu eliNgekho kwisiGqeba kwiBhodi yeZiko loMiselo Mgangatho laseMzantsi Afrika (i-SABS).7.2. AbaLawuli abangengoMalungu esiGqeba kuMbutho we-Inshorensi yoMngcipheko oKhethekileyo waseMzantsi Afrika oliQumrhu likaRhulumente:a) Nksz Tando Mbatsha (uqeshiwe kwakhona); no-b) Nksz Tshwarelo Moutlane (uqeshiwe kwakhona).7.3. AbaLawuli abangengoMalungu esiGqeba kwiBhodi yeBhanka yoPhuhliso lwezeMihlaba nezoLimo:a) Nksz Dumo Motau (uqeshiwe kwakhona);b) Nksz Thembekile Thelma Ngcobo (uqeshiwe kwakhona); no-c) Nksz Gugu Mtetwa.7.4. Mnu. T. S. Mokoena njengoMlawuli-Jikelele weSebe leMithombo yeziMbiwa.Imibuzo:Donald LiphokoInombolo yeselula: 082 901 0766"
INtetho kwiNtlanganiso yeKhabinethi yomhla we-15 kweyoKwindla yowama-2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/xh/speeches/statement-cabinet-meeting-15-march-2017-16-mar-2017-0000,"1. IziGqibo zeKhabhinethi 1.1. IKhabhinethi ikhe yaxoxa ngeeNgxelo zoKwazisa ngeziPhumo zoMsebenzi weKota yesiThathu yexesha elisuka kweyeDwarha ukuya kweyoMnga yowama-2016, nengokuhlolwa kokuphunyezwa kweNkqubo yokuSebenza kaRhulumente (i-PoA) ngokuhambelana nemimiselo yeNkqubo-sikhokelo yobuChule yesiGaba esiPhakathi (i-MTSF) kunye nesiCwangciso seSizwe soPhuhliso (i-NDP).AbaPhathiswa abangamaLungu eeNtlanganisela ezahlukeneyo, besebenzisa iZiko lezoNxibelelwano nokuSasazwa koLwazi lukaRhulumente (i-GCIS), baza kubiza iindibano noonondaba zentlanganisela zabo ngeenjongo zokwaziswa ngemisebenzi eyimpumelelo yamasebe abo ngeli xesha.Kwezi ntlanganiso noonondaba kuza kucaciswa ngale miba ibalulekileyo ilandelayo.a. INguqu yezoQoqosho1.2. INguqu yezoQoqosho idinga utshintsho olugqibeleleyo kwiziseko ezivelisayo zaseMzantsi Afrika; ikwadinga nokutshintsha kweendlela zokuthatha inxaxheba kwabo babesakuvinjwa amathuba kwezoqoqosho.  1.3. Ngokumalunga nesibhengezo sikaRhulumente sokuba uza kuvelisa oosomashishini abamnyama abali-100 kweli xesha lesigaba esiphakathi ukuzisa inguqu yezoqoqosho, ngooSomashishini abaMnyama abali-100 abasebexhasiwe ukususela oko kwasungulwa le nkqubo, abasi-9 kubo baxhaswe kule kota.1.4. Le nkxaso kaRhulumente ikhokelele kutyalo-mali lwecandelo labucala olulindeleke ukuba libe ngama-956 zezigidi zeerandi ngeli xesha kulindeleke ukuba kudalwe imisebenzi eli-1 053. Ukongeza apho, inkxaso-mali epheleleyo yoosomashishini abamnyana eyenziwe liQumrhu loPhuhliso lwezoShishino (i-IDC) efikelela kwi-4, 575 seebhiliyoni zeerandi, ukususela kwikota yokuqala yowama-2015/16 ukuya kweyesithathu yowama-2016/17.b. Utyalo-mali1.5. Kwilinge lokunyusa izinga lentembeko, uRhulumente ngephulo lotyalo-mali elibizwa i-Invest SA uchonge iiprojekthi eziza kwenza umahluko omkhulu ezingama-40 nesezilungele ukuphunyezwa kule minyaka mibini izayo. Inkxaso evela kwiSebe lezoRhwebo noShishino itsale utyalo-mali lwecandelo labucala elingange-4 seebhiliyoni zeerandi, elinamandla okonga nokudala imisebenzi emalunga nama-3 614 kwikota eqala kweyoMsintsi ukuya kweyoMnga yowama-2017. UMmandla woRhwebo waseDube utsale utyalo-mali lwecandelo labucala eli-1.3 seebhiliyoni ngeli xesha uMmandla woQoqosho oKhethekileyo (i-SEZ) weSikhululo seeNqwelo-moya samaZwe  ngemazwe i-OR Tambo utsale utyalo-mali lwecandelo labucala elingama-260 ezigidi zeerandi.  1.6. Amaphulo okukhangela amathuba ezoqoqosho kumazwe angaphandle enziweyo anyuse izinga lokuthengwa kweemveliso ezenza ingeniso eninzi ezithunyelwa kumazwe angaphandle ngama-247 ezigidi zeerandi ethi xa idibeneyo iyonke ibe zibhiliyoni eziyi--4.105 zeeranndi ngonyaka.1.7. Utyalo-mali lwaMazwe angaPhandle oluNgqalileyo (i-FDI) luyakungqina ukuba uMzantsi Afrika usahleli uyeyona ndawo yotyalo-mali ithandwayo. Ukongezwa kweengxelo zekota yesithathu   kutyalo-mali olulindelekileyo lulonke kuthetha ukuba kungakho utyalo-mali lwe-FDI oluzibhiliyoni eziyi--4.55 zeerandi ngokukodwa kwicandelo lezamandla nelamachiza. Oku kusibeka kutyalo-mali lwe-FDI olulindelekileyo olukuma-34.892 eebhiliyoni zeerandi luphelele. Amagosa asebenza ngamandla ukuqhuba olu tyalo-mali lusuke ekubeni lolulindelekileyo luye kutyalo-mali lokwenene.1.8. UMongameli uJacob Zuma uza kumisela iziko elingunto-zonke elibizwa Invest SA National One Stop Shop ngomso ngoLwesihlanu kwiziko le-dti ePitoli, e-Sunnyside.c. Uphuhliso lwamashishini amancinci 1.9. Njengenxalenye yokuphumeza ukuba kubekelwe bucala ama-30% kwimali iyonke eza kuchithwa ekuthengeni iinkonzo neempahla kuze kuthengwe kumashishini amancinci, aphakathi namancinane (ii-SMME), uNondyebo weSizwe uye wahlaziya iMimiselo yoMthetho weNkqubo-sikhokelo yoMgaqo-nkqubo wokuThenga ngeNdlela eyeNzelelayo waza wapapasha izihlomelo kwiphephandaba lombuso kweyoMqungu yowama-2017.1.10. Kwikota yokufakwa ingxelo – ISebe loPhuhliso lwaMashishini amaNcinane lixhase ngezibonelelo amashishini asezilokishini ali-1,388 kunye nookopolotyeni abangama-48.1.11. URhulumente weSizwe nowephondo bayasebenzisana ekuvuseleleni iipaka zezoshishino zasekuhlaleni, ngeenjongo zokuxhasa amashishini akhoyo nokutsala amashishini amatsha. IPaka yamaShishini yaseKomani (eMpuma Koloni) ithwala iinkampani ezingama-30 ize ibe nabantu abangama-555 abangabasebenzi, ngeli xesha ke yona iPaka yaseBotshabelo (eFreystata) ixhasa abantu abamalunga nama-10 000.d. Ezolimo nophuhliso lwamaphandle 1.12. Nangona iimeko zembalela ezingapheliyo, ukususela kowama-2014, seziqalisile ukuthotha kwikota yesine yowama-2016 njengokuba iimvula zizise ithemba elitsha kuqoqosho lweli, umonakalo owenziweyo yimbalela uza kuthatha iinyanga ezimbalwa. Ukuqhambuka kwakutsha nje kombungu obizwa i-Fall ArmyWorm eLimpopo kubeka izityalo kumngcipheko omtsha.1.13. Kule kota, iihektare ezingama-374 299 zomhlaba ongasetyenziswanga ziye zalinywa ezifama phantsi kweNkqubo yoPhuhliso nokuHlaziya ngokuTsha. Nangona kubalele nje ibe khona impumelelo engama-50% kwimveliso yokutya emiselweyo xa ithelekiswa neekota ezintathu ezidlulileyo.   1.14. Ngabantu abangama-244 073 abaxhamlileyo kweli phulo okulwa indlala kuquka nabo bondliwa kumaZiko oPhuhliso lweSondlo soLuntu. ISebe loPhuhliso loLuntu lithenge iimveliso zookopolotyeni basekuhlaleni abangama-43 ngexabiso elifikelela kwi-R1 684 238.21 ngokuhambelana nesiphakamiso sokuthengwa kwama-75% kwiimveliso zasekuhlaleni.    1.15. Ngabafundi aba-6 784 179 abavela kwizikolo zeprayimari nezesekondari ezingama-10 300 (ze-quintile 1-3) abaxhamlileyo kwiNkqubo yeSizwe yokuTyisa eziKolweni. Ngabaniki-nkonzo abangama--5 408 (i-1 142 ngooKopolotyeni boLuntu, ama-3 112 zi-SMME lize i-1 154 ibe ziivenkile ezinkulu) abatyikitye izivumelwano zokubonelela izikolo ngeemveliso zokutya. Ngabantu abatsha abangama-541 121 nabantu basetyhini abangama-291 304 abaxhamlileyo kumaphulo okungenelela aphunyezwe kwimimandla yasemaphandleni kule kota.e. Iziseko ezingundoqo Ezamandla1.16. Ngamakhaya angama-46 382 afakelwe umbane otsalwa kwiziko lesizwe okanye kwisikimu sokubonelela ngombane omncinci aze amakhaya angama-2116 afakelwe umbane otsalwe kubuchwepheshe obungeyonxalenye yeziko lesizwe lombane. Ukongeza apho ngamakhaya asokolayo angama-141 191 akwazileyo ukubonelelwa ngombane wasimahla. Ukwakhiwa kweZiko loMbane eliDibeneyo iNwaabe sele kugqityiwe.1.17. ISebe lezaMandla likuqukumbele ukuthengwa kwezixhobo zesola ezisetyenziswa emakhaya ezingama-31 100 ukuba zifakelwe (isicwangciso sommiselo wonyaka ngama-20 000). Ukuzifakela kuya kuqalisa kwikota yesine.1.18. URhulumente usaqhuba ngokusebenzisa iNkqubo yaBavelisi boMbane abaziMeleyo (i-IPP) ebe nale misebenzi iyimpumelelo ilandelayo: (i) ukuvulela ama-201 eebhiliyoni zeerandi kwiNkqubo ye-IPP eHlaziyekayo; (ii) ngoku iintlobo zombane oHlaziyekayo zigalela ama-3 175MW kwiziko lombane lesizwe; (iii)  isimumelwano esinolwazi ngeprojekthi ye-IPP yegesi sigqityiwe so iSicelo seziPhakamiso siza kukhutshwa phambi kokuphela kwalo nyaka-mali; (iv) ama-900MW abe athengwe kwi-IPP yamalahle.  UNikezelo oluKhawulezileyo lweziSeko ezinguNdoqo zeZikolo1.19. Ekuncothuleni ukusilela kweziseko ezingundoqo kwizikolo zasemaphandleni: sigqityiwe nesinye sezibonelelo zezikolo, nesibonelelwe ngenkxaso-mali yePhulo loNikezelo oluKhawulezileyo lweziSeko ezinguNdoqo zeZikolo, izikolo ezingama-389 zifakelwe amanzi, izikolo ezingama-57 zifakelwe umbane zaza izikolo ezili-157 zafakelwa iziseko zogutyulo ezindilisekileyo.  Ukongeza apho ezi zilandelayo zinikezelwe kwii-arhente zokuphumeza: iiprojekthi zokwakhiwa kwezikolo ezingama-293; iiprojekthi zokufakelwa kwamanzi ezingama-959; iiprojekthi zokufakelwa kombane ezingama-535 kunye neeprojekthi ezingama-585 zokufakelwa kweziseko zogutyulo.IziSeko ezinguNdoqo zezeMpilo1.20. Inkqubela ekulweni ukusilela kweziseko ezingundoqo kumaziko ezempilo kuquka: inkqubela ekulungisweni kweekliniki namaZiko ezeMpilo oLuntu angama-70, izibhedlele ezili-18 namaziko ezempilo angama-67 kwizithili ekulingwa kuzo i-Inshorensi yezeMpilo yeSizwe (i-NHI). Ukwakhiwa kwamaZiko eNkathalelo yezeMpilo okuQala ama-3 kunye namaZiko eNkathalelo yezeMpilo oLuntu kugqityiwe; kanti ke ukwakhiwa kwamaZiko eNkathalelo yezeMpilo oLuntu ama-4 kusaqhubeka.     Amanzi noGutyulo1.21. Ngamakhaya angama-29 626 athe afakelwa manzi etepu kule kota iphethweyo. Ukwakhiwa kwesikhululo sokucoca amanzi saseNcora kunye nokugqityezelwa kwemibhobho yeKhalahari East eya eMier; iJozini Pongolapoort kunye neDama i-Gariep sele ekumanyathelo okugqibela ekwakhiweni. Ukongeza apho ziprojekthi zophuhliso lwamanzi ezingama-98 nezogutyulo ezingama-51 esele zigqityiwe.1.22. Ngamakhaya angama-611 360 afumene iinkonzo zogutyulo aza amakhaya angama-20 599 afumana uncedo lweSibonelelo seziSeko ezinguNdoqo samaKhaya aseMaphandleni lokuncothula ukusilela kogutyulo: ngamakhaya asebenzisa amabhakethi ali-1 405 afakelwe iinkonzo zogutyulo ezifanelekileyo endaweni yamabhakethi kwiindawo zokuhlala ezakhiwe ngokufanelekileyo.f. EzeMfundo 1.23. Ekupheleni kweyeNkanga yowama-2016 – ama-89% (ama-4 107 kuma-4 612) wabafundi abathweswe izidanga beFunza Lushaka nabalungele ukuqalisa impangelo ngowama-2016 baye bafakwa ezikolweni, into leyo ethetha ukuba eli zinga linye nge-2% kwelekota edlulileyo kwaye lingaphezulu nge-4% kummiselo wonyaka.1.24. IBhunga laBefundisi-ntsapho laseMzantsi Afrika (i-SACE) likwazile ukwandisa inani labefundisi-ntsapho abatyikityele ukuthatha inxaxheba kwiNkqubo yoLawulo loPhuhliso oluQhubekayo loBizo lobuTitshala kwinani labefundisi-ntsapho abangama-6 572 bephelele.1.25. Ukususela oko kwaqaliswa kwesicwangciso-qhinga sokubuyiswa kwemali yeSkimu soNcedo lwezeZimali saBafundi seSizwe, imali eqokelelwayo ngenyanga nganye yandile ngenxa yamanyathelo aliqela kwaye ukuza kutsho ngoku yimali engama-268.4 zezigidi zeerandi esele iqokelelwe xa ithelekiswa nommiselo wonyaka ongama-285 ezigidi zeerandi.1.26. INkqubo-sikhokelo yeNkxaso-mali yeDyunivesithi ehlaziyiweyo sele iqukunjelwe kwaye kuza kufakwana imilomo kunye nedyunivesithi phambi kokuba ipapashwe.1.27. Amagcisa angama-14 077 sele eqinisekisiwe yiBhodi yeSizwe yokuHlola amaGcisa.g. EzeMpilo1.28. Ukuthintela kubaluleke kakhulu kumalinge karhulumente okulwa iNtsholongwane kaGawulayo (i-HIV) noGawulayo (i-AIDS). Njengenxalenye yeenkonzo zoVavanyo nokuCebisa ze-HIV, ngabantu aba-3 022 988 abavavanyelwe i-HIV bephelele, ngaphezulu kommiselo wekota yesithathu ozi-2 500 000.1.29. Kunikezelwe ngeekhondom zamadoda ezi-221 201 467 kunye neekhondom zabasetyhini ezi-6 403 730 ngaphezulu kommiselo wekota yesithathu wezamadoda ezi-150 000 000 nezabasetyhini ezi-4 500 000. Koluswe ngogqirhwa abantu abangama-155 188, inani elolingaphantsi kummiselo wekota ongabantu abangama-250 000.1.30. Izinga lempumelelo yonyango lwabantu abasokulelwa okokuqala sisifo sephepha (i-TB) libe ngama-84.2% lidlulile kummiselo wekota yesithathu ongama-84%.1.31. Kwikota yesithathu ngama-63.3% abasetyhini abakhulelweyo abatyelele amaziko ezempilo phambi kweeveki ezingama-20 bekhulelwe, nani elo lingaphezulu kummiselo wekota ongama-63%.  1.32. IKhabhinethi ikuvumile ukumiselwa kweKomiti yabaPhathiswa, nezakuba nosihlalo onguMphathiswa wezabaSebenzi kaRhulumente noLawulo, ukuze iqwalasele ukumiselwa kweemeko ezichaziweyo zempangelo ezifana: nokulungelelaniswa kwemivuzo konyaka, inqanaba okanye izinga lemivuzo, iibhonasi zokusebenza, izibonelelo zentlawulo namaqithiqithi omhlala-phantsi. IKhabhinethi ikwakuvumile ukuba kuqulunqwe isiVumelwano sokuPhunyezwa koThethathethwano lukaRhulumente ukuqinisekisa ngenkqubo eselubala yokusebenzisana kwamasebe karhulumente nokuthatha inxaxheba okufanelekileyo.     Oku kudala iqumrhu elisebenzayo lokulungelelanisa iimeko zokusebenza kwabasebenzi kumacandelo awohlukeneyo eenkonzo zikarhulumente nokuqinisekiswa ukuba iimeko zemali neminye imiba yezoqoqosho ziyaqwalaselwa xa kuza kunyuswa imivuzo.1.33. INkqubo yokuSebenza kaRhulumente (i-POA) idlale indima ebalulekileyo kuhlumo lweSambuku seMveliso yeLizwe (i-GDP) njengoko kubonakaliswe kumanani e-GDP nakhutshwe liziko leeNkcukacha-manani loMzantsi Afrika (i-Stats SA). Ngokuxhasa i-NDP, isiCwangciso esimaNqaku aliThoba sicacisa  amanyathelo okungenelela okuhlumisa nokuzisa inguqu kuqoqosho, ukudala imisebenzi nokutsala utyalo-mali.Awona macandelo enze igalelo elikhulu nelihle ibe lelezorhwebo, abezokwenza ukutya naboshishino leendawo zokuhlala kwakunye nabezezimali, abezokuthengiswa komhlaba nezakhiwo kunye neenkonzo zezoshishino, nezande nge-2,1% ne-1,6% ngokulandelelanayo. Icandelo ngalinye lenze igalelo le-0,3% kuhlumo lwe-GDP.   2. Ukuphunyezwa kweenkqubo zikaRhulumente 2.1 IKhabhinethi njengoSekela-Mongameli uCyril Ramaposa iyakwamkela ukutyikitywa ngokupheleleyo kwesivumelwano sowona mvuzo mncinci umiselweyo ekuvunyelwene ngaso ngabasebenzi, ngurhulumente nabezoshishino phantsi koncedo lweKomiti yeeNkokheli yeBhunga leSizwe loPhuhliso lwezoQoqosho nezabaSebenzi (i-NEDLAC).  Oku kutyikitywa kuyimpumelelo ebaluleke kakhulu kwinkqubo yokwenza oWona Mvuzo Mncinci uMiselweyo uVunyiweyo weSizwe ube yinyani nozakutshintsha ingxaki yabasebenzi abamkela imivuzo engabonakaliyo into leyo eza kwenza ukuba abasebenzi bakwazi ukubonelela iintsapho zabo ngeemfuno zazo zemihla ngemihla. Ukutyikitywa kwesi sivumelwano kuza kufaka uchatha kwizibonelelo zezentlalo kwabona bahlelelekileyo kweli  loo nto isenze sakhe isizwe esinobuncwane obuxhanyulwa ngumntu wonke.2.2 URhulumente usaqinisekisa ngokuthembakala kweziqinisekiso nenkqubo yezemfundo ephakamileyo. Isibhengezo esenziwe nguMphathiswa weMfundo ePhakamileyo noQeqesho ngamanyathelo amakathathwe malunga nabo baneziqinisekiso zenkohliso, kuquka nokutshutshiswa nokunkqangazwa kwamagama wabo bade bahlaziswe kuza kwenza igalelo ekupheliseni kokukhula komkhuba weziqinisekiso zenkohliso.Ekupheleni kweyoMqungu yowama-2017, li-1 276 leziqinisekiso zizonke (ngama-444 eziphunyelelwe kweli kunye nezingama-832 ezifunyenwe kummazwe angaphandle) ezibhaliswe kuluhlu lweziqinisekiso ezingezozenyani likaGunyaziwe weziQinisekiso waseMzantsi Afrika (i-SAQA) – neenkcazelo ezifungelweyo ezingama-78 esezilungele ukunikezelwa kooKhetshe ukuze umthetho odlale indima yawo.Njengenxalenye lokungenelela ngokomthetho i-SAQA iza kubhalisa amagama wabo baneziqinisekiso zenkohliso kwiiwebhusayithi yabo.2.3. IKhabhinethi ixolile kukuba umnxeba wesizwe wokulwa urhwaphilizo uyanceda ukwazisa ngamatyala obuqhetseba. Ngokweengxelo zomhla wama-31 kweyoMqungu kulo nyaka, amatyala angama-18 778 athunyelwa kumasebe karhulumente kwaza kwafumaneka iimpendulo ngamatyala angama-17 249. Ngamatyala angama-90% asele evaliwe aza amagosa angama-3 600 afunyaniswa enamatyala okuziphatha kakubi phakathi kowama-2004 neyoMqungu yowama-2017.Uninzi labasebenzi bakarhulumente lunyanisekile kwaye luyaqhubeka ukunikezela iinkonzo nokwenza umsebenzi walo.2.4. Kwelinye lamanyathelo amakhulu okulwa urhwaphilizo, urhulumente uthathe amanyathelo okuqinisekisa ukuba abasebenzi bakarhulumente abavumelekanga ukuba benze ushishino namasebe karhulumente kunye namanye amaqumrhu karhulumente. Ixesha elimiselweyo lokuba abasebenzi bakarhulumente bachaze ngezinto abazenzayo phantsi kommiselo wenkonzo karhulumente wowama-2016 liphele ngomhla wama-31 kweyoMqungu yowama-2017. Ngomhla woku-1 kweyoMdumba yowama-2017, abo basebenzi bakarhulumente bebesenza ushishino nequmrhu likarhulumente kufanele babe sele berhoxile kolo shishino, okanye ekusebenzeleni urhulumente.   ISebe lezabaSebenzi bakaRhulumente noLawulo sithetha nje liqokelela ulwazi neenkcukacha  zabo basebenzi bakarhulumente bathe basilela ukuthobela le mithetho mitsha. Xa sele igqityiwe loo nkqubo kuza kuqalisa inkqubo yezoluleko kubo bonke abo bathe abawuthobela lo mthetho.3. Imiba engundabamlonyeni3.1. IKhabhinethi ivakalisa udano olukhulu ngenkxalabo ebangelwe kukungaqiniseki ngokuhlawulwa kwezibonelelo zezentlalo ebantwini abanelungelo lokuzifumana. Singurhulumente okhathalayo kwaye iimfuno zabantu bakuthi zibaluleke kakhulu kuthi. Siyasebenzisana sisonke ukuqinisekisa ukuba abantu abamkela izibonelelo abachatshazelwa zezi zinto zenzekayo.3.2. IKhabhinethi iyabaqinisekisa abantu baseMzantsi Afrika ukuba lo mba uphethwe kwelona nqanaba liphezulu. Sikuvumile ukusekwa kweQela labaPhathiswa eliThweliswe uXanduva eliquka aba baPhathiswa balandelayo: uMphathiswa kwi-Ofisi kaMongameli ojongene noCwangciso, uHlolo noVavanyo (umququzeleli), owoPhuhliso loLuntu, owezeZimali, owezeNzululwazi nobuChwepheshe, oweMicimbi yezeKhaya, oweziSeko zoNxibelelwano neeNkonzo zePosi kunye nowoKhuseleko lweLizwe.Eli Qela liThweliswe uXanduva linikwe isigunyaziso sokuba lisebenze ngoku kulandelayo:Ngokulandela isigwebo seNkundla yoMgaqo-siseko – ukuqwalasela izindululo ngenjongo yokuqinisekisa ukuba imiqathango emiselweyo iyathotyelwa kwakunye nokuba kuthathwe amanyathelo aqatha ngokukhawuleza ngabo bathe balala emqokozweni kunye nokusika ixesha elifanelekileyo lokuba kube kusetyenziswa la manyathelo okungenelela ethutyana;Ukuqinisekisa ngentlawulo yezibonelelo ukususela ngomhla woku-1 kuTshazimpuzi yowama-2017;Ukufuna iingcebiso zezomthetho malunga nokuba uMbuso ungakwazi na ukuthatha amanye amanyathelo ezomthetho, ingakumbi ekujongeni ukuziphatha okungekho mthethweni nokungafanelekanga apho kukho khona imfuneko;Ukuhlola ukuziphatha kwe-Arhente yeziBonelelo zezeNtlalo yaseMzantsi Afrika (i-Sassa) ingakumbi abasebenzi basezi-ofisini kunye nabalawuli kuze kwenziwe izindululo;Ukuqulunqa isicwangciso sokulalelisela; kunyeNokuyila inkqubo yentlawulo yezibonelelo epheleleyo eyiyeyeziko.3.3. IKhabhinethi ikwamkela ngezandla ezishushu ukuzinikela nomsebenzi okwizinga eliphezului yoMbutho weNkonzo yezobuPolisa yaseMzantsi Afrika (i-SAPS) kwakunye nokuthululeka kwemiyalezo yenkxaso nabemi nabo abathe bema ngeenyawo bezama ukuba kufumaneke usana olunguSimphiwe Mbambo. Oku kubonakalisa ukuba xa besebenzisana abemi baseMzantsi Afrika bangenza umahluko kubomi babona bahlelelekileyo.UMongameli uJacob Zuma uthembisile ukuba uRhulumente uza kuthatha onke amanyathelo abonakalayo ekuthinteleni ulwaphulo-mthetho kuMasipala waseKhaya wakwaMhlabuyalingana emantla eKwaZulu-Natal nolubangela ukujongana ngezikhondo zamehlo phakathi kwabantu baseMzantsi Afrika nabaseMozambique.   IKhabhinethi nayo njengoMongameli ibongoza abantu bakwaMhlabuyalingana kunye nababoomasipala abangqongileyo, owaseMkhanyakude, eHlabisa kunye nowaseJozini ukuba bavuselele ukuwathemba amapolisa baze basebenzisane nawo ukulwa ulwaphulo-mthetho olwenziwa kunqunyulwe imida ngokukodwa ukuqweqwediswa kweemoto kulo mmandla.Amasebe weSizwe ingakumbi elezobuPolisa, elezoKhuselo, eloKhuseleko lweLizwe, eleMicimbi yezeKhaya, eloPhuhliso loLuntu namanye, ngokusebenzisana norhulumente wePhondo noomasipala aza kwenza amanyathelo okungenelela  angqingqwa emva kotyelelo lukaMongameli.3.4. Ngeli xesha iindawo ezithile kweli ziyifumene imvula edingeka kakhulu apho izinga lamadama liye lenyuka kakhulu ade amanye agcwala ngokupheleleyo, imbalela egqubayo eNtshona Koloni imbi kakhulu nangona kude kwaphunyezwa izicwangciso-qhinga zokonga amanzi.  Iindibano zokubonisana phakathi kwamasebe kazwelonke nawamaphondo kwakunye noomasipala ziyaqhubeka ngelinge lokuzama ukunciphisa umonakalo onokwenziwa yimbalela. Amanzi asahleli enqabile eMzantsi Afrika kwaye bonke abasebenzisi bamanzi – abasemakhaya nakumashishini bayabongozwa ukuba baqhubeke ukusebenzisa amanzi ngobunono.3.5. IKhabhinethi nayo njengoMongameli uJacob Zuma iyavuyisana noMongameli uNana Addo Akufo-Addo weRhiphabliki yaseGhana ngombhiyozo obalulekileyo wokuba ilizwe laseGhana ligqiba iminyaka engama-60 yakhululekayo ngomhla wesi-6 kweyoKwindla yowama-2017.3.6. IKhabhinethi nayo njengoMphathiswa wezoNxibelelwano yothulela umnqwazi abemi boMzantsi Afrika abaphumeleleyo kwiiMbasa zaMajelo eeNdaba zoMbutho woPhuhliso lwaMazwe e-Afrika eseMazantsi (i-SADC Media Awards). Ezi mbasa zihlonipha ukugqwesa kumsebenzi wobuntatheli zikwakhuthaza oonondaba kumazwe angamalungu e-SADC ukuba babhale ngemiba enxulumene nommandla ngenjongo yokukhuthaza ukudibana kommandla nentsebenziswano. Amajelo eendaba aseMzantsi Afrika ayamenywa ukuba angenise amagamo abo baza kuzigqatsa kuKhuphiswano lwee-SADC Media Awards, phambi komhla wokuvala wama-20 kweyoKwindla yowama-2017.3.7. IKhabhinethi yazisiwe ngenkqubela namalungiselelo eMibhiyozo yemiNyaka eliKhulu ka-O. R. Tambo yowama-2017 phantsi komxholo othi: “Ubomi neGalelo lika-O. R. Tambo”. Inkqubo iza kuqhuba unyaka wonke elizweni jikelele eza kuba neendibano zokunika ulwazi, ukufundisa, ukuwonga kunye nokuhlonipha eza kuthi iphethwe kwimibhiyozo eluvuthondaba yeminyaka elikhulu ngomhla wama-27 kweyeDwarha yowama-2017, ize iqukunjelwe ekuqaleni kweyoMnga yowama-2017 ngomnyhadala womculo eMbizana, e-Wild Coast Casino. Le mibhiyozo yesizwe iza kuqhuba  unyaka ibethelela nangakumbi ukubaluleka  kwendima edlalwe ngu-O. R. Tambo kumzabalazo wenkululeko nokufumaneka kweNkululeko noLawulo lweNtando yesiNinzi.Zonke iintsuku zeSizwe nezeziKhumbuzo zowama-2017 ziza kusetyenziswa njengamaqonga eMibhiyozo yemiNyaka eliKhulu ka-O. R. Tambo. IKhabhinethi ibongoza onke amacandelo ukuba alungelelanise iinkqubo nemixholo yawo ukuba ihambelane nomxholo neenjongo zeMibhiyozo yemiNyaka eliKhulu ka-O. R. Tambo.     4. Ukuvuyisana4.1. IKhabhinethi ivuyisana noMphathiswa wezeNdalo, u-Edna Molewa‚ nozakubekwa njengeNgqonyela yokuqala yeDyunivesithi yeNzululwazi ngezeMpilo iSefako Makgatho.4.2. IKhabhinethi yothulela umnqwazi oosonzulu-lwazi abaselula abahlanu baseMzantsi Afrika abachongwe liZiko lezeNzulu-lwazi laseMzantsi Afrika (i-Academy of Science of South Africa), abaza kuthatha inxaxheba njengabanye oosonzulu-lwazi abaselula abangama-400 abavela kumazwe angama-76 nabakhethelwe ukuba bathathe inxaxheba kwiNdibano yaseLindau yabo Bawongwa ngeMbasa  yeNobel eLindau, kwelaseGermany. Abo ke nguGq Hlamulo Makelane, weDyunivesithi yaseNtshona Koloni; uFrederick Malan, weDyunivesithi yasePitoli; uFuneka Nkosi, weDyunivesithi yaseWitwatersrand; uRetha Peach, weDyunivesithi yaseMntla Ntshona, noGq Mark Williams-Wynn, weDyunivesithi yaKwaZulu-Natal. Le ndibano iza kuqhubeka ukususela kumhla wama-25 ukuya kowama-30 kweyeSilimela yowama-2017 apho kuya kulindeleka ukuba kuthathe inxaxheba abangama-31 abawongwa ngembasa yeNobel.  4.3. IKhabhinethi iqhwabela izandla iqela labasetyhini bodwa labaphandi-nzulu beDyunivesithi yaseKapa, ekukho phakathi kwalo u-Gasnat Shaboodien no-Sarah Krause, nabaphandi-nzulu abasuka e-Italy nabafumanise ngoko kufunyanwa kwiseli elawula imo yohlaselo lwentliziyo. Ukufunyaniswa kwale seli kubaluleke kakhulu kwihlabathi kwaye kunokhokelela ekuthintelweni ukusweleka kwamakhulu-khulu abantu bebulawa sisifo esinxulumene nentliziyo rhoqo ngonyaka.4.4. ISebe lezeMidlalo noloNwabo kunye neNkonzo yezeRhafu yaseMzantsi Afrika (i-SARS) zithe zawongwa ngokudibeneyo ngeMbasa yokuThethwa kweeLwimi eziNinzi yeBhodi yeeLwimi Zonke zaseMzantsi Afrika (i-PanSALB) kudidi lukaRhulumente/leCandelo likaRhulumente. Afumene oku kunconywa ngokuhlonipha iphulo lawo lokukhuthaza ukusetyenziswa kweelwimi ezininzi eMzantsi Afrika.   4.5. Ukunikezelwa ngokuyimpumelelo ngeentambo zokuba ngusihlalo wekhomishini yeMbumba yamaZwe ase-Afrika (i-AU) nguGq Nkosazana Dlamini-Zuma ku-Moussa Faki Mahamat wase-Chad. IKhabhinethi imnqwenela iimpumelelo yodwa.4.6. IKhabhinethi iyavuyisana naMajita ngendlela adlale ngayo kwimidlalo yabangaPhantsi kwemiNyaka engama-20 weNdebe yeZizwe zase-Afrika (i-African Cup of Nations), eZambia. Afikelele kumdlalo ongaphambi kowamagqibela kankqoyi kwaye ngokwenza njalo afumanele uMzantsi Afrika indawo kwiNdebe yeHlabathi yabangaPhantsi kwemiNyaka engama-20 ye-FIFA yowama-2017 neza kusingathwa eSouth Korea.5. Imiyalezo yovelwano neminqwenno emihle5.1. IKhabhinethi ithumela amazwi ovelwano kwiintsapho nabahlobo babo bathe bashiywa ngabantu babo kwimililo ethe yagubungela amatyotyombe aseKapa yashiya amawaka-waka abantu bengenamakhaya.Urhulumente umise iintente ezinkulu ezimbini ukuze ancede  ukubhaliswa kwabo bathe balahlekelwa ngamaxwebhu abalulekileyo (iincwadi-zazisi, izatififeki zokuzalwa, njl njl) aze amaholo amane ibe ngawo ahlalisa abo bangenamakhaya, apho babonelelwa khona ngezinto ezibalulekileyo ezifana namanzi nokutya.Amasebe karhulumente awohlukeneyo angenelele encedisa ngenkxaso neenkonzo ukunciphisa umonakalo odalwe yile ntlungu ebantwini.IKhabhinethi iyayibulela imibutho yoNcedo namavolontiya ancedisa ngemisebenzi yoncedo oludingekayo kulo mmandla.5.2. IKhabhinethi ikwanqwenela igqala elalichasene nocalucalulo uWinnie Madikizela-Mandela impilo entle ngeli xesha esesibhedlele, kwaye ibongoza ukuba sonke isizwe simbeke yena nosapho lwakhe ezingcingeni nasemithandazweni ngeli xesha.5.3. IKhabhinethi njengoMongameli uJacob Zuma nayo inqwenelela igorha lomzabalazo u-Ahmed Kathrada ukuba achache ngokukhawuleza kwimpilo yakhe enkene-nkene kwezi ntsuku. Ungomnye wabathathu ekukuphela kwabo abasaphilayo kwababeXoxa kwiTyala laseRivonia kwaye sibongoza ukuba sonke isizwe masimbeke yena nosapho lwakhe ezingcingeni nasemithandazweni ngeli xesha.Imibuzo:Mnu Donald LiphokoInombolo yomnxeba: 082 901 0766"
INgxelo yeNtlanganiso yeKhabinethi yomhla wama-29 kweyoKwindla yowama-2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/xh/speeches/ingxelo-yentlanganiso-yekhabinethi-yomhla-wama-29-kweyokwindla-yowama-2017-30-mar-2017-0000,"1. Ukuphunyezwa kweeNkqubo zikaRhulumente1.1. UMongameli Jacob Zuma uza kubiza Ingqungquthela kaMongameli yesithathu yooRhulumente beMimandla ukusuka ngomhla wesi-6 ukuya kowesi-7 kwekaTshazimpunzi wama-2017 phantsi komxholo othi “Ukuguqula uMhlaba kaMasipala kulungiselelwe uPhuhliso oluBonakalayo lwezeNtlalo nezoQoqosho”.Le Ngqungquthela iza kugxininisa ekomelezeni oorhulumente bemimmandla njengenxalenye yesigaba sesibini senkqubo yokuBuyela kuNdalashe. Ukongeza, iza kuxovula umba wokusetyenziswa komhlaba ngendlela engenabulungisa kwakunye nokususwa kwabantu emhlabeni into leyo esaqhubayo nanamhlanje ukuchaphazela ubomi babantu bakuthi.Eminye imiba iquka: ukwakha iindawo zokuhlala uluntu ezikwaziyo ukumelana neenzima ukuze kuthintelwe futhi kuphungulwe ulwamvila lweentlekele; kunye nokungena kwizivumelwano namaqoqo onke karhulumente ngeenjongo zokuzisa iinguqu zezentlalo nezoqoqosho koomasipala.Urhulumente wemimandla ngowethu sonke – iKhabhinethi icela amahlakani abucala nakarhulumente, imibutho yoluntu kunye nabezoshishino ngobubanzi ukuba bazixhase iinkqubo ezijolise ekuxhaseni oomasipala.1.2. INkomfa yesiThathu yezoKhenketho kooMasipala iza kubanjwa ukusuka ngomhla wesi-3 ukuya kowesi-4 kuTshazimpunzi wowama-2017 e-Emperors Palace, eGauteng phantsi komxholo othi: “Ukucwangcisa kwezokhenketho kuyingxaki yethu sonke”. Le nkomfa iza kugxila kwiindlela zokukhulisa ezokhenketho kweli lizwe ngokuzibandakanya kuzo zonke izicwangciso-qhinga zamaphondo noomasipala zohlumo nophuhliso.1.3. ImiYezo yeSizwe yoMzantsi Afrika (i-SANParks) iza kusingatha iNgqungquthela yoTyalo-mali kwezoKhenketho ngomhla wesi-4 kuTshazimpunzi, eza kugxininisa kumathuba amatsha otyalo-mali angama-55. Kule minyaka ili-15 idlulileyo, i-SANParks izinyuse ngokuthe ngcembe izivumelwano zokuSebenzisana phakathi kukaRhulumente neCandelo labuCala, eziquka amaphulo ahlukeneyo, aquka iindawo zokuhlala, iindawo zokutya, iivenkile ezinkulu, imidlalo, isikhululo seenqwelo-moya saseSkukuza kunye ne-Table Mountain Aerial Cableway.1.4. UMongameli Jacob Zuma, njengoSihlalo weKomiti yeeNtloko zemiMbuso yeSigqeba esiPhezulu saManzi seZizwe eziManyeneyo (i-UN), uvule ngokusesikweni iNgqungquthela noMboniso weZizwe eziManyeneyo woSuku lweHlabathi lwaManzi waza waphehlelela ushicilelo lwe-17 lweNgxelo ye-UN yezoPhuhliso lwaManzi, egxininisa kwindima ebalulekileyo edlalwa yindlela yokusebenzisa amanzi amdaka kumazwe anoqoqosho olukhulayo, akwaziyo ukumelana neenzima nokugcinwa kokusingqongileyo kukwimeko efanelekileyo kwihlabathi liphela.IKhabhinethi iyasamkela isithembiso esenziwe liGqiza eliPhezulu laManzi lokuba liza kusebenzisana nawo onke amahlakani ukuqinisekisa ukuba imibono ekujoliswe kuyo yamanzi ye-Ajenda yowama-2030 nangaphaya konyaka wama-2030 iyafezekiswa.IiNjongo zezoPhuhliso oluZinzileyo, ziquka injongo yokuqinisekisa ukuba wonke umntu uyawafumana amanzi ngowama-2030, into leyo eyenza ukuba amanzi abe ngumba obalulekileyo kwidabi lokulwa indlala egqithisileyo. Amanzi nogutyulo angundoqo kuphuhliso oluzinzileyo, futhi abalulekile kubomi nokuphila kwabantu kunye nokusingqongileyo.1.5. Iziko likaRhulumente leSizwe Elinakho Konke, i-National One Stop Shop, livulwe ngokusesikweni nguMongameli Zuma ngomhla we-17 kweyoKwindla kowama-2017, kungoku nje liyasebenza kwaye livuliwe ukuze lincede bonke abatyali-zimali. Lisebenza njengeziko eliphambili nelemibuzo lamasebe ahlukeneyo lokunika uncedo olungqalileyo nolukumgangatho ophezulu kwabo bafuna ukuqalisa amashishini okanye ukutyala imali eMzantsi Afrika. Zonke ngoku ezi nkonzo zifumaneka endaweni enye.1.6. UMongameli Jacob Zuma ulandisile inani lamalungu eKomiti yabaPhathiswa abaHlukeneyo (i-IMC) ngezoFuduko ngokuquka neeNkulumbuso zamaPhondo kunye noMbutho wooMasipala baseMzantsi Afrika (i-Salga) nabo njengamalungu.Oku kuza kuqinisekisa ukuba kutsalwa ngamxhelo-mnye kuyo yonke imiba ephathelene nofuduko kuquka nomgaqo-nkqubo wezofuduko woMzantsi Afrika, iindlela amacandelo ahlukeneyo anokuthi asebenzisane ngayo norhulumente ukuze kukhuthazwe indlela yokufuduka ehleleke ngokufanelekileyo nokubethelela umoya omhle wokuhlalisana nokusebenzisana phakathi kwabemi beli kunye nabamazwe angaphandle.1.7. Njengoko siqukumbela iNyanga yamaLungelo oLuntu, iKhabhinethi ibamba ngazibini kubemi boMzantsi Afrika abathe bathatha inxaxheba kwimibhiyozo yesizwe ngoSuku lwamaLungelo oLuntu, ebihlonipha amagorha namagorhakazi omzabalazo alwela ngegazi neenyembezi la malungelo maninzi siwaxhamlayo namhlanje. Le mibhiyozo iquke ukukhunjulwa kweminyaka engama-40 yokusweleka kukaBantu Steve Biko.Ukuhlonitshwa kwamagorha namagorhakazi eli kuqinisekisa ukuba abantu abatsha kunye nesizukulwana esizayo seli lizwe bayayazi futhi bayayiqonda indima yabo kunye nezinto ababezilwela.1.8. Sibone ukwanda ngokumangalisayo kweziganeko zobuhlanga, eziphazamisa kakhulu kulo msebenzi mkhulu mhle sele siwenzile njengesizwe esilawulwa ngentando yesininzi.Kufuneka sihlale sikubeke ezingqondweni ukuba siphila kwilizwe elisixabise ngaphezu kwento yonke isidima namalungelo oluntu. Abantu bancama izinto ezininzi besilwela bonke obu buncwane sibuxhamlayo. Kwawa amagorha namagorhakazi. Singaze silibale ukuba abantu bancama konke bezenza amadini ukuze sixhamhle le nkululeko kunye nalo mbuso ulawulwa ngokwentando yesininzi. Kufuneka siqhubeleke nokwakha uMzantsi Afrika oxabise amalungelo omntu wonke, kungajongwanga kufuma kwepokotho, buni nokuba umntu lowo uhlala kweyiphi na indawo.1.9. IKhabhinethi imemelela bonke abemi boMzantsi Afrika ukuba bathathe inxaxheba kwimibhiyozo yoSuku leSizwe leNkululeko neyeNyanga yeNkululeko. INyanga yeNkululeko kunye noSuku leSizwe leNkululeko ziphawula ukuqala kwenkululeko nolawulo lwentando yesininzi kweli lizwe, kunye nendlela esiyihambileyo sisuka kwilizwe elaligcwele intiyo neyantlukwano ukuya kwisizwe apho sakha ikamva nengomso eliqaqambileyo lomntu wonke.Imibhiyozo yeNyanga yeNkululeko igxininisa isiCwangciso seSizwe soPhuhliso (i-NDP) njengombono wentsebenziswano wethu wexesha elide wokufikelela kuMzantsi Afrika njengoko kucacisiwe kuMgaqo-siseko, kuMqulu wethu wamaLungelo oLuntu kunye noMqulu weNkululeko oyimbali wowe-1955.1.10. IKhabhinethi icela bonke abantwana besikolo ukuba bathathe inxaxheba kuKhuphiswano lowama-2017 le-SADC (uMbutho woPhuhliso lwaMazwe aseMazantsi e-Afrika) lweziNcoko leziKolo zamaBanga aPhezulu, elivulelekileyo kubo bonke abafundi bezikolo zamabanga aphezulu kummandla we-SADC.Isihloko soKhuphiswano lweziNcoko leziKolo zamaBanga aPhezulu sowama-2017 sithi: “Ukuqokelela Amandla Azinzileyo kulungiselelwa uPhuhliso loQoqosho lweNgingqi”ISebe leMfundo esiSiseko liza kubanceda abafundi abafuna ukungenela olu khuphiswano lwezincoko. Izincoko ezithathu ezikhethiweyo ezivela kwiphondo ngalinye ziza kuthunyelwa kwiSebe leMfundo esiSiseko ngomhla wesi-5 kuCanzibe ngowama-2017. Izincoko ezithathu eziphumeleleyo kwisizwe sonke ziza kuthunyelwa kwiQumrhu loLawulo lwe-SADC ngomhla wama-31 kuCanzibe wowama-2017.2. Izigqibo zeKhabhinethi2.1. Amalungu esiGqeba soLawulo kuwo onke amaqoqo karhulumente aza kudibana nabemi boMzantsi Afrika mbombo zone zeli ngethuba leVeki yeSizwe yokuGxininisa kwiiMbizo ukusuka ngomhla we-17 ukuya kowama-23 kuTshazimpunzi kowama-2017 phantsi komxholo othi: Sisonke siqhubela uMzantsi Afrika phambili”.IKhabhinethi ikhuthaza bonke abemi boMzantsi Afrika ukuba babe ngabemi abathatha inxaxheba nabanenkathalo, bazipheke bezophula ngemibuzo futhi bazincina iinkokeli zikarhulumente ngeenkqubo eziqaliswayo zokuphucula ubomi babantu. Iziko lezoNxibelelwano nokuSasazwa koLwazi lukaRhulumente (i-GCIS) liza kubhala inkqubo yale Veki yeeMbizo, iinkcukacha zayo ziza kufumaneka ku-www.gov.za.2.2. IKhabhinethi ikuvumile ukukhutshwa okwesithoba kwesiCwangciso sokuSebenza koMgaqo-nkqubo wezoShishino (i-IPAP) wowama-2017/18 ukuya kuwoma-2019/20 esisabela kwimingeni engundoqo yohlumo lwamashishini noqoqosho kunye nendlala ethwaxa abantu bebala elithile kuphela, ukungalingani kunye nentswela-ngqesho.  I-IPAP iyinkqubo ebalulekileyo yesiCwangciso esiManqaku aliThoba sikaMongameli Jacob Zuma kwaye ihambelana nomgaqo-nkqubo weeNguqu eziBonakalayo zezoQoqosho.I-IPAP yenze umsebenzi oncomeka kakhulu kumacandelo abalulekileyo amaninzi: ukunceda iifemu ezininzi nokusindisa imisebenzi, ukuxhasa amacandelo abaluleke kakhulu kumathuba esicwangciso sethuba elide lokwandisa amashishini kunye nokuvula amacandelo amatsha aza kunceda kuhlumo loqoqosho sisebenzisa iziseko esele sinazo kakade sakhe amashishini aza kukwazi ukumelana nokhuphiswano kwihlabathi.Amacandelo aza kuqhuba i-IPAP 2017-2020 aquka: ukuqinisa amalinge eenNguqu eziBonakalayo kwezoQoqosho; amalinge aqhubayo okwenza ukuba uhlumo luxhanyulwe ngumntu wonke; ukukhawulezisa iNkqubo yooSomashini abaMnyama, kunye nokugxininisa ngokuqhubekekayo kumacebo okuqinisekisa ukuba imisebenzi eqasha abantu abaninzi kuwo onke amacandelwana adibanisa amacandelo aphambili oqoqosho namacandelo emizi-mveliso naweenkonzo adibane namalinge okunyusa iimpahla neenkonzo ezithunyelwa kumazwe angaphandle.2.3. IKhabhinethi inikwe amagqabantshintshi ngeziphumo zoPhando lweSizwe ngoPhando-nzulu noPhuhliso oluLingayo (i-R&D Survey) lowama-2014/15.ISambuku seNkcitho kwi-R&D (i-GERD) yoMzantsi Afrika ibiyimali ezibhiliyoni zeerandi ezingama-29, 345 ngowama-2014/15. Eli lizinga elingephi lokunyuka elili-14% kusukwa kwimali ezibhiliyoni zeerandi ezingama-R25, 661 ngowama-2013/14. Ngunyaka wesine ilandelelana apho i-GERD inyukayo emva kokuhla ngowama-2009/10 nowama-2010/11. I-GERD njengepesenti yeMveliso yeLizwe yoNyaka (i-GDP), isilinganisi esingundoqo sokuxatyiswa nokusetyenziswa kwe-R&D kuqoqosho, inyuke ngo-0,77% ngowama-2014/15.Utyalo-mali olufanelekileyo nolwaneleyo kwi-R&D luyafuneka ukuze sizalisekise iinjongo ze-NDP.2.4. IKhabhinethi iyayixhasa ingxelo yokuqala ekhutshwa rhoqo emva kweminyaka emibini ngeNzululwazi noboChwepheshe beMeko yoGuquko lweMozulu eMzantsi Afrika.Le Ngxelo, iza kupapashwa, iza kunika iinkcukacha zovavanyo oluhlaba amadlala kunye namagqabantshintshi aluhlalutyo lophando olunzulu ngoguquko lwemozulu kunye nezinye nemisebenzi emitsha yezobuchwepheshe. Le ngxelo inika izindululo ezisibhozo zokuphucula ubume benzululwazi nobuchwepheshe boguquko lwemozulu eMzantsi Afrika lize libeke eli lizwe njengelizwe elidlala indima emandla kweli lizwekazi nakwihlabathi kwezobuchwepheshe nezenzululwazi kuguquko lwemozulu. Oku kuza kusetyenziselwa ukuqinisa amaqhinga okungenelela nokuziqhelanisa neemeko zokuguquka kwemozulu.2.5. IKhabhinethi ikuvumile ukupapashwa kwesiCwangciso-qhinga sokuXhasa amaShishini amaNcinci, aPhakathi namaNcinane (ii-SMME) obuChwepheshe boLwazi noNxibelelwano (i-ICT) ukuze uluntu luhlomle ngaso. Injongo yesi siCwangciso-qhinga kukuqulunqa amanyathelo ahlakaniphileyo okungenelela ukukhawulezisa uphuhliso nohlumo lwamashishini asakhasayo kwicandelo le-ICT, kunye nokuncedisa ekunyuseni amazinga okuthathwa nokusetyenziswa kwe-ICT licandelo lamashishini asakhasayo ngokubanzi.2.6. IKhabhinethi ikuvumile ukupapashwa kwesiCwangciso seSizwe se-Intanethi ukuze uluntu luhlomle ngaso.Esi siCwangciso-qhinga se-Intanethi sicacisa umbono wokwakhiwa kwesizwe esiphila ngolwazi lwe-intanethi noqoqosho oluxhomekeke kulwazi oluxhanyulwa ngumntu wonke esisekelwe kwiimfuno zabantu, amashishini norhulumente. Oku kuza kunika amathuba okuba bonke abemi boMzantsi Afrika ukuba benze ubuchwepheshe inxalenye yezinto abazenza kubomi babo bemihla ngemihla ngendlela eza kwenza isizwe siphela naso sifumane.Injongo kukwakha isizwe esisebenzisa ulwazi esigxininisa kwiimfuno zabantu, nokuphucula isizwe soMzantsi Afrika kunye noqoqosho ngendlela esekelwe ekufikelelekeni nasekusetyenzisweni kobuxhakaxhaka bobuchwepheshe bolwazi lonxibelelwano bale mihla.2.7. IKhabhinethi ikuvumile ukupapashwa kwesiCwangciso-qhinga nesiCwangciso seSizwe se-Intanethi kaRhulumente ukuze uluntu luhlomle ngaso.Esi siCwangciso-qhinga sinika isikhokelo ngendlela zokuguqula urhulumente ngezobuxhakaxhaka be-intanethi abe liqumrhu elisebenzisa i-intanethi exhanyulwa ngumntu wonke, ukuze akwazi ukunceda abemi beli ukuba bawaxhamle amathuba eza nobuxhakaxhaka be-intanethi ukuze baphucule ubomi babo.Oku kuza kunceda ukuzalisekisa iinjongo nemibono ye-NDP kwakunye nokuphakamisa izicwangciso neenkqubo zikaRhulumente ukuze kuhanjiswe iinkonzo zikarhulumente ngendlela ephucukileyo.2.8. IKhabhinethi isivumile isiCwangciso-qhinga seSizwe soKhuseleko eziNdleleni sowama-2016-2030. Esi siCwangciso siza kusabela kwimiceli-mngeni kunye nezikroba ezibonwe liSebe lezoThutho kumalinge okuphumeza izicwangciso-qhinga zangaphimbili, kuquka nesiCwangciso-qhinga seSizwe sezoKhuseleko eziNdleleni sowama-2016.Oku kuza kuba negalelo elimandla ekufezekiseni injongo ye-NDP yokunciphisa umonzakalo, iingozi kunye nobundlobongela ngama-50% kumazinga angowama-2010”.Sikwasabela kwingxaki yokufuna ukudala iziseko ezingundoqo zezoqoqosho ezisebenzayo, ezikwaziyo ukumelana nokhuphiswano kunye nezisabelayo kwiingxaki zeli ukuze kuqinisekiswe ukuba kukho iindlela ezikhuselekileyo.Iingozi zendlela zenza umonakalo omkhulu kumakhaya noluntu njengoko zikhokelela ekuswelekeni kwabantu into leyo iye yandise inani labantu abaxhomekeke kwizibonelelo zikarhulumente.2.9. IKhabhinethi ikuvumile ukupapashwa kweDrafti yesiCwangciso-qhinga seSizwe seCandelo lezoKhenketho ukuze uluntu luhlomle ngayo. Esi sicwangciso-sikhokelo sohlumo nophuhliso lwezokhenketho.Esi siCwangciso-qhinga sineenjongo zokunyusa igalelo elivela kwicandelo lezokhenketho kuqoqosho lisuke kwimali ezibhiliyoni zeerandi ezili-118 liye kwiibhiliyoni zeerandi ezingama-302 ngowama-2026 ngokucwangcisa ngokusebenzisana kunye nokuqaliswa kweenkqubo eziphambili ekuvunyelwene ngazo.Ukuqaliswa kokusetyenziswa kwesi siCwangciso-qhinga seSizwe seCandelo lezoKhenketho sikhoyo ngoku kube negalelo ekunyukeni ngamandla kwenani labakhenkethi, igalelo kwiSambuku seMveliso yeLizwe (i-GDP) kwakunye nokuqhuba kakuhle kurhwebo nokudalwa kwemisebenzi. Isigaba esilandelayo sohlumo siza kugxininisa kuhlumo oluxhanyulwa ngumntu wonke kunye neenguqu kweli candelo.2.10. IKhabhinethi isivumile isiCwangciso-qhinga seSizwe (i-NSP) seNtsholongwane kaGawulayo (i-HIV), isiFo sePhepha (i-TB) kunye neZifo ezoSulelana ngokuLalana (ii-STI) sowama-2017-2022.Amanyathelo athathwe nguMzantsi Afrika ukulwa ubhubhane we-HIV ne-TB enze ukuba abantu abaninzi eMzantsi Afrika bakwazi ukuphila iminyaka engaphezulu ngelishumi kunaleyo babeyiphila ngowama-2004. Inani labantu abosulelwa yi-HIV lehlile kananjalo nelabo babulawa yi-TB.Le NSP yesine ineenjongo zokuthathela kule misebenzi iyimpumelelo sele yenziwe ngeli thuba iqalisa ngamacebo amatsha okuthintela ukuba kungabikho abantu abatsha abosulelekayo, kubonwe abantu abosulelekileyo kwangethuba baze banyangwe ngoko nangoko futhi banakekelwe. Icacisa isicwangciso-sikhokelo esiqiqisisiweyo sesivumelwano sentsebenziswana phakathi kwamacandelo ahlukeneyo ukukhawulezisa umsebenzi wokunciphisa ukugula nokufa okubangwa yi-HIV, i-TB, nee-STI. Oku kuhambelana ne-NDP ezivumayo iziphumo ze-HIV ne-TB ekuthothiseni isantya sophuhliso lesizwe.2.11. IKhabhinethi inikwe amagqabantshintshi ngeNgxelo yeKomiti yabaPhathiswa ngedrafti yesiCwangciso-sikhokelo soMgaqo-nkqubo wezokuKhubazeka kwiMfundo ePhezulu noQeqesho, esenza izindululo eziza kunceda ukuqulunqa isiCwangciso-sikhokelo esiQiqiqisiweyo soMgaqo-nkqubo wokuKhubazeka.Oku kuhambelana ngqo noMgaqo-siseko malunga nokususwa kwemiqobo ethintela ukuba abantu abakhubazekileyo babe yinxalenye yabantu ekuhlaleni ngokugcweleyo, oko kukuthi, bangabukulwa.2.12. IKhabhinethi ikuvumile ukungeniswa ePalamente kwesiVumelwano esiHlaziyiweyo ngokuVunywa kweziFundo, iZatifiketi, iiDiploma, iziDanga kunye neziNye iziQinisekiso zeMfundo ePhakamileyo eziPhunyelelwe kuMazwe ase-Afrika ukuze siphunyezwe. UMphathiswa weMfundo ePhakamileyo noQeqesho uza kusingenisa esi sivumelwano kuMbutho wezeMfundo, ezeNzululwazi nezeNkcubeko weZizwe eManyeneyo (i-UNESCO).Esi siVumelwano siHlaziyiweyo sineenjongo zokudala iimeko ezivumayo ukuba zamkelwe iziqinisekiso zemfundo ephakamileyo ezifana nezatifiketi, iidiploma, izidanga kunye nezinye iziqinisekiso zemfundo eziphunyelelwe kuwo onke amaZwe ase-Afrika, ngolo hlobo sibe sivumela abafundi, izifundiswa kunye nabasebenzi ukuba basebenze nokuba kukwiliphi na iziko lemfundo ephakamileyo kweli lizwekazi.2.13. IKhabhinethi ikuvumile ukupapashwa koMgaqo-nkqubo weSizwe weNkqubo yoMzantsi Afrika eHlangeneyo yokuCebisa ngamaKhondo, ukuze uluntu luhlomle ngawo.Lo Mgaqo-nkqubo sisixhobo esifanelekileyo esiza kunika ithuba lokuba iiNkonzo zokuCebisa ngamaKhondo ngokusebenzisa imigaqo-nkqubo, izikhokelo, izivumelwano, izixhobo, amaqumrhu, uxanduva okwabelwanayo ngalo kunye nentsebenziswano. Oku kuza kunceda kakhulu ukuqinisekisa ukuba bonke abemi beli, abadala nabancinci, baza kufumana ulwazi olutyebileyo ngamakhondo ngendlela efanayo kwakunye neenkonzo zeengcebiso ngamakhondo ubomi babo bonke, ukuze bakwazi ukukhetha amakhondo nokuthatha ezinye izigqibo ngobomi  aza kukhokelela ekubeni kunyuke amazinga okuqeshwa kwabantu kuncede nokukhulisa izinga lohlumo oluzinzileyo loqoqosho kweli lizwe kukhokelele nasekubeni abantu bathathe inxaxheba ngokupheleleyo kuphuhliso loMzantsi Afrika.Oku kuhambelana ne-NDP egxininisa uhlumo loqoqosho nezinga lengqesho, ukufunela abantu abangasebenziyo imisebenzi, ukwandisa amaphulo ophuhliso lwamakhono kunye nenani labafundi abanezidanga zasedyunivesiti.2.14. IKhabhinethi inikwe amagqabantshintshi ngomgama osele uhanjiwe malunga nokuPhononongwa kweNkqubo yokuLwa uLwaphulo-mthetho kunye namalinge okwenza iNkqubo yokuLwa uLwaphulo-mthetho ibe yeyale mihla ngokusebenzisa iNkqubo eHlangeneyo yokuLwa uLwaphulo-mthetho.IKhabhinethi isivumile isicwangciso-sikhokelo esibanzi sokuqulunqwa kweNkqubo eHlangeneyo yokuLwa uLwaphulo-mthetho eza kusabela kwimingeni neengxaki ezikhoyo kuwo onke amacandelo namaqumrhu enkqubo yokulwa ulwaphulo-mthetho.INkqubo eHlangeneyo yokuLwa uLwaphulo-mthetho ilungiselelwe ukuqinisa intsebenziswano kunye nokudibanisa ii-arhente zogcino-mthetho ukuze kuzalisekiswe injongo ebalulekileyo ye-NDP – yokwakha iindawo ezihlala uluntu ezikhuselekileyo nokudala iNkqubo yokuLwa uLwaphulo-mthetho elunyevulelayo ilikhaba okweshologu urhwaphilizo. Oku kuza kuba negalelo kumbono wesiPhumo esithi Bonke Abantu eMzantsi Afrika Abaziva nje Bekhuselekile, koko Bakhuselekile Ngenene.2.15. IKhabhinethi ikuvumile ukukhutshwa koXwebhu leNgxoxo ukwenzela ukuba uluntu luluhlabe amadlala into leyo eza kukhokelela ekubeni kuqulunqwe isiCwangciso-qhinga seSizwe sokuLwa uRhwaphilizo esiza kusetyenziswa ngurhulumente nesizwe sonke.Esi siCwangciso-qhinga silungiselelwe ukulwa urhwaphilizo kurhulumente nakumashishini abucala njengoko kutshiwo kwi-NDP. Amalinge aqalisiweyo alungiselelwe ukwakha urhulumente ochaseneyo norhwaphilizo nokhuthaza intsebenziswano phakathi kwamacandelo ahlukeneyo.2.16. IKhabhinethi ilivumile iphepha elitsha eliCacisa uMgaqo-nkqubo wezoFuduko lweHlabathi. Lo ngumgaqo-nkqubo uza kusetyenziswa njengesikhokelo xa kuhlaziywa ezofuduko kunye neminye imithetho ehambelana nako.Eli Phepha lokuCacisa uMgaqo-nkqubo lingqina ilungelo loMzantsi Afrika lokuba ulilizwe elizimeleyo nelinegunya lokugqiba ngemiqathango emiselwa abemi bangaphandle abangena kweli kunye nokuba baza kuhlala kweli lizwe njengabantu abanamalungelo namagunya anjani ngokwezinto ezifunwa lilizwe. Licacisa umbono obonakalisa inkqubela yoMzantsi Afrika ukuba uxhamle kangangoko kwizinto ezizalwa yinkqubo ehleleke kakuhle yezofuduko lwamazwe ngamazwe ngeli thuba liqinisekisa ukuba oku akubeki eli lizwe emingciphekweni nasengozini ehambelana noku. Ufuduko lwamazwe ngamazwe kufanele lwamkelwe kodwa kuhlonitshwe uxolo, ukhuseleko kunye negama loMzantsi Afrika.2.17. IKhabhinethi iyawuxhasa uMsitho woKwenziwa uMmi oGcweleyo oza kuqhutywa liSebe leMicimbi yezeKhaya kwaye iyavuma ukuba kufanele ibe sisinyanzelo ebantwini abanikwe ilungelo lokuba ngabemi ngokuba benziwe abemi abagcweleyo ngokomthetho ukuba bazimase umsitho wokwenziwa ummi ogcweleyo. IKhabhinethi ivumile nokuba iinkundla zikamantyi, phakathi kwamanye amaziko, mazisetyenziswe nazo ziqhube imisitho yokwenziwa ummi ogcweleyo.Lo Msitho unika ithuba lokuba abo bantu bafumene ilungelo lokuba ngabemi bafundiswe ngamalungelo kunye noxanduva lwabo futhi bathathe nesifungo sokuzibophelela phambi koMphathiswa. Oku kuza kuba negalelo kumba wokuhlalisana ngoxolo kwabemi ngokuthi kuqaqambise ukubaluleka kokuba abemi boMzantsi Afrika bamkele ngezandla ezishushu abemi bamazwe angaphandle abafumene ilungelo lokuba ngabemi boMzantsi Afrika.2.18. IKhabhinethi inikwe amagqabantshintshi ngomsebenzi owenziwe liQela likaMongameli eliThwaliswe uXanduva lamaSekela-Baphathiswa leCandelo lezobuGcisa. Eli Qela linosihlalo onguSekela-Mphathiswa kwi-Ofisi kaMongameli liza kuba liqonga elibalulekileyo leenkokeli nabaphathi kurhulumente, imibutho yoluntu kunye nakwicandelo labucala lokuba kuxoxwe ngamanyathelo aza kuthathwa ngokubambisana aza kukhawulezisa ukuzisa iinguqu kwicandelo lezobugcisa. Imiba eza kuxovulwa iquka: ukusetyenziswa kwemisebenzi yobugcisa ngaphandle kwemvume, ukukhuselwa kwelungelo lobunini-kushicilela kunye nokulwa ukubhuqiswa kwala malungelo, imisebenzi yobugcisa yalapha ekhaya kunye nokudlalwa kwemisebenzi yobugcisa yeli koonomathotholo, izibonelelo zikarhulumente kuquka nokunkinkishwa komvuzo nengeniso ngezavenge, ukuqinisekisa ukuba eli candelo libhaliswe ngokusesikweni ingakumbi amagcisa ngokwawo, iinguqu kweli candelo kunye nophuhliso lwezakhono.Umsebenzi weli Qela uxhasa i-Mzansi Golden Economy karhulumente, encedisa ekudaleni imisebenzi, ukunika amathuba alinganayo kumagcisa kunye nokukwazi ukumelana nokhuphiswano nokukhuthaza ukuba kutyalwe imali kumaphulo aza kudala ingqesho esisigxina. Lisebenza namaqela ahlukeneyo kweli candelo kunye namasebe ahlukeneyo karhulumente eli Qela liqalise ngamanyathelo okungenelela ukuze livulele amathuba icandelo lezobugcisa kuwo onke amaqoqo alo into leyo iquka ukungeniswa ePalamente koMthetho-sihlomelo oYilwayo weLungelo loBunini-kushicilela kunye noMthetho oYilwayo wamaGcisa, ukunyuswa kwaphulo ogqogqo okulwa nokusetyenziswa kwemisebenzi yobugcisa ngokungekho mthethweni, njl njl.  2.19. IKhabhinethi isivumile isithembiso esihlaziyiweyo kwiiNtlanganiso zoThetha-thethwano zoRhwebo ngeeNkonzo zoMbutho woPhuhliso lwaMazwe aseMazantsi e-Afrika (i-SADC) esimayelana necandelo lezokwakha nelezothutho.Oku kuza kukhuthaza uhlumo lwangaphakathi kumacandelo abalulekileyo kuquka nokwandisa iindawo namaqumrhu ekunokurhwetywa nawo ngeenkonzo zoMzantsi Afrika.Ukuphungulwa kwemithetho nobunye ubucukubhede obungeyomfuneko obulawula ezeenkonzo kulinyathelo elibalulekileyo lokuqinisekisa ukuba amazwe angamalungu e-SADC ayahlangana kwaye kuza kunceda ekudaleni amaqumrhu nabo baza kuthenga iinkonzo kule ngingqi ye-SADC into leyo iza kunceda ukuba kuvele amashishini kulo mmandla we-SADC aza kubonelela ngeenkonzo abantu namaqumrhu amaninzi kule ngingqi ye-SADC. Oku kuza kufaka isandla kwiinjongo ze-NDP zokukhuthaza ukuhlanganiswa koqoqosho lwengingqi kunye nokuphuhliswa kweli lizwekazi le-Afrika.2.20. IKhabhinethi ivumile ukuba kuthiwe thaca ePalamente isihlomelo sesiVumelwano esiLungisiweyo saseNairobi sokuKhuselwa, ukuLawulwa kunye nokuPhuhliswa koLwandle noNxweme lwe-Indian Ocean engaseNtshona.Oku kuza kunika ithuba lokusebenzisana kommandla oseMpuma noseMazantsi e-Afrika. Oku kuza kuvumela amaZwe aTyikitye esi siVumelwano ukuba asebenzise ubutyebi nabantu abanezakhono ngobunono abaphuma kumahlakani ahlukeneyo kunye namaqela abalulekileyo nachaphazelekayo kumalinge okuzama ukusombulula iingxaki ezihambisanayo eziselunxwemeni naselwandle kuquka nemiba ebalulekileyo echaphazela amazwe ewodwa kunye nangaphaya kwemida yawo.Esi sihlomelo siza kunceda ekulweni ungcoliseko nokuqinisekisa ubutyebi bolwandle nonxweme buphathwe ngendlela enobunono into leyo ichaphazela umba wokutya okwaneleyo, ezempilo kunye namathuba ohlumo loqoqosho.2.21. IKhabhinethi ixelelwe ngeziphumo zeSeshoni yama-22 yeNkomfa yamaZwe angamaLungu (i-COP22) esiVumelwano seZizwe eziManyeneyo ngoGuquko lweMozulu (i-UNFCCC), kunye neSeshoni ye-12 yeNkomfa yamaZwe angamaLungu esebenza njengeNtlanganiso yamaZwe angamaLungu esiVumelwano saseKyoto (i-CMP 12), eyayibanjelwe eMarrakech, eMorroco ngomhla wesi-7 ukuya kowesi-8 kweyeNkanga ngowama-2016.IMarrakesh COP22 ibiyindibano ebalulekileyo yokutshintsha kwiintlanganiso zothetha-thwano eziqhube iminyaka zade zazala isiVumelwano saseParis nokuphunyezwa kwamanyathelo okuziqhelanisa nokuphungula ulwamvila lomonakalo. Iinjongo ze-COP22 uninzi lwazo zazalisekiswa ngokweminqweno nombono woMzantsi Afrika.2.22. IKhabhinethi izivumile izimvo ekuza kuxoxelwa phezu kwazo kwiNkomfa yamaZwe atyikitya isiVumelwano saseBasel, esaseRotterdam nesaseStockholm, eza kubanjelwa eGeneva ngomhla wama-24 kuTshazimpunzi ukuya kumhla wesi-5 kuCanzibe.Iinjongo zale ndibano kukuba kusetyenzelwe ukuba kuziwe neendlela ezakhayo zokulawula amachiza nenkunkuma ukuze kuqinisekiswe ukuba impilo yabantu nendalo ziyakhuselwa.2.23. IKhabhinethi ikuvumile ukungeniswa kweNgxelo yeLizwe yokuQala engesiVumelwano seHlabathi samaLungelo ezoQoqosho, ezeNtlalo nawezeNkcubeko kwiKomiti yeZizwe eziManyeneyo yamaLungelo ezoQoqosho, ezeNtlalo nezeNkcubeko.Ukufunyanwa kwamalungelo ezentlalo nawezoqoqosho kungumba obaluleke kakhulu kuMgaqo-siseko nakwi-NDP. Mkhulu umsebenzi owenziwe nguMzantsi Afrika ekuzalisekiseni amalungelo abemi beli ezentlalo nawezoqoqosho ukususela oko kwathi kwalawula urhulumente wentando yesininzi. Kule minyaka ili-18 idlulileyo, simisele amaziko axhasa ulawulo lwentando yesininzi, senza iinguqu kurhulumente, sazandisa izibonelelo ezisisiseko, sazisa uzinzo kuqoqosho saze nathi salilizwe elihlonitshwayo lihlabathi liphela. Nangona kukho le misebenzi mihle iyimpumelelo, indlala, ukungalingani kunye nentswela-ngqesho zisezingxaki ezinkulu.3. ImiThetho eYilwayo3.1. IKhabhinethi ikuvumile ukungeniswa ePalamente koMthetho oYilwayo wesiKimu seziBonelelo zeeNgozi zeNdlela wama-2017. Lo Mthetho uYilwayo usisikimu esisisibonelelo sezentlalo samaxhoba eengozi zendlela ngokumisela isikimu esitsha sezibonelelo zeengozi zemoto ezindleleni esibizwa ngokuba siSikimu seziBonelelo zeeNgozi zeNdlela, esiza kungena endaweni yeNgxowa-mali yeeNgozi zeNdlela.3.2. IKhabhinethi ikuvumile ukupapashwa kokuGuzulwa koMthetho oYilwayo weNkampami i-Overvaal Resorts wowama-2017 ukuze uluntu luhlomle kuwo. Oku kuguzula uMthetho weNkampani i-Overvaal Resort wowe-1997 (UNombolo 123 wowe-1997) ongumthetho owaseka i-Aventura. Oku kuqukumbela umsebenzi wokubhangiswa nokuthengiswa kwe-Aventura.IKhabhinethi yathatha isigqibo ngomhla wama-22 kweyeThupha wowama-2001 ukuba ibhangiswe i-Aventura Resort kuba yayingeyonkampani kaRhulumente idlala indima engundoqo.3.3. IIKhabhinethi ikuvumile ukungenisa ePalamente koMthetho-sihlomelo oYilwayo wezoKhuselo wowama-2017. Lo Mthetho uYilwayo wayamanisa uMthetho wezoKhuselo, wowe-2002 (uNombolo 42 wowama-200) kunye nezinto ezibalulekileyo ngoku zeSebe eziza kunceda iSebe lezoKhuselo lisebenze ngokuhlakanipha. Ezi zilungiso zichaphazela imeko yesebe kwaye zinento yokwenza nemiba echaphazela iSebe lezoKhuselo ngaphakathi.3.4.  IKhabhinethi ikuvumile ukungeniswa ePalamente koMthetho-sihlomelo oYilwayo wemiSebenzi yobuGqwetha wowama-2017.Lo Mthetho uYilwayo ulungisa uMthetho wemiSebenzi yobuGqwetha, wowama-2014 (uNombolo 28 wowama-2014) ukuze kusonjululwe imiba ebambekayo nentsokothileyo kodwa engaxoxisiyo.Lo Mthetho uYilwayo ufuna ukumisela imithetho eza kulawula imimandla anamagunya kuyo amaBhunga amaPhondo, ucacise nokuba ngamagqwetha abhaliswe ngokusesikweni yaye asele esebenza kuphela anelungelo lokwenza imisebenzi ethile okanye anikezele ngeenkonzo ezithile, ukucacisa nangakumbi imithetho ecacisa indima yeebhanki kwimiba yee-akhawunti zetrasti, ukumisela imithetho eza kucacisa ixesha eliza kuthathwa liQumrhu leSizwe lobuGqwetha futhi inike nomhla wokubhangiswa kwemibutho yezamagqwetha.4. Imiba enguNdaba-mlonyeni4.1. URhulumente uyasamkela isigwebo seNkundla yoMgaqo-siseko esingokuhlawulwa kwezibonelolo-mali. IKomiti yabaPhathiswa (i-IMC) ngeNkqubo eGcweleyo yeziBonelelo zikaRhulumente, enosihlalo wayo onguMongameli Jacob Zuma ayilali buhlayo, iyasebenza kuba ifuna ukuqinisekisa ukuba uRhulumente uyaqhubeleka nokubhatala abantu abazizigidi ezili-17 abafanelekileyo ukuba bafumane izibonelelo-mali zezentlalo zikarhulumente ukusuka ngomhla woku-1 kuTshazimpunzi wama-2017.Abantu abamkela izibonelelo-mali zezentlalo ezivenkileni nasezibhankini baza kubhatalwa ngomhla woku-1 kuTshazimpunzi ngowama-2017, bona abo bamkela ngqo kwiindawo zokwamkelisa ze-Arhente yeziBonelelo zezeNtlalo noMhlala-phantsi yaseMzantsi Afrika (u-Sassa) baza kubhatalwa ngomhla wesi-3 kuTshazimpuzi wama-2017. Abantu abafumana izibonelelo-mali zezentlalo kufuneka bazikhumbule ezi ntsuku zokwamkela izibonelelo-mali zezentlalo, ezibhaliweyo nakwiziliphu ababezinikwe ngala mhla wokugqibela wokurhola izibonelelo-mali, ngeyoKwindla yowama-2017. Inombolo engahlawulelwayo yeziko lemibuzo lika-Sassa eyile: 0800 60 10 11 iza kube isebenza ukuze incede abantu abamkela izibonelo-mali xa benemibuzo. Sele enziwe amalungiselo okuqinisekisa ukuba i-SOCPEN iza kube isebenza ukuphanda nokuqinisekisa amanqanaba ezikuwo izicelo zezibonelelo-mali zentlalo zikarhulumente.Inkqubo yezibonelelo-mali zezentlalo zikaRhulumente yinkqubo yezibonelelo karhulumente ebaluleke kakhulu kwizigidi zabemi boMzantsi Afrika futhi yiyo ephambili kwidabi lokulwa indlala, kwaye incedisa ekubuyiseleni isidima sabantu bakuthi. Singurhulumente onenkathalo kwaye senza konke esinako ukuzama ukuphucula iimeko abaphila phantsi kwazo abemi boMzantsi Afrika abangathathi ntweni, abasokolayo nabasemngciphekweni wokuba ngamaxhoba okuthwaxwa yindlala nentsokolo.4.2. IKhabhinethi iyakubethelela ukuba amalungelo kunye nokhuseleko lwabafazi kweli lizwe kufuneka zilwelwe. Iziganeko zakutsha nje zokudlwengulwa kwabafazi, ingakumbi ngabaqhubi beeteksi zixhalabisa kakhulu.IKhabhinethi ibothulela umnqwazi abantu basetyhini abathe basesibindi sokuza ngaphambili baxele kwabasemagunyeni ezi ziganeko kwaye uyalucela uluntu ukuba luncedise kwiphulo lokukhangela aba nqali-ntloko benza ubundlobongela koomama nabantwana.4.3. IKhabhinethi iyazibethelela izithembiso ezenziwe nguMongameli Jacob Zuma ngethuba esenza intetho kuMsitho we-17 weeMbasa zeSizwe zooTitshala: zokuba baza kuthathelwa amaNyathelo ootitshala abaqhubekayo nokubetha abantwana ezikolweni, oku akukho mthethweni kwaye baza kuthathelwa amanyathelo aqatha ootitshala abathuka nabathoba isidima kunye nokhuseleko lwabantwana. Ingxaki yokukhulelwa kwamantombazana aselula asaqalisa ukufikisa kunye neziganeko zolwaphulo-mthetho kwezinye izikolo, ezifana nobundlobongela obuza namaqela emigulukudu, iziyobisi, utywala kunye nokuvuyelela yimiba nayo eza kuthathelwa ingqalelo ngamandla.4.4. IKhabhinethi ikhathazekile zizidube-dube eziteksini kwiindawo ezithile kweli lizwe. Bonke abachaphazelekayo kwishishini leeteksi bayabongozwa ukuba babuyele etafileni bafune izisombululo kule miba ibangela ukujongana ngezikhondo zamehlo nokungavisisani ukuze bangaphazamisi abakhweli abaxhomekeke eziteksini. IKhabhinethi icela icandelo lezothutho kunye nee-arhente zogcino-mthetho ukuba basebenzisane kuliwe ezi zidube-dube zisaqalisayo kwakhona eziteksini.4.5. IIKhabhinethi ikhathazeke kakhulu ngokuqhekezwa kwii-ofisi yeJaji eyiNtloko apho kuthe kwabiwa iikhompyutha eziliqela. Izenzo zolwaphulo-mthetho ezifana nezi zithuka futhi zibonisa ukungawuhloniphi lo mbuso wolawulo lwentando yesininzi olusekelwe kumgaqo-siseko kwaye azamkelekanga kweli lizwe.INtlanganisela yobuLungisa noKhuseleko kunye nokuLwa uLwaphulo-mthetho, ekhokelwa nguMongameli Jacob Zuma iyakubethelela kwakhona ukuba izibophelele ekulweni ulwaphulo-mthetho kwaye icela noluntu ukuba luzixele kwabasemagunyeni izenzo nemikhutyana engaqondakaliyo.4.6. IKhabhinethi iyalwamkela uphando lweKomishini yezoKhuphiswano lezityholo zendlela zokurhweba ezaphula umthetho kwicandelo leziqhamo nemifuno kwaye ilindele ukuba olu phando luqukunjelwe ngokukhawuleza. Indlela yokurhweba edlelela ezinye iinkampani ekukhutshiswana nazo ichaphazela amakhaya asokola kakhulu kwaye inxamnye namaphulo ethu sisisizwe okuzama ukwandisa inani lamafama antsundu athatha inxaxheba kweli candelo lorhwebo.Siyiqhwabela izandla iKhomishini kumalinge ayo okukhusela nokulwela amalungelo abathengi, nawabantu bakuthi.  4.7. ISebe lezokuLima, amaHlathi nezokuLoba licele urhulumente waseBrazil ukuba alinike ulwazi oluphuma kurhulumente ngqo kunye noluhlu lweenkampani ezikrokrelekayo kumba wenyama engekhuselekanga ukuba ingatyiwa ethunyelwa kumazwe ahlukeneyo, anokuquka noMzantsi Afrika.Urhulumente waseBrazil uceliwe ukuba akuvale ukuthunyelwa kwenyama evela kwezi nkampani ude lo mba ube kanti usonjululwe ngendlela eza kulanelisa neQumrhu lezeMfuyo loMzantsi Afrika.4.8. UMongameli uJacob Zuma ubhengeze uMngcwabo oKhethekileyo wasebuRhulumenteni wongasekhoyo nongomnye wabaGwetywayo kwiTyala lokuNgcatsha uMbuso laseRivonia kunye negqala lomzabalazo wokulelwa uMzantsi Afrika okhululekileyo nolawulo lwentando yesininzi, uMnu Ahmed “Kathy” Kathrada.IKhabhinethi nayo njengoMongameli Zuma iyangqukruleka futhi ithumela amazwi ovelwano kwiqabane lakhe, nowayesakuba nguMphathiswa wezaMashishini kaRhulumente uNksz Barbara Hogan, usapho lakwaKathrada kunye nombutho wakhe wezopolitiko, i-African National Congress (i-ANC), le ngqanga yakwaKathrada ewusebenzele ngokuzinikela ubomi bayo bonke.Kuza kwenziwa amalungiselelo enkonzo ekhethekileyo yesikhumbuzo yaseburhulumenteni, iinkcukacha ziza kwaziswa kwalapha ekuhambeni kwexesha.4.9. IKhabhinethi ivakalisa intlungu namazwi ayo ovelwano kusapho nezihlobo zalowo waseka iqela lebhola iBloemfontein Celtic uGq Petrus Rantlai Molemela. Imisebenzi yakhe ehloniphekileyo nengenachaphaza kulawulo lwebhola ekhatywayo eMzantsi Afrika ibe negalelo kwezemidlalo kunye nophuhliso lwabantu bakuthi.4.10. IKhabhinethi ivakalisa amazwi ovelwano nodandatheko kusapho nezihlobo zegqala lomdlali kunye nomdidiyeli wemiboniso-bhanyanya uMnu Joe Mafela, odume ngegama likaSdumo. Uya kukhunjulwa ngegalelo lakhe elingenakulinganiswa kwezenkcubeko nobugcisa kweli.5. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.5.1. IBhodi ye-Arhente yemiSebenzi yoYilo yezobuChwepheshe:a) UMnu Edward Christian Kieswetter (uSihlalo);b) UGq Steven Lennon;c) UNksz Joy Sebenzile Matsebula;d) UMnu Thabiso Ramasike;e) UNksz Fuzlin Levy-Hassen;f) UNksz Patience Lethabo Mlengana;g) UMnu Mzwandile Madikizela;h) UGq Jan van de Loosdrecht;i) UGq Judy Coates; kunyej) NoNjing Roy Marcus.5.2. IBhodi yabaLawuli yePostbank:a) UNksz Boitumelo Mothelesi;b) UMnu Edward Netshivhulana;c) UNksz Leonora Noluphumzo Noxaka;d) UMnu Ashley Cavel Seymour; kunyee) noMnu Mark Barnes.5.3. Ukuqeshwa kwakhona kukaNksz Nomsa Motshegare njengeGosa eliyiNtloko yesiGqeba soLawulo (i-CEO) leNational Credit Regulator.5.4. UNksz Zodwa Ntuli njengeMkomishinala weKhomishini yoPhuhliso oluBanzi lwabaMnyama ngezoQoqosho.5.5. INkundla yeeNkampani:a) U-Adv Mohammed Alli Chicktay (uSihlalo);b) UNksz Bongekile Zulu;c) UNksz Ishara Kamini Bodasing;d) UMnu Lindelani Daniel Sikhitha;e) UNjing Petrus Albertus Delport (ukuqeshwa kwakhona);f) UMnu Maake Francis Kganyago (ukuqeshwa kwakhona);g) UMnu Khashane Manamela (ukuqeshwa kwakhona);h) UNksz Lucia Glass (ukuqeshwa kwakhona);i) UNksz Khatija Tootla (ukuqeshwa kwakhona); kunyej) noNksz Matshego Jacqueline Ramagaga.5.6. IBhodi yeKhomishini yeSizwe yeLotteries:a) UNjing Ntshengedzeni Alfred Nevhutanda;b) U-Adv William Elias Huma;c) UNksz Doris Dondur;d) UMnu Muthuhadini Alfred Madzivhandila;e) UMnu Yaswant Narotham Gordhan; kunyef) noNksz Zandile Nkonyane (omelet i-dti)5.7. I-Arhente yokwaBela imiButho yeSisa yeBhodi yeKhomishini yeSizwe yeLotteries:a) UNksz Ndileka Eumera Portia Loyilane;b) UNksz Iveda V Kayser Smith;c) UNksz Chickey Silvy Mofet-Mubu; kunyed) noMnu Jeffrey Du Preez.5.8. UMnu Jeremiah Lengoasa njenge-CEO yeQumrhu lezeMozulu loMzantsi Afrika.Imibuzo:Donald LiphokoInombolo yoqhagamshelwano: 082 901 0766"
INtetho kwiNtlanganiso yeKhabhinethi yomhla wama-26 kuTshazimpunzi wama-2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/xh/speeches/statement-cabinet-meeting-26-april-2017-28-apr-2017-0000,"IKhabhinethi ibidibene ngomhla wama-26 kuTshazimpunzi wama-2017, kwiZakhiwo zoMdibaniso, ngosuku olungaphambi kwemibhiyozo yoSuku lweNkululeko yama-23. Le ntlanganiso ibichotshelwe nguMongameli uJacob Zuma njengosihlalo, nethe yamkela amalungu amatsha eKhabhinethi nawongeza ezi nkokeli zikhoyo zikarhulumente ekuqhubeleni phambili ukufezekiswa kweNkqubo yokuSebenza karhulumente yenguqu egqibeleleyo yezoqoqosho nohlumo lwezoqoqosho oluza kuxhanyulwa ngumntu wonke.1. Izigqibo zeKhabhinethi1.1. IKhabhinethi ikuvumile ukuba iSebe lezoLimo, amaHlathi nezokuLoba ukuba libe ngomnye wabasingathi bengqungquthela yeHlabathi yoMbutho wokuFama ngeMveliso yaseLwandle eKapa ukususela ngomhla wama-26 ukuya kowama-30 kweyeSilimela yowama-2017.Oku kwenza igalelo kwiLebhu ye-Operation Phakisa yokuFama ngeMveliso yaseLwandle negxile ekwandiseni uhlumo lokufama ngendalo yasemanzini ngokuphindwe kahlanu kule minyaka mihlanu izayo ukususela kwiitoni ezingama-4 000 ukuya kwezingama-20 000, ukudala imisebenzi eli-15 000 nokwandisa igalelo lokufama ngemveliso yaselwandle kwisambuku semveliso yelizwe (i-GDP).Ukufama ngemveliso yaselwandle kunikezela ngethuba elihle lokwandisa iindidi ezahlukeneyo zemveliso yentlanzi ukwanelisa imfuno yalapha ekhaya, ukubakho kokutya, amathuba okuthumela kumazwe angaphandle nokudala imisebenzi. Ukusingatha le ngqungquthela kuza kukhulisa eli candelo, kuphucule utyalo-mali lwabamashishini abucala nabaxhasi, nokuncedisa ukukhawulezisa uphuhliso lokufama ngemveliso yaselwandle ngokufunda kwizicwangciso-qhinga zezinye izizwe.1.2. IKhabhinethi ikuvumile ukusekwa kweKomiti yabaPhathiswa (i-IMC) ukuba yongamele ize iququzelele amalungiselelo okusingatha iNgqungquthela yama-37 yesiQhelo yeeNtloko zeMibuso nooRhulumente boMbutho wokuPhuhlisa aMazwe aseMazantsi e-Afrika (i-SADC) eza kubanjwa ngomhla we-17 kweyeThupha yowama-2017.Le Ngqungquthela ye-SADC iza kubanjwa phantsi komxholo othi “UkuSebenzisana neCandelo labuCala ekuPhuhliseni uShishino namaCandelo oMmandla Ongeza iXabiso kwiiMveliso”, igxininise ingxaki yokufuneka kokuba kusatyelwe ekwimiba ebaluleke kakhulu ekufezekiseni nasekuphumezeni isiCwangciso-qhinga sezoShishino nesiCwangciso sokuSebenza se-SADC.  UMzantsi Afrika uza kusebenzisa isikhundla sawo sokuba nguSihlalo we-SADC ukuqhubela phambili ngobuchule izinto ezibalulekileyo neziphambili kweli lizwe njengoko zicaciswe kwisiCwangciso seSizwe soPhuhliso (i-NDP) nokomeleza amathuba ezoqoqosho alo mmandla kunye nemiba enxulumene nokhuseleko.1.3. ISebe lezobuGcisa neNkcubeko liza kusingatha uhlelo lwesithathu lweNyanga yase-Afrika kwinyanga kaCanzibe yowama-2017. Oku kwenza inxalenye yegalelo loMzantsi Afrika kumbhiyozo welizwekazi yokutshintsha lisuka kuMbutho weManyano ye-Afrika (i-OAU), nowasekwa ngomhla wama-25 kuCanzibe we-1963, ukuba ube yiManyano yase-Afrika (i-AU), kunye namaziko anxulumene nayo neenkqubo.  Umbhiyozo weNyanga ye-Afrika wenza igalelo lokucima ubukoloniyali kwilizwekazi le-Afrika ngeeprojekthi zikarhulumente ezahlukahlukeneyo nezoluntu phantsi komxholo othi: “UNyaka ka-OR Tambo: UKwakha i-Afrika eNgcono neHlabathi eliNgcono”.INyanga ye-Afrika inegalelo kwikhwelo le-Afrika iyonke lokuba kusetyenziswane futhi kumanyanwe ngabantu abamnombo wabo use-Afrika, kwaye isetyenziswa njengeqonga lokukhangela inkqubela esele yenziwe ekufezekiseni i-Ajenda 2063 ngawo onke amaZwe angamaLungu e-AU.  Inkqubo ebude buyinyanga karhulumente wonke, neza kufumaneka ku-www.gov.za, ayipheleli nje kwicandelo lezobugcisa nenkcubeko ukwamkela igalelo loRhulumente woMzantsi Afrika ngezoqoqosho, ezopolitiko nezentlalo ezichaphazela uphuhliso lwelizwekazi. Imisitho neendibano zokufakana imilomo ziza kuba kwimo ebhiyozayo nefundisayo, kwaye zonke ziza knceda ngezopolitiko nezentlalo noqoqosho kubantu baseMzantsi Afrika nelizwekazi liphela ukuze babonakalise ukuzingca ngobu-Afrika babo nokuzibophelela ngokutsha ekwakheni izizwe ezakhelwe ekwabelaneni ngezithethe neenqobo ezintle zobu-Afrika.1.4. IKhabhinethi yazisiwe ngokusingathwa ngokuyimpumelelo kweNkomfa yoNyaka yeHlabathi yamaThala eeNcwadi noLwazi yeManyano yeHlabathi yeMibutho namaZiko amaThala eeNcwadi (i-IFLA) eyayibanjelwe eMzantsi Afrika, eKapa ukususela ngomhla we-15 ukuya kowama-21 kweyeThupha yowama-2015.IsiBhengezo se-IFLA saseKapa siza kunikezelwa kubaPhathiswa bezeNkcubeko be-AU ukwenzela imvumelwano, inkxaso nokufezekiswa. ISebe lezobuGcisa neNkcubeko liza komeleza amalinge okukhuthaza ukuthanda ukufunda eMzantsi Afrika.2. Ukuphunyezwa kweeNkqubo zikaRhulumente2.1. Ukuzibophelela kukarhulumente ekukhuliseni uqoqosho kuphinde kwangqinwa zindibano zokufakana imilomo eziqhube kakuhle kakhulu phakathi koMphathiswa wezeZimali, uMalusi Gigaba nabatyali-mali kunye nemibutho namaqumrhu ezezimali ehlabathi ngexesha etyelele  e-United States of America esiya kwiiNtlanganiso zaseNtwasa-hlobo zeNgxowa-mali yeHlabathi yezeMali (i-IMF) kunye neBhanki yeHlabathi. UMphathiswa uGigaba ukwabambe iintlanganiso zokubonisana nabo nabatyali-mali balapha ekhaya neKomiti yesiGqeba eKhethekileyo ye-Nedlac (iBhunga leSizwe loPhuhliso lwezoQoqosho nezabaSebenzi) echotshelwe nguSekela Mongameli uCyril Ramaphosa njengosihlalo.  Ezi ndibano zigxininisa ukuba urhulumente ugxile kwimigaqo-nkqubo yobulumko ekuphathweni kwezimali nokubanjwa kwesandla kwindlela eziphethwe ngayo izimali njengoko kukhanyiwe kuHlahlo lwabiwo-mali lweSizwe lowama-2017.IKhabhinethi ibongoza onke amacandelo ukuba asebenzisane norhulumente ukukhulisa intembeko nokuqhubela uqoqosho kuhlumo oluzinzileyo noluxhanyulwa ngumntu wonke.2.2. Ukumisela kukaMongameli uJacob Zuma uMmandla wezoQoqosho oKhethekileyo iMaluti-A-Phafong (i-MAP-SEZ) eTshiame, eHarrismith, eMpuma Freystata, ngomhla wama-25 kuTshazimpunzi wama-2017 kubonakalisa ukukhuthaza kukarhulumente uphuhliso lwezoshishino nolungundoqo kwimpumelelo yezoqoqosho yexesha elide nokuchuma. Amacandelo aphambili kwi-MAP-SEZ lelemoto, elokuhlelwa kweemveliso zezolimo, elezothutho, elobuchwepheshe bolwazi nonxibelelwano (i-ICT), elezamachiza nokuhlela nje jikelele. Oku kudala amathuba ecandelo lezemizi-mveliso kwakunye norhwebo lommandla nolwehlabathi ngamaqumrhu ongeza ixabiso nengeniso yeemveliso ngaphakathi kuMasipala waseMaluti-A-Phofung.  Ukumiselwa kwe-MAP-SEZ kubeka inani lee-SEZ kweli lizwe lifike kwisibhozo. Ukuza kutsho ngoku inkqubo ye-SEZ sele iyonke itsale utyalo-mali olungaphezulu kwe-9.5 yeebhiliyoni zeerandi. Ikwadale imisebenzi esisigxina ephuma ngqo kule SEZ engaphezulu kwama-10 000 kunye nemisebenzi engama-65 000 edalwe kumashishini amelene nale SEZ. Ii-SEZ zikwaqhubekeka ukudlala indima ekutsaleni uTyalo-mali oluthe Ngqo lamaZwe angaPhandle (i-FDI).  Ukumiselwa kwale MAP-SEZ izihektare ezili-1038 kubaluleke kakhulu ekufezekisweni kwesiCwangciso soMgaqo-nkqubo wokuSebenza kwezoShishino (IPAP) nesimisela ii-SEZ ukukhawulezisa uhlumo lwezoqoqosho lwezi ngingqi nophuhliso kwimimandla ethile yeli lizwe.2.3. IKhabhinethi iyayamkela ingxelo yeNtembeko kuTyalo-mali oluthe Ngqo laMazwe angaPhandle yowama-2017 ka-A. T. Kearney, nebonakalisa ukuba uMzantsi Afrika lilizwe lama-25 elilelona linomtsalane kutyalo-mali oluthe ngqo lamazwe angaphandle ehlabathini jikelele, nelibekwa kwindawo yokuqala kwiLizwekazi i-Afrika.UMzantsi Afrika uphinde wabuyela kuluhlu, olupapasha amazwe angama-25 azezona ndawo zinomtsalane kutyalo-mali, okokuqala ukususela kowama-2014. Uhlelwa namanye amazwe aphuhlayo afana ne-China (kwindawo yesi-3), i-India (kwindawo ye-8), iBrazil (kwindawo ye-16) ne-Mexico (kwindawo ye-17).  Oku hlelwa kubonakalisa ukuba ubudllelwane boMzantsi Afrika nabatyali-mali bamazwe angaphandle buya buqina ngakumbi kukwabonakalisa ukuba umgaqo-nkqubo weli lizwe kuphuhliso uveza iziqhamo. Ukuphucuka kwithemba loqoqosho lexesha elifutshane notyalo-mali lexesha elide kwicandelo lezokuvelisa leli lizwe liye lakhankanywa njengamanye angundoqo aqhubela phambili uthelekelelo loMzantsi Afrika kwesi Salathiso.   2.4. Kwenye ingxelo eyahlukileyo, iSalathiso soTyalo-mali sase-Afrika sowama-2016 esisesona sitsha esiqhutywe licandelo elizimeleyo lophando-nzulu lakwaQuantum Global sibeka uMzantsi Afrika kwindawo yesine yezona ndawo zinomtsalane kutyalo-mali e-Afrika emva kweBotswana, iMorocco ne-Egypt. UMzantsi Afrika ufumane amanqaku amahle kwicala lohlumo lwe-GDP, ubulula bokwenza ushishino kweli kunye nenani labantu elivisayo.Ukuba nomtsalane kweli njengendawo yokwenza utyalo-mali umntu anokuyikhetha kuphinde kwakhankanywa kwingxelo yeNkangeleko yoQoqosho lwase-Afrika yowama-2016, nebeka uMzantsi Afrika kwindawo yesine phakathi kwamazwe akhokelayo kutyalo-mali e-Afrika ngowama-2015 emva kwe-Egypt ($10.2 zeebhiliyoni), i-Mozambique ($4.7 zeebhiliyoni) ne-Morocco ($4.2 zeebhiliyoni) ne-$3.6 zeebhiliyoni kutyalo-mali lamazwe angaphandle. UMzantsi Afrika usaqhubeka ukwakhela kwisiseko sawo esomeleleyo sezezimali nesezoshishino, sibekwa kwindawo yama-47 kuthelekelelo lamazwe ali-138 leSalathiso soKhuphiswano lweHlabathi leQonga lezoQoqosho lweHlabathi sowama-2016/17.2.5.  IQonga lezoQoqoqsho leHlabathi e-Afrika lama-27 liza kuqhubeka kwiZiko leNgqungquthela leZizwe-ngezizwe iNkosi Albert Luthuli eDurban ukususela ngomhla we-3 ukuya kowe-5 kuCanzibe yowama-2017 phantsi komxholo othi: “Ukuphumeza uHlumo oluXhanyulwa Nguye Wonke: Iinkokeli eziPhendulayo nezineNkathalo.”IKhabhinethi iyalamkela eli thuba lokuba uMzantsi Afrika ubambe iindibano zokufakana imilomo malunga namathuba otyalo-mali athembisayo, intsebenziswano emandla phakathi kwemimandla kunye nokuzibophelela ngokutsha kuhlumo nophuhliso oluzinzileyo e-Afrika.I-Afrika inamazwe angawona anoqoqosho oluhluma ngokukhawuleza kwihlabathi into leyo ithe yenza umtsalane ekwandeni komdla kubatyali-mali behlabathi jikelele. UMzantsi Afrika ulelona lizwe linoqoqosho olusekelwe nolumi ngeentlobo ezahlukeneyo zeemveliso kwilizwekazi kwaye udlala indima ebaluleke kakhulu ekuphucukeni kwe-Afrika.2.6. Isibophelelo soMzantsi Afrika ne-Oman sokomeleza ubudlelwane bezorhwebo, kwindibano yezoshishino yangomhla wama-27 kweyoKwindla yowama-2017 phakathi koMphathiswa wezoRhwebo noShishino u-Rob Davies kunye nogxa wakhe wase-Oman, uGq Ali Bin Masoud Al-Sunaidy, kunceda oosomashishini baseMzantsi Afrika ukuba balisebenzise eli thuba balinikwa yi-Oman, ngokukodwa kwezolimo namashishini okuhlela iimveliso zezolimo.  Ngaphezulu, iphulo leSebe lezoRhwebo noShishino lotyalo-mali ebeliqhutywa eGhana naseNigeria phakathi komhla wama-20 nowama-25 kweyoKwindla yowama-2017 libe negalelo ekukhangeleni nasekudaleni urhwebelwano namazwe angaphandle ukwenzela iimveliso zexabiso elongeziwe zaseMzantsi Afrika neenkonzo. Eli phulo likwathengise iimveliso neenkonzo zaseMzantsi Afrika kwakunye nokwakha ubudlelwane bezoshishino phakathi kwabezoshishino bala mazwe.  Ukwanda korhwebo kwilizwekazi nokudalwa kobudlelwane namanye amazwe ase-Afrika kungakhokelela ekulweni indlala, ukwanda korhwebo, uphuhliso lwezoshishino ize ekugqibeleni kudale imisebenzi eyongezelelekileyo, nebalulekileyo kuphuhliso lwezoqoqosho lwase-Afrika.2.7. UMphathiswa woPhuhliso lwamaShishini amaNcinci, uLindiwe Zulu ukhokele igqiza loMzantsi Afrika kwiNdibano yezoshishino yase-Estonia nebelisingathwe liBhunga lezoShishino neMizi-mveliso laseMzantsi Afrika. Ngoqosho lwase-Estonia olungama-90% angamaShishini amaNcinci, aPhakathi namaNcinane (ii-SMMEs), esi sivumelwano sentsebenziswano soMzantsi Afrika singqina ukuzimisela kukarhulumente ekudaleni imisebenzi nasekukhokeliseni phambili ii-SMME.2.8. Isakhono sokukwazi ukumelana neenzima kwecandelo lethu leefama lixhaswa zinkqubo zokulumkisa kwangexesha nophando-nzulu, nangona eli belihlaselwe ngamandla yi-Fall Army Worm kunye nembalela, sibonakaliswe luqikelelo lesivuno sombona oza kuthengiswa sowama-2017 esingama-84%, okuthetha ukuba singaphezulu kwisivuno sowama-2016, nebesisesona sivuno sakhe sasincinci ukususela kowama-2007. Imimandla emithathu evelisa umbona omninzi,  eyiFreystata, iMpumalanga noMntla Ntshona, kulindeleke ukuba ivelise ama-82% esivuno sombona ngowama-2017.Isivuno sombona esilindelekileyo zizigidi  ezili-14,324 zeetoni, leo yi-2,91% (iitoni ezingama-405 050) ngaphezulu kunoqikelelo langaphambili oluzizigidi ezingama-13,918 zeetoni. Uqikelelo lwe-eriya lwesivuno sombona lusahleli luzizigidi ezingama-2,629 eehektare nganye, ngeli xesha imveliso elindelekileyo ikwi-5,45 iitoni kwihektare nganye.2.9. Ukuzinikela kukarhulumente ekomelezeni, ekuphuhliseni, nasekwenzeni lula indlela yokufikelela kwiidyunivesithi, ibonakaliswe kukuphinda-phindana kwenani labafundi kule minyaka ingama-20 idlulileyo.Oku bekuxhaswa nguMphathiswa weMfundo ePhakamileyo noQeqesho, uGq Blade Nzimande kwisaziso sakhe sokuchaza inkcitho karhulumente efikelela kwisixhenxe seebhiliyoni zeerandi kule minyaka mibini izayo kwiindawo zokuhlala zabafundi abatsha, iilabhoretri, ubuchwepheshe bonxibelelwano, nolunye uncedo olufuneka kakhulu, kwakunye nokulungisa okubaluleke kakhulu nokwandiswa ngakumbi kweedyunivesithi ezintsha. Enye imali ezibhiliyoni ezi-2,5 zeerandi eza kongezwa kule minyaka mihlanu izayo iza kugxila  kwezo dyunivesithi zazisakuhleleleka ngaphambili ukuzinika amathuba angcono okuba zenze umsebenzi wazo ngokupheleleyo.Utyalo-mali kwiziseko ezingundoqo, kuquka ukufundisa neendawo zokwenza uphando-nzulu, izixhobo, kunye nendawo yokuhlala kwabafundi efanelekileyo ingundoqo ekuqinisekiseni ukuba iidyunivesithi ziyakwazi ukwenza umsebenzi wazo wokuxhobisa ngokugqibeleleyo.  2.10. UMphathiswa wezabaSebenzi, uMildred Oliphant, uza kuba ekhokela iphulo lesizwe lokufundisa ngeNyanga yabaSebenzi lowama-2017 phantsi komxholo othi “Wazi amalungelo noxanduva lwakho njengendlela yokubethelela ukuthotyelwa kwemithetho nangakumbi”.Eli phulo liza kufundisa abasebenzi baseMzantsi Afrika ngamalungelo noxanduva lwabo. Liza kuphawula nangezinto ezibe yimpumelelo zabasebenzi baseMzantsi Afrika lize lihlole nokuthotyelwa kwemithetho yezabasebenzi. Le nyanga iza kuquka notyelelo lohlolo lwequbuliso kulo macandelo athathwa njenganomkhwa wokophula imithetho yezabasebenzi.Urhulumente uphumeze imithetho yokusebenza ngokungalingani okuninzi nocalulo olungeluhle nesashiywa nalo ngurhulumente wocalucalulo. Injongo ephambili yemithetho yezabasebenzi kukulwela ukuqhubela phambili uphuhliso lwezoqoqosho, ubulungisa kwezentlalo, uxolo kwezabasebenzi nokwenza ukuba kugqube ulawulo lwentando yesininzi emisebenzini. IKhabhinethi ibongoza onke amacandelo ukuba adlale indima yawo ekulungiseni umonakalo wokungalingani wangaphambili ngokusombulula ingxaki yokuhamba ngesantya sonwabu kumba wokuziswa  kwenguqu emisebenzini.2.11. Ukususela ngomhla we-17 ukuya kowama-23 kuTshazimpunzi wowama-2017 urhulumente uqhube iVeki yeSizwe yesi-6 yokuGxininisa kwiiMbizo yalo rhulumente wathatha intambo zolawulo ngeyeSilimela kowama-2014. Le veki iphawulwe zindibano ezininzi zokubonisana phakathi kwamalungu esigqeba nabemi kwaye yenze igalelo kwizicwangciso zikarhulumente ezibanzi zokuphucula ubomi babo bonke abemi beli. IKhabhinethi ibothulela umnqwazi abantu abathe bathatha inxaxheba kwiiMbizo kunye namagosa karhulumente kweli lizwe jikelele, ngenjongo yokusabela kwimingeni yonikezelo-nkonzo nokubonelela ngobomi obungcono kumntu wonke.Ezinye iiMbizo ziquka: ukumiselwa kweZiko lamaShisini amaNcinane kwiKholeji yeMfundo yezobuChwepheshe nezaKhono zoMsebenzi noQeqesho i-Goldfields (TVET) e-Welkom, eFreystata nguMphathiswa woPhuhliso lwamaShishini amaNcinci, uNksz Lindiwe Zulu. Eli Ziko lenze igalelo ekuncediseni kwingxaki yentswela-ngqesho yolutsha ngokulubonelela ngenkxaso kwangethuba kumanqanaba okuqala okuqalisa ishishini. Kubanjwe iindibano zokubonisana ezingama-34 kulo lonke eli.  3. Imiba engundaba-mlonyeni3.1. UMongameli uJacob Zuma ukhokele imibhiyozo yama-23 yoSuku lweNkululeko lesizwe ngomhla wama-27 kuTshazimpunzi wowama-2017 phantsi komxholo othi: “Unyaka ka-OR Tambo: Sisonke singena nzulu kulawulo lwentando yesininzi nokwakha isizwe olukhuseleke ngokuthe chatha nolungenalwaphulo-mthetho”.Indibano uMongameli ebayibambile eManguzi, kwaMhlabuyalingana iyinxalenye yephulo lesizwe lokulwa ulwaphulo-mthetho, eyindibano elandela i-Presidential I Siyahlola Monitoring Programme eyayibanjwe kweyoKwindla yowama-2017. Igxininisa umba wokuba kufuneka kuthathwe amanyathelo akhawulezileyo okulwa ulwaphulo-mthetho olwenziwa kunqunyulwe imida ngokukodwa ukuqweqwediswa kweemoto. Urhulumente akalali kukusebenza kulo mmandla ukuncothula ulwaphulo-mthetho nokulungisa imiba yabantu bakwaMhlabuyalingana, kuquka nemingeni echaphaze i-Isimangaliso Wetland Park.Le mibhiyozo ibonakalisa ngemisebenzi eyimpumelelo yeli lizwe ukususela kowe-1994 ngeli xesha siwuqonda umsebenzi osadinga ukwenziwa ekwakheni uMzantsi Afrika omanyene ngokuyinene, ongenacalucalulo ngokobuhlanga, ngokwesini, onolawulo lwentando yesininzi nonempumelelo. Ngenyanga yeNkululeko sibhiyozela igalelo kwinkululeko yethu nolawulo lwentando yesininzi, lalowo wayesakuba nguMongameli woMbutho weSizwe (i-ANC) noliqhawe lesizwe, u-Oliver Reginald Tambo, nobezakugqiba iminyaka eli-100 kulo nyaka ukuba ebesaphila.3.2. Njengenxalenye yenkqubo yeNyanga yeNkululeko uMphathiswa wezoNxibelelwano, u-Ayanda Dlodlo, uqalise iindibano zokufakana imilomo nolutsha njengenxalenye yeengxoxo eziqhubekayo malunga nokuba kuthetha ntoni kulo “UKUBA NGUMNINI WENKULULEKO YAKHO”, olu qhagamshelwano lusetyenziselwe ululandela ezi ngxoxo kumakhasi onxibelelwano.IKhabhinethi ibongoza ulutsha ukuba lusebenzise ilungelo noxanduva lwalo ngobulumko luze lubahloniphe abo bathi balwela inkululeko yethu, nexhanyulwa nguye wonke umntu kwilizwe lethu eliphantsi kolawulo lwentando yesininzi.3.3. IKhabhinethi iyayamkela intlanganiso yokuqala yegqiza eliphezulu loMzantsi Afrika-China leeNdlela zokuSebenzisana Phakathi Kwabantu (i-PPEM) nebibanjwe ukususela ngomhla wama-24 ukuya kowama-27 kuTshazimpunzi. Oku ibikufezekiswa kwesivumelwano esisusela kuTyelelo lwasebuRhulumenteni oluza eMzantsi Afrika phakathi kukaMongameli uJacob Zuma noMongameli u-Xi Jinping. IIMC malunga neNdlela yokuSebenzisana Phakathi Kwabantu, ebikhokelwa nguMphathiswa uNathi Mthethwa isingathwe nguSekela Nkulumbuso u-Lui Yandong nabathunywa be-People’s Republic of China.Kutyikitywe uninzi lwezivumelwano zentsebenziswano ezingaphakathi kwale mixholo ibanzi mibini – uPhuhliso lwabaSebenzi, noPhando-nzulu noPhuhliso. Uhlumo lwezoqoqosho oluxhanyulwa ngumntu wonke lubonakaliswa yinguqu egqibeleleyo yezentlalo noqoqosho kwaye luhamba kunye nokuxhotyiswa kwabantu beli, ingakumbi ulutsha lweli lizwe kumanqanaba awohlukeneyo. IKhabhinethi iyayamkela inkxaso yesipho sezixhobo zezempilo (ezenziwe eMzantsi Afrika) evela kurhulumente wase-China, njengenxalenye yesivumelwano sentsebenziswano kwezempilo phakathi kwe-Afrika ne-China, oku kuza kunceda ukuphucula umgangatho wonikezelo-nkonzo kwizibhedlele zikawonkewonke.Ngezi zivumelwano zentsebenziswano zozibini ezi zizwe zizimisele ukusebenzisana ngezixhobo zobuchwepheshe bale mihla eziza kuxhanyulwa ngala mazwe omabini, uqeqesho lootitshala nokwabelana ngezakhono kwicandelo lezemfundo, ngokukodwa kwiZibalo, iNzulu-lwazi nobuChwepheshe njengesiqalelo sokukhula koqoqosho lolwazi. Eminye imimandla yentsebenziswano ephuculiweyo iquka: inkcubeko; unxibelelwano, ezempilo, inzulu-lwazi nobuchwepheshe; imidlalo; ukhenketho; imicimbi yezabasetyhini neyolutsha.3.4. IKhabhinethi idlulisa amazwi ovelwano kwiintsapho nabahlobo babantu abangama-235 abathe baphulukana nobomi babo ngenxa yeengozi zeendlela ngexesha leeholide zePasika. Iinkcukacha-manani zeli xesha zibonakalisa ukuba ama-50% kwabo baswelekileyo ibingabahambi-ngeenyawo, kulandela abakhweli abangama-24% ize abaqhubi ibe li-19%.3.5. IKhabhinethi nayo njengoMongameli uJacob Zuma ivakalisa udandatheko nomothuko omkhulu ngokusweleka kwabantwana besikolo abali-18, nabantu ababini abadala ngexesha kusenzeka ingozi eyoyikekayo yeteksi eBronkhorstpruit, ngaphandle nje kwePitoli. Soleka umsundulu kwisimemezo esenziwe nguMongameli uZuma sokuba abezomthetho mabaphande ngokukhawuleza unobangela wale ngozi. IKhabhinethi ibulela onke amasebe karhulumente, imibutho engekho phantsi korhulumente (ii-NGO), amagcisa nabezoshishino abaxhasa iintsapho ezichaphazelekayo kwakunye nabafundi nabasebenzi besikolo seMfundo ePhakamileyo saseMahlenga neSikolo sePrayimari iRefano ngeli xesha linzima kangaka.Inyhikitya yokufa ezindleleni, ngokukodwa ngexesha leeholide eMzantsi Afrika, ihleli iyinkxalabo yesizwe. Kwiimeko ezininzi oku kusweleka bekunokuthintelwa ngokuziphatha ngendlela enenkathalo nokusetyenziswa kweendlela zeli lizwe ngokunenkathalo. Ukuqhuba ngokungakhathaleli ngozi konke-konke nangokungenankathalo akwamkeleki kwaye bonke abantu baseMzantsi Afrika bayabongozwa ukuba baluthathele kubo uxanduva lokhuseleko lwabo ezindleleni zeli.  3.6. IKhabhinethi ibothulela umnqwazi abecandelo lezothutho leebhasi ngokubuyela emsebenzini emva kuqhankqalazo olungabanga naziganeko zabundlobongela, libonisa indlela yokuqhankqalaza yabasebenzi. Indima edlalwe nguMphathiswa wezeMisebenzi kufuneka inconyiwe ngokuququzelela isiphelo soluqhankqalazo kweli candelo libaluleke kakhulu kuqoqosho lwethu.3.7. IKhabhinethi ixhalabile kukuqhambuka kwakutsha nje kobundlobongela eVuwani emva kwesigqibo seBhodi yoCando-mida yooMasipala sokuyifakela phantsi komasipala omtsha. IKhabhinethi ikugxeka kakhulu ukusetyenziswa kwabantwana bethu njengesixhobo sothethathethwano, ukuvalwa kwezikolo iiveki ngeeveki kulenza mfiliba ikamva laba abantwana nabathi bathwaliswe umthwalo ongaphezulu kwabo.Ubundlobongela, izoyikiso, ukutshatyalaliswa, okanye amanyathelo athi akhokelele ekutshatyalalisweni kwezikolo okanye abafundi bavinjwe ithuba lokuya eskolweni akunandawo tu kweli lizwe lethu lilawulwa ngokwentando yesininzi.IKhabhinethi iyawubulela umsebenzi owenzwe yi-IMC, ikhokelwa nguMphathiswa woLawulo lweNtsebenziswano neMicimbi yezeMveli uMnu Des Van Rooyen nokutyelelwa nguMphathiswa wezamaPolisa, uFikile Mbalula, kwaye uyaluxhasa uluvo lokuba izenzo zolwaphulo-mthetho kuquka nokonakaliswa nokutshatyalaliswa kwempahla nezakhiwo akuzikunyanyezelwa. UMongameli uJacob Zuma kulindeleke ukuba adibane neKumkani yaMaVenda uKumkani Toni Mphephu Ramabulana kunye neenkokeli zomthonyama zesithili saseVhembe ngelinge lokuzisa uzinzo. IKhabhinethi iyagxininisa ukuba imali nezixhobo zoncedo ezichithwe ekulungiseni izikolo ezonakalisiweyo yimali ebiza kusetyenziswa kwezinye iinkqubo zikarhulumente.3.8. IKhabhinethi ikwacela inzolo nozinzo emva koqhankqalazo obelunobundlobongela kwidolophu yase-Lichtenburg nakwilokishi yase-Blydeville, kuMasipala wasekuHlaleni waseDitsobotla, eMntla Ntshona. Ukuya esikolweni kuye kwaphazanyiswa, iivenkile zatyhuthulwa zaza iimoto kunye nezindlu eziliqela zatshiswa. INkulumbuso yaseMntla Ntshona, u-Supra Mahumapelo, uchonge iqela labaPhathiswa kwiPhondo (ii-MEC) abahlanu noosodolophu ababini ukuba baphande baze balungise imingeni yonikezelo-nkonzo kulo mmandla.3.9. IKhabhinethi iyalucela uluntu lwase-Coligny, eMntla Ntshona ukuba libuyeke ubundlobongela  lize livumele uMbutho wamaPolisa aseMzantsi Afrika (i-SAPS) e-Coligny ukuba ugqibezele uphando lwaqwo ngokusweleka komntwana, ukuqinisekisa ukuba buyenziwa ubulungisa.Abemi beli bayabongozwa ukuba bavakalise iinkxalabo zabo ngokusebenzisa amaziko akhoyo asemthethweni kwaye bakwenze oko ngokulandela umthetho.3.10. Urhulumente uwothulela umnqwazi amaziko ogcino-mthetho ngomsebenzi oncomekayo wokubamba abenzi bobundlobongela kwabasetyhini nakubantwana.Kulo meko, iKhabhinethi iyawamkela amanyathelo akhawulezileyo athe athathwa liCandelo lokuLwa ukuRhweba ngaBantu looKhetshe kunye neQela lokuSabela ngobuChule le-SAPS nelithe labambaumfundisi ozinze eDurban ngesimangalo sokurhweba ngabantu eBhayi. Kungumsebenzi noxanduva labo bonke abemi boMzantsi Afrika ukuba basebenzisane nabasemagunyeni ukukhusela abantu beli basetyhini nabantwana kubabulali kwaye siqinisekise ukuba siyayenza eyethu indima ukwenza iindawo ezihlala abantu beli zikhuselekile.4. Imiyalezo4.1. IKhabhinethi iyavuyisana noZolani Tete ngokuphumelela intshinga yodidi lwebhantamu yoMbutho wezamaNqindi weHlabathi (i-WBO). Oku kumbeka kwindawo elungele ukudibanisa iintshinga zehlabathi – oku kuthetha ukuba ngoku angakwazi ukucela umngeni kwiintshinga zehlabathi kwimibutho yomine emikhulu yezamanqindi yehlabathi: iBhunga lezaManqindi leHlabathi (i-WBC), uMbutho wezaManqindi weHlabathi (i-WBA) kunye neManyano yezaManqindi yeHlabathi (i-IBF).   4.2. IKhabhinethi nayo njengoMongameli uJacob Zuma ithumela amazwi ovelwano kusapho nabahlobo bomcebisi oligqala ekwanguye nomqeqeshi, uNick Durandt, nobesaziwa ngesakhono sakhe sokuvelisa iimbethi-manqindi ezizintshatsheli kwakunye nokuthatha amakhwenkwe asemancinane awasuse ezitalatweni aze awenze abe zintshatsheli.5. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.5.1. Amalungu achongwe nguMongameli weNkundla yeSizwe yamaTyala wabaThengi, aqalisa ukusebenza ngomhla wesiVumelwano sokuQondana sikaMongameli esifanelekileyo:a) Njing. Joseph Mandal Maseko (uSihlalo wesiGqeba);b) Nksz Laura Best (uSekela-Sihlalo);c) Mnu Lulama Andisa Potwana (ilungu elisisigxina);d) Nksz Penelope Anne Beck (ilungu lethutyana);e) Adv. Hope Fiona Neo Sephoti (ilungu lethutyana);f) Nksz Diane Reinette Terblanche (ilungu lethutyana);g) Nksz Nomfundo Maseti (ilungu lethutyana);h) Nksz Maleho Margaret Daisy Nkomo (ilungu lethutyana);i) Njing. Bonke Clayton Dumisa (ilungu lethutyana);j) Njing. Tanya Ann Woker (ilungu lethutyana);k) Njing. Kasturi Moodaliyar (ilungu lethutyana);l) Gq Maria Claudina du Toit (ilungu lethutyana);m) Mnu Xolela Christopher May (ilungu lethutyana);n) Mnu Fungai Khumbulani Sibanda (ilungu lethutyana);o) Mnu Lehlohonolo Lucky Rabotapi (ilungu lethutyana);p) Mnu Trevor Albert Bailey (ilungu lethutyana); kunyeq) no-Adv Frans Kgolela Manamela (ilungu lethutyana).5.2. Ukuchongwa kwamalungu angengowesigqeba solawulo kwiBhodi yeQumrhu leziXhobo laseMzantsi Afrika (i-ARMSCOR):a) Sekela-Mphathi woMkhosi waseLwandle (odla umhlala-phantsi) RJ Mudimu (uSihlalo noqeshiweyo kwakhona);b) Nksz Thuthukile Skweyiya (uSekela-Sihlalo noqeshiweyo kwakhona);c) Gq Moses Khanyile (uqeshiwe kwakhona);d) Mnu Ndumiso M Tyibilika (uqeshiwe kwakhona);e) Mnu Raymond Mlungwana Vokwana (uqeshiwe kwakhona);f) Adv Virginia Lee Anne De La Hunt (uqeshiwe kwakhona);g) Nksz CE Simpson;h) Nksz T Mhlan; kunyei) noNozakuzaku TJ Ndhlovu.5.3. Mnu Kgabo Mahoai njengoMlawuli-Jikelele kwiSebe lobuDlelwane baMazwe ngamazwe neNtsebenziswano.Imibuzo: Willy Hlopheka BaloyiInombolo yoqhagamshelwano: 0833907147 "
INtetho kwiNtlanganiso yeKhabhinethi yomhla we-10 kuCanzibe wama-2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/xh/speeches/statement-cabinet-meeting-10-may-2017-11-may-2017-0000,"IKhabhinethi ibidibene ngoLwesithathu, umhla we-10 kuCanzibe wama-2017, eTuynhuys, eKapa.1. IQonga lezoQoqosho lweHlabathi (i-WEF) e-Afrika1.1. IKhabhinethi iyakwamkela ukusingathwa ngempumelelo kwentlanganiso yama-27 yeQonga leHlabathi lezoQoqosho (i-WEF) e-Afrika apho uMongameli uJacob Zuma ebekhokela iQhiza loMzantsi Afrika, iiNtloko zemiBuso nooRhulumente zelizwekazi lase-Afrika, iinkokeli zezorhwebo noshishino eziphuma mbombo zone zehlabathi kunye neenkokeli zemibutho yoluntu.Le nkomfa ibibanjelwe phantsi komxholo othi: “Ukuphumeza uHlumo oluXhanyulwa Nguye Wonke: Iinkokeli eziPhendulayo nezineNkathalo”.1.2. Le seshoni yama-27 ye-WEF e-Afrika iqinisekise ihlabathi ukuba uMzantsi Afrika uselelinye lamazwe anomtsalane kubatyali-zimali kweli lizwekazi le-Afrika. Abaququzeleli bale ndibano baqinisekisile ukuba abathunywa abangaphezulu kwi-1 000 bebezimase lo msitho, inani elo ekungazange kufikelelwe kulo kwi-WEF e-Afrika ngaphambili.1.3. Umoya omhle wentsebenziswano phakathi kukarhulumente nabezoshishino ngethuba le-WEF e-Afrika uncomeka kakhulu.Ezi ngxoxo bezityebile kwaye zishushu zinike uMzantsi Afrika ithuba lokubonisa inkqubela oyenzileyo ukufikelela kuhlumo loqoqosho oluxhanyulwa ngumntu wonke nokubonisa ukuba amasango oMzantsi Afrika avuliwe ukuba abatyali-zimali beze kutyala imali.UMzantsi Afrika usesekhondweni lokuzalisekisa isiCwangciso soPhuhliso seSizwe (i-NDP) ukuze kuliwe intlupheko, ukungalinani nentswela-ngqesho.2. Ezothutho2.1  Ukuphehlelelwa koololiwe abatsha bakwa-PRASA (i-Arhente yoMzantsi Afrika yooLoliwe Abakhwelwa ngaBantu) kunye nenkonzo yololiwe, nguMongameli uJacob Zuma ngomhla we-9 kuCanzibe ngowama-2017 eSitishini sasePitoli kuyinxalenye yephulo likarhulumente eliqhubekayo lokuqinisekisa ukuba kukho izithuthi zikawonke-wonke ezifikelelekayo nezithembakeleyo, ngolo hlobo kuphuculwe iziseko zeli lizwe ezingundoqo zezoqoqosho.  2.2 Aba loliwe bakwa-Metrorail batsha bayinxalenye yoololiwe abatsha abaza kuthengwa ngurhulumente kule minyaka izayo ili-10 ukuya kweli-15 njengenxalenye yeNkqubo ka-PRASA yokuPhucula ooLoliwe.Eli phulo liza kudala amawaka emisebenzi esigxina nezithuba zemisebenzi, umzi-mveliso wokwenziwa koololiwe abatsha uyakhiwa eNigel e-Ekurhuleni. Oku kukuqala kokusebenza kwesiVumelwano esityikitywe nelizwe lase-France nelaseBrazil phakathi ko-PRASA no-Alstom.2.3 Aba loliwe batsha bale mihla bakwa-Metrorail (baBantu) abekho abafana nabo ngokuhamba kamnandi nangokubamba ixesha, futhi abakhweli bazo baza kukonwabela kakhulu ukuhamba ngazo.Eli phulo liyinxalenye yophuhliso lwezoqoqosho oluqhutywa ngurhulumente ngokusebenzisa iphulo elikhulu lophuhliso lweziseko ezingundoqo kwaye aba loliwe balungiselelwe nokuba bakwazi ukukhwelisa abantu abakhubazekileyo.2.4 IKhabhinethi imemelela bonke abemi boMzantsi Afrika ukuba bazingce ngalo msebenzi mngaka futhi babakhusele aba loliwe batsha ukuba bangonakaliswa.3. Izidube-dube zaSevuwani3.1  IKhabhinethi iyakwamkela ukungenelela kukaMongameli Zuma eVuwani eLimpopo. UMongameli uye wadibana neThole leSilo, lisiSilo Ngokwalo, uKumkani uToni Mphephu Ramabulana weSizwe samaVenda, kwakunye namanye amahlakani amele uluntu ngelinge lokuzama ukuba kukhangelwe isisombululo esiza kwanelisa wonke umntu kwimiba ibiphakanyisiwe.3.2 Kule ntlanganiso siye samkelwa isiphakamiso soMntwan’egazi sokuba uMasipala wesiThili saseVhembe kufuneka ibe nguye obonelela abantu baseVuwani ngeenkonzo ngeli thuba ingxaki yomba wokucandwa kwemida isaxoxwayo. Esi siphakamiso sihambelana nemithetho elandelwayo xa kulawulwa oomasipala.3.3 Kuye kwagqitywa nokuba amasebe afanelekileyo kazwelonke nawamaphondo kufuneka anike inkxaso kulo masipala wesithili ukuze akwazi ukwenza lo msebenzi wongezelelweyo mtsha. Noxa kunjalo, le ntlanganiso iye yagxininisa ukuba esi sigqibo asithethi ukuba umasipala omtsha (i-LIM 345) uyapheliswa.Esi sigqibo siyinxalenye yamalinge karhulumente okuzibophelela ekuzameni ukufumana isisombululo esiza kwanezisa wonke umntu.3.4 Le ntlanganiso uMongameli ebeyibambe nabo bonke abachaphazelekayo ekhokelele ekubeni izikolo namashishini abuyele kwimeko yesiqhelo. IKhabhinethi iyawabulela amahlakani ngokunyanzelisa ukuba izivumelwano ebeziphakanyiswe yiKumkani zifezekiswe.UMongameli uzimisele ukuphinda abuyele kubantu baseVuwani aye kubonisana nabo. Umhla aza kubuyela ngawo kuza kuboniswana ngawo noMhlekazi oBekekileyo uKumkani uToni Mphephu Ramabulana kunye nawo onke amahlakani achaphazelekayo akulaa mmandla.3.5 IKhabhinethi icela abazali noluntu ukuba bawaxhase amalinge esebe okungenelela ukuze kuqinisekiswe ukuba bonke abafundi babuyela esikolweni bafunde iincwadi zabo nokuzama ukuleqa umsebenzi abasemva kuwo bencediswa ngamanyathelo okungenelela aqhutywayo kuzo zonke izikolo.4. Uqhankqalazo olunobundlobongela4.1 IKhabhinethi icela uluntu ukuba lwahlukane nobundlobongela, ukugrogrisa nokutyhuthula iivenkile xa bevakalisa izikhalazo zabo. Ubundlobongela nokutyhuthula iivenkile kunye nokutshabalalisa izakhiwo neempahla zamashishini okwenzeke kutsha nje eColigny, e-Eldorado Park nase-Ennerdale kugxekwa kabukhali yiKhabhinethi.4.2 IKhabhinethi icela bonke abantu ukuba bavaklise izikhalazo zabo ngendlela eyakhayo, akunyanzelekanga ukuba bade bonakalisa iimpahla zoluntu okanye banyhashe amalungelo abanye abantu.4.3 UMongameli wenza isimemezelo ngethuba leNtetho engoBume beSizwe (i-SoNA) yowama-2015 sokuba iNtlanganiselo yezobuLungisa, uThintelo loLwaphulo-mthetho kunye noKhuseleko (i-JCPS) izilwe kangangoko izaganeko zoqhankqalazo ezinobundlobongela nezonakalisa iimpahla zoluntu.IKhabhinethi iyalibethelela kwakhona ikhwelo eyalihlabayo lokuba umthetho nawo awuzikuhleka kwabo nabo baphula umthetho.4.4 IKhabhinethi icela onke amahlakani ukuba angqubanise iintloko ngeenjongo zokusombulula imiba ekungabonwa ngasonye ngayo e-Ennerdale, Eldorado Park naseColigny.5.Umthetho-sihlomelo oyilwayo weziko lolwaphulo-mthetho kwezezimali (i-FICA)5.1 IKhabhinethi iyakwamkela ukutyikitywa koMthetho-sihlomelo oYilwayo weZiko loLwaphulo-mthetho kwezeziMali (i-FICA) nguMongameli Zuma ukuba ube ngumthetho. UMzantsi Afrika njengelizwe eliyinxalenye yamazwe alwa unaniselwano ngemali olungekho mthethweni, nawo uza kuzayamanisa namanyathelo ehlabathi okungenelela afuna ukulwa ukuthutyeleziswa kwemali kunye nokuncediswa ngemali kwamaphulo obunqolobi.5.2 Lo Mthetho uYilwayo uza kuba negalelo ekwenzeni inkqubo yezezimali eMzantsi afrika ukuba ihlonitshwe futhi yenze izinto elubala, futhi oko kuza kwenza ukuba kube nzima kwabo baphula umthetho bayinxalenye yabo bangahlawuli zirhafu, bathubelezisa imali futhi bananiselana ngemali ngokungekho mthethweni ngeenjongo zokufihla imali kusetyenziswa ubuxhaka-xhaka neenkqubo zezimali zoMzantsi Afrika.Lo Mthetho uYilwayo ungomnye weminye imithetho esinayo njengelizwe lokulwa ulwaphulo-mthetho oluqhutywa zizifundiswa kurhulumente nakumashishini abucala.5.3 IKhabhinethi ixelelwe nguMphathiswa wezeMali ukuba iintlanganiso zokubonisana ziyaqhuba kwaye ziza kuqukunjelwa kungekudala ukuze kuqinisekiswe ngenkqubo yokubhengezwa kwemithetho nemigaqo eza kuchaphazela uMthetho we-FICA.6. Izigqibo zekhabhinethi6.1 UMphathiswa wezeMali unike iKhabhinethi amagqabantshintshi ngeentlanganiso zeNtwasahlobo zeNgxowa-mali yeHlabathi yeziMali (i-IMF) neBhanki yeHlabathi, namaPhulo okuTsala abaTyali-mali kunye neentlanganiso ze-WEFA. Uye wanika neenkcukacha ngesiVumelwano se-G20 neziphakamiso ze-Afrika kunye neenkxalabo zabatyali-zimali kunye nee-arhente ezihlela amazwe ngokwesakhono sawo sokubhatala izikweliti.Kubekho iingxoxo ezinzulu ngemeko yoqoqosho lwehlabathi nolwengingqi nokuba kufuneka senze ntoni ukulungisa le ngxaki yokubekwa kwelona zinga lisezantsi ngokwesakhono sokukwazi ukuhlawula izikweliti.6.2 IKhabhinethi iphinde yakubethelela ukuba isazimisele nokuqhubeleka nemigaqo-nkqubo yezezimali eyayicaciswe kwiNtetho yoHlahlo Lwabiwo-mali lowama-2017, ukuqaliswa kwenguqu ukuze kuphuculwe ulawulo kumashishini karhulumente; ukugcina umyinge wemali ebekelwe inkcitho nokuqinisekisa ukuba amatyala karhulumente awanyuki.Inkqubo karhulumente yokukhawulezisa ukuqaliswa kweenguqu kwiindlela uqoqosho olumi ngayo ukuze lukhule njengoko kutshiwo kwisiCwangciso esiManqaku aliThoba iseyiyo enokusetyenziswa ukusabela kweminye yemiba ephakanyiswe ngabatyali-mali.6.3 IKhabhinethi iyayamkela ingxelo ebesanda ukukhutshwa yinkampani i-EY Consultancy emalunga noTyalo-mali lwangaPhandle oluza Ngqo e-Afrika. Le ngxelo iwuchaza uMzantsi Afrika njengelinye lamazwe anoqoqosho olukhulu kwaye ubekwa kwindawo yesibini kuLuhlu lowama-2017 lwase-Afrika lokuba Nomtsalane.6.4 IKhabhinethi iye yaxelelwa nangohambo lwee-Arhente zokuHlela iSakhono sokuBhatala iziKweliti oluzayo oluza kweli ukuze zingqubanise iintloko nemibutho emininzi kunye nezikhulu zikarhulumente. 6.5 IKhabhinethi iyivumile iDrafti yesiCwangciso-qhinga esiHlaziyiweyo sezoThutho emaPhandleni.Esi sicwangciso-qhinga sisabela kanye kwimiba ephambili koomasipala bezithili zasemaphandleni nakumaphondo anemimandla emininzi engamaphandle ngokusombulula umba wokungabikho kweziSeko ezinguNdoqo neeNkonzo ezifanelekileyo zezoThutho emaPhandleni into leyo ephazamisa uphuhliso lezoqoqosho.Ukuqaliswa kwesi sicwangciso-qhinga kuza kuncedisa ekukhuliseni uqoqosho loomasipala nolwamaphondo ngokwenza izithuthi zikawonke-wonke zifikeleleke.Oku kuza kwenza ukuba kube lula ebantwini ukusuka emaphandleni baye ezidolophini, ngeenjongo zokunceda imimandla yasemaphandleni ukuba ikwazi ukuthatha inxaxheba kuqoqosho lwelizwe ngobubanzi.6.6 IKhabhinethi iwuvile uMgaqo-nkqubo oBanzi wezoThutho zaseManzini.  Lo mgaqo-nkqubo ubonakalisa ukuzimisela kukarhulumente kuhlumo, uphuhliso kunye nokutshintsha icandelo lezothutho lwasemanzini loMzantsi Afrika, ukuze luxhase uphuhliso lwezoqoqosho nolwezentlalo ngeli thuba lifaka igalelo kurhwebo lwehlabathi.Oku kuhambelana nemiba ekhokeliswa phambili ngurhulumente ngokumayelana ne-Operation Phakisa ngokukhuliswa koQoqosho lwaseLwandle.Futhi kukwahambelana neenjongo ezibanzi zokusebenzela ukukhulisa uqoqosho kunye nokuncedisa kumaphulo okudala imisebenzi, njengoko kucacisiwe kwisiCwangciso soPhuhliso seSizwe (i-NDP) kunye nesiCwangciso seSizwe seziSeko ezinguNdoqo.6.7 IKhabhinethi ikuvumile ukupapashwa kweDrafti yesiCwangciso-qhinga seziThuthi Ezingenzi Monakalo kwiNdalo ukuze uluntu luhlomle kuyo. Icandelo lezothutho lidlala indima ebalulekileyo ekwenzeni ukuba urhwebo lwehlabathi luqhutywe ngeendlela engazikuthibaza uqoqosho, futhi yenze umonakalo kwezentlalo nakwindalo.Icandelo lezothutho liyintsika yoqoqosho nentlalo eMzantsi Afrika kuba linceda abantu batsho bakwazi ukuya kwiindawo abafuna ukuya kuzo neempahla zithuthwe.Nangona kunjalo, imisi ekhutshwa zizithuthi inegalelo elikhulu kwiigesi ezichaphazela iqondo lobushushu bomhlaba (i-GHG), zona izithuthi ezihamba ezindleleni zikhupha umsi omninzi. Esi sicwangciso-qhinga siphakamisa amanyathelo okungenelela aza kunciphisa iigesi ezenza i-GHG ngokwemimiselo yophuhliso oluzinzileyo.6.8 IKhabhinethi ivumile ukuba uMzantsi Afrika ube lilungu loMfelandawonye wezobuChwepheshe wase-Afrika.Eli liphulo lokusebenzisana elikhokelwa ngamazwe ase-Afrika futhi ligxile ekuqambeni izisombululo ezifanelekileyo nokwabelana ngezixhobo zokusebenza ukuze kuliwe imingeni yezophuhliso eli lizwekazi elijamelene nayo.Eli liphulo likhokelisa phambiil iintlobo zokuxhakaxhaba bobuchwepheshe bolwazi nonxibelelwano kwi-Ajenda yezoPhuhliso yowama-2063 yamazwe ase-Afrika.UMzantsi Afrika uza kuzuza ngokwezoqoqosho kunye nangokwezopolitiko ngokuthatha inxaxheba kulo Mfelandawonye wezobuChwepheshe wase-Afrika.Ngokulungelelanisa icandelo lezobuchwepheshe loMzantsi Afrika kunye nobunganga balo neenkqubo zophuhliso zoMfelandawonye wezobuChwepheshe wase-Afrika, uMzantsi Afrika uz a kuncedisa kuhlumo lwamashishini eli lizwekazi.6.9 IKhabhinethi ikuvumile ukuphunyezwa koMgaqo-nkqubo weSizwe weSebe leMfundo esisiSeko weNtsholongwane kaGawulayo (i-HIV), iziFo ezoSulela ngokuLalana (ii-STI) kunye neSifo sePhepha (i-TB).Umgaqo-nkqubo wowe-1999 wawugxininisa kuzo zonke iindlela zokulumkela kunye neendlela zokuzikhusela ezisekelwe kunyango, ungawuseli so kakhulu umba wezinto zeendlela ubomi bethu esibuphila ngayo, iimeko zezentlalo kwakunye neendlela esiziphethe ngazo njengezinto ezibalulekileyo ezibangelala i-HIV.Lo mgaqo-nkqubo ucebisa ukuba masiyitshintshe yonke indlela esiyibona ngayo i-HIV siyibone njengesifo ekufuneka silawulwe kusetyenziswa indlela esetyenziswa ukulawula iinkonzo zezempilo zoluntu, kunye nokukhokeliswa phambili kwengxaki ye-TB ezikolweni, phakathi kwezinye izinto. Lo mgaqo-nkqubo uza kusetyenziswa uquke abantu abaninzi uquke abafundi, ootitshala kunye namagosa kwizikolo zikarhulumente ngokunjalo nakwezizimeleyo.7. Imithetho Eyilwayo7.1 IKhabhinethi ikuvumile ukungeniswa ePalammente koMthetho-sihlomelo oYilwayo weeNkampani yeziKhululo zeeNqwelo-moya wowama-2017, kunye noMthetho-sihlomelo oYilwayo weeNkonzo zezoLawulo lweeNqwelo-moya eMoyeni nobuChwepheshe bokuLawula iiNqwelo-moya eMoyeni.Izilungiso kule Mithetho-sihlomelo zilungiselelwe ukunika umthetho osisigxina. Ezi zilungiso zinika nethuba lokuba kumiselwe iikomiti zokubhena, eziza kusetyenziselwa ukusombulula iimbambano.8. Imisitho ezayo8.1 UMongameli uJacob Zuma uza kwenza intetho yokuvula i-Indaba yezoKhenketho yowama-2017 eza kube ibanjelwe kwiziko i-Inkosi Albert Luthuli International Convention Centre eDurban phakathi komhla we-16 nowe-18 kuCanzibe wowama-2017.Le yingqungquthela yehlabathi eza kubonisa ngeemveliso zoMzantsi Afrika zecandelo lezokhenketho nelokuntenda. Le Indaba iza kukhuthaza futhi ixhase amaphulo aqhubayo okuzisa iinguqu kunye nophuhliso kwicandelo lezokhenketho loMzantsi Afrika ingakumbi ngokwendima edlalwa ngoosomashishini abasakhasayo kunye nabanikazi bamashishini amancinci.Ngabakhenkethi abavela kumazwe angaphandle abangaphezulu kwizigidi ezili-10 abangena eMzantsi Afrika ngowama-2016, into leyo ithetha ukuba bangaphezulu nge-13% kwabo bowama-2015.Eli zinga lingaphezulu kakhulu kumyinge oyi-3% ongumyinge wehlabathi wokunyuka kwamanani wabakhenkethi ngeli xesha linye. Ngeli thuba uMzantsi Afrika uza kube usingathe le Indaba yezoKhenketho uza kuxhamla ngokuza kwenkitha yabathunywa abaza kutyelela eli lizwe lakuthi.8.2 UMphathiswa wezaMandla uNksz Mmamoloko Kubayi uza kukhokela iphulo leNyanga yaMandla kule nyanga phantsi komxholo othi: “Ukukhuthaza iintlobo zamandla ezahlukeneyo ezifikelelekayo nezizinzileyo ngeenjongo zokuxhasa ingunqu ezimandla zezentlalo nezoqoqosho’.Eli phulo liza kufundisa, lazise futhi linike namathuba okufakana imilomo noluntu malunga nemiba yokusebenzisa amandla ngobunono, ubukho bamandla aneleyo kunye nezinye iintlobo zamandla nokuba ibaluleke kangakanani indlela amakhaya, abezoshishini kunye nemizi-mvelisi eyisebenzisa ngayo umbane.8.3 IiVoti zoHlahlo Lwabiwo-mali zamaSebe zowama-2017 eziza kubanjwa kuCanzibe ngowama-2017 ziza kunika amasebe ithuba lokuba axelelele ipalamente kunye noluntu ngobubanzi ngendlela aza kuyisebenzisa ngayo imali ayabelwe ngowama-2017.Amasebe aza kusebenzisa eli thuba acacisele uluntu ukuba iinkqubo zawo zalo nyaka-mali umiyo ziza kube ziqulathe ntoni na. IKhabhinethi icela uluntu ukuba luzifunde luzicokise ezi Voti zoHlahlo Lwabiwo-mali njengoko ziza kube zinikezelwa epalamente ngokweenkqubo zepalamente. 8.4 ISebe lezaManzi noGutyulo liza kusingatha iVeki yezoGutyulo phakathi komhla we-16 nowama-22 kuCanzibe ngowama-2017 phantsi komxholo othi: UGutyulo luSetyenziselwa iMpilo neSidima Sabantu”. Urhulumente uzimisele ukubuyisela abemi boMzantsi Afrika isidima sabo ngokubabonelela ngeenkonzo zogutyulo.Ngale veki kuza kugxininiswa kakhulu ekukhokeliseni phambili iNkqubo yokuPhelisa Amabhakethi.Ngethuba lale veki kuza kunikezelwa izindlu zangasese ezigungxulwayo kubantu abakuMasipala weNgiqi waseNketoane, eFreyistatha kunye noMasipala weNgingqi iDavid Kruiper eMntla Koloni njengenxalenye yokukhawulezisa iinkonzo zogutyulo ukuze kupheliswe inkqubo yokusebenzisa amabhakethi njengezindlu zangasese.8.5 UMzantsi Afrika ubhiyozela iNyanga ye-Afrika phantsi komxholo othi: Ukwakha i-Afrika eNgcono neHlabathi eliNgcono. ISebe lezobuGcisa neNkcubeko liza kukhokela imisitho emininzi eza kugxininisa kubumbano lwe-Afrika.Le misitho iza kufikela kuvuthondaba ngomhla wama-25 kuCanzibe kowama-2017 apho uMongameli eza kusingatha umsitho osisidlo esisesikweni eSefako Makgatho Presidential Guesthouse.Abantu abamenyiweyo kwesi sidlo zinkokeli zemibutho yabantu abaphuma kumazwe angaphandle abahlala apha eMzantsi Afrika uMongameli ebekhe wadibana nabo ngowe-2015.9. Ukutyalwa komkhosi wezokhuselo wesizwe womzantsi afrika (I-SANDF)9.1 IKhabhinethi iyasamkela isigqibo sikaMongameli uJacob Zuma sokwandisa ixesha elibekelwe amajoni e-SANDF atyalwe eDemocratic Republic of Congo (e-DRC).Ukwenza oku kukuncedisa kumalinge okudala uxolo nozinzo kweli lizwekazi le-Afrika ingakumbi kulo mmandla ngokuhambelana noxanduva lwethu njengelizwe eliyinxalenye yamazwe ehlabathi kunye nomgaqo-nkqubo weli wezangaphandle wokuncedisa kumaphulo okudala i-Afrika kunye nehlabathi elingcono.9.2 Ngamajoni e-SANDF angama-1 371 atyalwe e-DRC ukuya kuncedisa kwiPhulo lokuZisa uZinzo loMbutho weZizwe eziManyeneyo. Ixesha aza kulichitha e-DRC la majoni landisiwe lisuka kumhla woku-1 kuTshazimpunzi ngowama-2017 laya kutsho kumhla wama-31 kweyoKwindla ngowama-2018.9.3 Ukutyala kwethu amajoni kweli lizwekazi kulilinge lokuxhasa amaphulo alo mmandla naweli lizwekazi okuzama ukulwa izixholo-xholo, ukukhuthaza uxolo nokhuseleko, ukomeleza ubudlelwane phakathi kwemimandla yeli lizwekazi, ukunyusa izinga lokurhwebelana phakathi kwamazwe ase-Afrika kunye nokulwela uphuhliso oluzinzileyo e-Afrika.10. Iimbasa zesizwe10.1 IKhabhinethi ibaqhwabela izandla bonke abathe bawongwa ngeeMbasa zeSizwe ngo-ngowama-2017. Kulo nyaka ka-OR Tambo, basibonisile ukubaluleka kokusebenzela uMzantsi Afrika ongcono nesizwe esingcono.Sifunda kwimisebenzi yabo emihle, ukuzinikela kwabo, ukuthanda nokubonakalisa umdla ongazenzisiyo wokulwela uluntu nobuntu.I-Order of Ikhamanga yeGolide (mnye), i-Order of Ikhamanga yeSilivere (basixhenxe), i-Order of Ikhamanga yeBronzi (mnye), i-Order of the Baobab yeGolide (mnye), i-Order of the Baobab yeSilivere (babini), i-Order of the Baobab yeBronzi (babini), i-Order of Luthuli yeSilivere (bangama-29), i-Order of Luthuli yeBronzi (mnye), i-Order of Mapungubwe yeSilivere (babini), i-Order of the Companions of OR Tambo yeGolide (mnye).10.2 Ukukhutshwa kweNgxelo ye-17 yeKhomishini yoLungelelwaniso lwezeNgqesho nguMphathiswa wezabaSebenzi uNksz Mildred Oliphant kubonakalisa indlela esihamba kancinci ngayo isantya sokuzisa iinguqu kwimisebenzi emininzi apha eMzantsi Afrika.Le ngxelo ibonakalisa ukuba sisekude kakhulu ekufikeleleni kwisizwe apho abasebenzi bebonakalisa iintlanga ezahlukeneyo zoMzantsi Afrika ngokulinganayo. Abantu abaNtsundu, abantu basetyhini kunye nabantu abakhubazekileyo ngabona bantu bavinjwa amathuba kuwo onke amabakala oLungelelwaniso kwezeNgqesho.10.3 Le ngxelo ibonisa ukuba abantu abamhlophe ngabo abakwizikhundla eziphezulu ezingama-68% zeli lizwe kurhulumente nakumashishini abucala, inani elo lilinani eliphindwe kathandathu labantu abamhlophe asele bekwinqanaba lokusebenza. Abantu abantsundu bona bakwizikhundla eziphezulu ezili-14.4% kuphela.10.4  Njengoko umba wokuzisa iinguqu nowohlumo oluza kuxhanyulwa ngumntu wonke ingxamiseke kakhulu xa kungoku, la manani eenkcukacha zengqesho kwizikhundla eziphezulu awamkelekanga kwaphela. IKhabhinethi iyasamkela isibhengezo esenziwe nguMphathiswa wezabaSebenzi sokuba baza kuthathelwa amanyathelo aqatha abo bophula umthetho.11. Imiyalezo11.1 IKhabhinethi nayo njengoMongameli Zuma ivuyisana noMnu Emmanuel Macron, olindele ukubekwa njengoMongameli waseFrance, kulandela ukuphumelela kwakhe kulonyulo likamongameli lwaseFrance ebelubanjwe ngomhla wesi-7 kuCanzibe ngowama-2017.UMzantsi Afrika ukulindele ngothakazelelo ukusebenzisana norhulumente welizwe laseFrance okhokelwa nguMnu Macron ukuze uqinise amatyathanga entsebenziswano kwezopolitiko, ezoqoqosho kunye nezorhwebo asele engqingqwa phakathi koMzantsi Afrika neFrance.11.2 IKhabhinethi ivuyisana nalowo wayengusodolophu waseRhawutini kunye noSihlalo woMbutho wooMasipala boMzantsi Afrika (i-Salga) uParks Tau ngokonyulwa kwakhona njengomnye usihlalo weGqiza eliPhezulu eliziMeleyo leziZwe eziManyeneyo (i-UN) lokujonga ukufezekiswa kwezibambathiso ze-Habitat III.Le nkqubo yamkelwa yi-UN ukuze ikhuthaze amazwe omhlaba ukuba awuthathele ingqalelo kangangoko umba wofudukelo ezidolophini ngendlela engazikwenza monakalo.11.3 ISebe lezoRhwebo noShishino (i-dti) lawongwa ngeMbasa yeLona Qumrhu liNomboniso Ogqwesileyo kuMboniso wezoRhwebo weHlabathi waseZimbabwe (i-ZITF).Oku kubonakalisa ukuba amalinge amandla eGqiza loMzantsi Afrika okwakha ubudlelwano obuhle nelizwe laseZimbabwe eza neziphumo ezincumisayo kwezoqoqosho.11.4 IKhabhinethi ithumela amazwi ovelwano kurhulumente nabantu beRiphablikhi yaseTanzania emva kwengozi yebhasi ehlasimlisa umzimba apho bathe basutywa kukufa abantu abangama-35, abangama-33 kubo ingabantwana.12. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.12.1 Amalungu eBhodi yeBhodi eziMeleyo yokuLawula Abaphicothi-zincwadi:a) UNksz Amanda L Mazibuko (uqeshiwe kwakhona);b) UMnu Abel Dlamini (uqeshiwe kwakhona);c) UMnu Thiru Pillay (uqeshiwe kwakhona);d) UNksz Nkabaneng T Mashile;e) UNksz Zuziwe Ntsalaze;f) UMnu Mohamad I Motala;g) UMnu Madoda A Petros; kunyeh) noNksz Martie J Janse van Rensburg12.2 Ukuqeshwa kwakhona uMnu. Cedric Monwabisi Masondo njengoMlawuli oPhetheyo kunye noMlawuli wesiGqeba se-Special Risk Insurance Association (SASRIA) SOC LTD.Imibuzo:Phumla WilliamsInombolo yoqhakamshelwano: 083 501 0139"
Intethoo yeNtlanganiso yeKhabinethi yomhla wama-24 kuCanzibe kowama-2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/xh/speeches/statement-cabinet-meeting-24-may-2017-25-may-2017-0000,"IKhabhinethi ibibambe intlanganiso ngoLwesithathu, umhla wama-24 kuCanzibe kowama-2017, eTuynhuys, eKapa.1. Imiba engundaba-mlonyeni1.1. IKhabhinethi ixhalabile ziziganeko ezifuna ukuthatha unyawo zoxhatshazo kunye nobundlobongela obujoliswe kwabasetyhini kweli lizwe. Iziganeko zakutsha nje ziquka ubundlobongela obenziwa zizinqanda-mathe ezithe zakhokelela ekubeni abantu basetyhini abaninzi babonakalise isibindi nokungoyiki ngokuthi bathethe phandle bekhalimela ukunyhashwa kwamalungelo abo. 1.2. IKhabhinethi iyavuma ukuba njengelizwe siyaqhubeleka nokuba sisizwe esilawulwa ngogonyamelo labantu abangamadoda kangangokuba iyakubethelela ukuba kuninzi ekufuneka kwenziwe ukulwa umkhuba wokubulawa ngolunya kwabantu basetyhini kunye nokurhweba ngabantu.1.3. IKhabhinethi ihlaba ikhwelo kuwo onke amacandelo kweli lizwe ukuba abambisane kuliwe nalo mkhwa mbi kangaka, azikhabe zonke iintlobo zobundlobongela ezenziwa kwabasetyhini nabantwana, nokuba asebenzisane namapolisa kunye necandelo leenkundla ukuze bonke abenzi bobubi badityaniswa nomthetho.1.4. UMongameli uJacob Zuma umemelele ukuba mawuphele lo mkhuba uqhubekekayo wokuxhatshazwa kwabantu basetyhini nabantwana. IKhabhinethi iyalele iNtlanganisela yoKhuseleko ekuHlaleni, uPhuhliso loLuntu naBantu ukuba imisele inkqubo yokusebenza eza kuba sisikhokelo esiza kunceda isizwe kwidabi lokulwa ukuxhatshazwa kwabasetyhini nabantwana.1.5. IKhabhinethi iyazamkela iziphumo zoPhando loMzantsi Afrika lowama-2016 leNani laBantu nezeMpilo liziko lezeNkcukacha-mani loMzantsi Afrika (i-Stats SA), eliphonononga imeko yempilo yabemi boMzantsi Afrika, kunye nomgangatho kunye nenani labantu abaxhamlayo kwiinkqubo zezempilo.Olu phando, phakathi kwezinye izinto, lunike ingxelo ezichaza ukuba inani labantwana abaswelekayo lihle ngama-20% nokuba elabantu basetyhini namadoda abatshaya icuba lona lihle nge-11%.Ezi ziphumo zibonakalisa ukuba imigaqo-nkqubo emiselwe ngulo mbuso uphantsi kukaMongameli Zuma iza neziphumo ezincumisayo.Noko kunjalo, iKhabhinethi ixhalabile linani labemi beli ababelana ngesondo namaqabane amaninzi ahlukeneyo bengasebenzisi zikhuseli. Abantu basetyhini abangama-32% kunye nabangamadoda abangama-42% bathe zange baye kuhlolela iNtsholongwana kaGawulayo (i-HIV) nangoku sele kukho amaphulo amaninzi karhulumente okufundisa abantu malunga nokubaluleka kokuvavanyelwa i-HIV.IKhabhinethi ihlaba ikhwelo kubemi boMzantsi Afrika ukuba bayazi into yokuba impilo yabo kunye nobomi babo busezandleni zabo, nokuba mabasebenzise izikhuseli xa besabelana ngesondo futhi bazihlole i-HIV kunye nazo zonke ezinye izifo ezosulelayo nezingosuleliyo.1.6. IKhabhinethi icela abazali nabagcini-bantwana ukuba baqinisekise ukuba abantwana babo bazigonyelwe izifo zabantwana. IKhabhinethi isazimisele ukuqinisekisa ukuba bayagonywa ukuze kuliwe izifo ezosulelayo eziyingozi. IKhabhinethi iqinisekisa abazali kunye nabagcini-bantwana ukuba amayeza akhutshwa liSebe lezeMpilo awanabungozi.1.7. IKhabhinethi iyasamkela isigaba sokuqala sokuhlaziywa kweMizi-mveliso yaseVulindlela Heights eMthatha eMpuma Koloni. Oku kuyinxalenye yeNkqubo yesizwe yokuHlaziya imiMandla yeMizi-mveliso. Lo msebenzi ngowesibini eMpuma Koloni futhi lo mmandla wemizi-mveliso ngomnye wemithandathu evuselelwayo kweli lizwe.Urhulumente uhlaziya imimandla yemizi-mveliso ukuze kudaleke imisebenzi futhi kubekho nohlumo oluxhanyulwa ngumntu wonke. Ukususwa kwemizi-mveliso norhwebo ezidolophini nako kuyinxalenye yamalinge karhulumente okuzisa iinguqo zezoqoqosho.Iinkcukacha malunga nokuba ubani angawasebenzisa njani amathuba akhoyo kule mimandla yemizi-mveliso, ukufumana inkxaso karhulumente kunye neenkqubo zezibonelelo zikarhulumente, kunye namathuba otyalo-malo kumacandelo ahlukeneyo ziyafumaneka kule webhusayithi: www.thedti.gov.za okanye ngokutsalela umnxeba kwiZiko lemiBuzo leSebe lezoRhwebo noShishino (i-dti) kule nombolo: 0861 843 384.1.8. IKhabhinethi ivile futhi idanisiwe sisigqibo sika-General Motors South Africa (GMSA) (Pty) Ltd sokuyeka ukwenza kunye nokuthengisa iimoto zakwa-Chevrolet kweli lizwe.Oku kuzindaba ezimbi ngenene kuqoqosho lweli kwakunye nabo baza kuphulukana nemisebenzi.Urhulumente nangoku usazimisele ukuxhasa icandelo lezeemoto, elilicandelo elibaluleke kakhulu kuqoqosho lweli kunye nakumalinge okudala imisebenzi.I-dti iyaqhubeleka nokusebenzisana nawo onke amahlakani ukuba enze iinzame zokuphungula umonkalo oza kwenziwa koku. Ukunyusa izinga lokuvelisa, ukudala imisebenzi nokunyusa umthamo wempahla zorhwebo ezithunyelwa kumazwe angaphandle, siphehlelele isigaba sesithoba sesiCwangciso sokuSebenza soMgaqo-nkqubo wezoShishino (i-IPAP) ukuze sibe sisikhokelo sethu.IKhabhinethi ikuqaphele ukuba inkampani yakwa-Isuzu, ebikade isebenzisana no-GMSA iminyaka emininzi eMzantsi Afrika, yiyo ngoku eza kungena endaweni ka-GMSA.1.9. IKhabhinethi iwuqaphela umba wembalela ethathe unyawo eNtshona Koloni naseMpuma Koloni. IKhabhinethi icela uluntu ukuba nalo luncedise kwiinkqubo eziqaliswe ngala maphondo zokunciphisa indlela amanzi ankinkishwa ngayo.Iqela elakhiwe ngamagosa aphuma kwiSebe lezaManzi noGutyulo, kunye neKomiti yeSizwe yoLawulo lweeNtlekele lisebenzisana namaphondo kunye noomasipala, lifakana imilomo ngeenjongo zokuqinisekisa ukuba izisombululo ezikhawulezileyo nezexesha elide ziyakhawuleziswa ukuze kuqinisekiswe ukuba kukho amanzi aneleyo kula maphondo aza kusetyenziswa ixesha elide.IKhabhinethi icela bonke abemi boMzantsi Afrika kuquka nabantu emakhaya, kwicandelo lezoshishino, elezemigodi, elezamandla kunye nelezolimo ukuba basebenzisane futhi basebenzise amanzi ngononophelo.1.10. IKhabhinethi iyakwamkela ukukhutshwa koxwebhu ekuza kuxoxwa phezu kwalo lesiCwangciso-qhinga sokuLwa noRhwaphilizo, eliza kusetyenziswa njengesikhokelo sesiCwangciso-qhinga seSizwe sokuLwa noRhwaphilizo.IKhabhinethi icela uluntu ukuba luhlomle luvakalise izimvo zalo ngolu xwebhu ngokuthumela ezo zimvo kwiwebhusayithi yeSebe lezokuCwangcisa, ukuHlola nokuVavanya ethi: www.dpme.gov.za.Idabi lokulwa urhwaphilizo lusengumba ophambili kurhulumente. Urhwaphilizo nokungathenjwa kwabasemagunyeni kurhulumente nakwicandelo lamashishini kuneziphumo ezibi kuphuhliso lwelizwe.1.11. IKhabhinethi ivakalise ukuxhalaba sisenzo sakutshanje sobukrelemqa kweze-intanethi kwihlabathi, esichazwe njengesona senzo sobukrelemqa kweze-intanethi esakhe sasikhulu ezimbalini.IKhabhinethi icela bonke abemi boMzantsi Afrika ukuba balumke kangangoko xa besebenzisa ubuxhaka-xhaka beteknoloji xa benxibelelana okanye bethumela, bekhupha okanye befakelwa imali. Abantu bayakhuthazwa ukuba basebenzise iinkqubo zekhompyutha ezinesakhono esihlaziywa rhoqo sokulwa nezinye iinkqubo zekhompyutha ezinjongo yazo ikukuba nokutshabalalisa ulwazi olukwikhompyutha.1.12. IKhabhinethi ixhalatyisiwe zizinto ezenzeka kwa-Eskom. IKhabhinethi iyakuqonda ukuba umba wokuqeshwa kwakhona kukaMnu Brian Molefe njengeGosa eliPhezulu lesiGqeba (i-CEO) usezinkundleni zamatyala nasePalamente ke ngoko ayizikuphazamisana neenkqubo zala macandelo karhulumente.Noko kunjalo, uMongameli umisele iKomiti yaBaphathiswa (i-IMC) eyakhiwe nguMphathiswa wamaShishini kaRhulumente, owezaMandla, owezeMali kunye nowezobuLungisa neeNkonzo zoLuleko.Le IMC inikwe umsebenzi wokuqokelela iinkcukacha eziza kunceda iKhabhinethi ukuba ikwazi ukusombulula nokuphendula imiba efana nale kwixa elizayo. Umququzeleli wale IMC nguMphathiswa wezobuLungisa neeNkonzo zoLuleko uMichael Masutha.2. Izigqibo zekhabhinethi2.1. IKhabhinethi ikuvumile ukupapashwa ngowama-2017 koMqulu oHlaziyiweyo wezoPhuhliso oluBanzi lwabaMnyama kwezoQoqosho wecandelo lezeMigodi neziMbiwa loMzantsi Afrika.UMphathiswa wemiThombo yeziMbiwa uza kunika amagqabantshintshi wakuba lo mqulu upapashiwe kwigazethi.2.2. IKhabhinethi isivumile isiCwangciso seSizwe saMaz’omoya ezoNxibelelwano sowama-2017 esamkelwe liSebe leziSeko zoNxibelelwano neeNkonzo zePosi.  Lo mthamo wamaza omoya eli lizwe liwabelwe kwiNkomfa yeHlabathi yezoNxibelelwano ngaMaz’omoya uza kudlala indima enkulu kuhlumo loqoqosho loMzantsi Afrika.IsiCwangciso seSizwe saMaz’omoya ezoNxibelelwano sowama-2017 sisikhokelo esityebileyo esicacisa indlela amaza omoya abiwe ngayo esabelwa iinkonzo ezahlukeneyo ezisebenzisa amaza omoya kwezonxibelwano.IsiCwangciso seSizwe saMaz’omoya ezoNxibelelwano sowama-2017 siza kuqinisekisa ukuba uMzantsi Afrika uthobela iMithetho yeHlabathi yezaMaz’omoya eyamkelwa kwinkomfa yowama-2015 yoMfelandawonye weHlabathi weziSeko zoNxibelelwano.2.3. IKhabhinethi isamkele isiCwangciso-qhinga soKhuseleko kwiMijelokazi neMilambo Emikhulu. Esi sicwangciso-qhinga, ngokusebenzisa iQumrhu loMzantsi Afrika lezoKhuseleko eManzini, simisela imigangatho kwaye siphucula iinkqubo zokunika amaphepha-mvume kunye neelayisenisi kumaphenyane asebenza kule milambo mikhulu nemijelokazo.Oku kuza kuqinisekisa ukuba la maphenyana asebenza kule milambo mikhulu nemijelokazi akhuselekile.2.4. IKhabhinethi isivumile isiCwangciso-qhinga sokuHambisa imiThwalo eziNdleleni. Esi sicwangciso-qhinga silungiselelwe ukubhala imithetho ehlanginisiweyo kunye nesicwangciso sokusebenza, into leyo eza kubangela ukuba uMzantsi Afrika ukwazi ukufikelela kumgangatho wehlabathi ophezulu kwezokuhanjiswa kwemithwalo ezindleleni.Iziphakamiso ezi kwesi sicwangciso-qhinga ziza kuphucula indlela imithetho enyanzeliswa ngayo, zikhuthaze ukhuseleko ezindleni, zikhokelise phambili ukukhuselwa kweziseko ezingundoqo, kuphungulwe umonakalo kwindalo, zidale isicwangciso esihlangeneyo sokhuphiswano olusekelwe kwiimveliso neenkonzo ezisemgangathweni icandelo lezohanjiso lweempahla ezindleleni eliza kulusebenzisa ukuze lizalisekise izidingo zoqoqosho loMzantsi Afrika.2.5. IKhabhinethi ilwamkele uhlobo lwengqekembe olwenziwe yi-South African Mint Company lweengqekembe zowama-2017 nowama-2018 ezisisikhumbuzo neziza kusetyenziswa luluntu.Ngokusebenzisana neKhabhinethi, olu hlobo lutsha lweengqekembe lwenzelwe ukuphawula inkcubeko, inkululeko nolawulo lwentando yesininzi phantsi komxholo othi: “Ukubhiyozela uMzantsi Afrika”. Isikhumbuzo seminyaka elikhulu sokuzalwa kweGqala loMzabalazo u-Oliver Reginald Tambo sakhethwa njengomba ekuza kusekelwa phezu kwawo xa kuzotywa ezi ngqekembe.Ukuqaliswa kwengqekembe ye-R50 entsha (i-1oz, nesilivere ye-sterling), ingqekembe ye-R500 (i-1oz, negolide eneekharathi ezingama-24) kunye nengqekembe ye-R50 (eyenziwe ngesinyithi) zokubhiyozela iminyaka elikhulu yokuzalwa kuka-OR Tambo.2.5.1. Zenziwe iintlobo zengqekembe zezi ngqekembe zesikhumbuzo zilandelayo zowama-2017 nowama-2018:a. Iingqekembe zowama-2017: Umbhiyozo wemiNyaka eliKhulu ka-Oliver Reginald Tambo;b. Iingqekembe zowama-2017 eziza kusetyenziswa: ingqekembe ye-R5 ebonisa imbasa i-Order of the Companions of OR Tambo;c. Iingqekembe ze-Protea zowama-2017: Ubomi beSithwalandwe – uNelson Mandela;d. Iingqekembe ze-R1 zowama-2017: Izirhubuluzi zoMzantsi Afrika - Irhamba;e. Iingqekembe zowama-2018 zaBantu neBhayosfiye zoMbutho we-UN wezeMfundo, ezeNzululwazi nezeNkcubeko: UMyezo weBhayosfiye waseWaterberg;f. Iingqekembe zowama-2018: i-National Geographic Society ‘iPhulo leziLwanyana eziziKati zaseNdle eziNkulu - Ingonyama;g. Ingqekembe yowama-2018: i-2018 FIFA World Cup RussiaTM.3. Imisitho ezayo3.1. IKhabhinethi icela bonke abemi boMzantsi Afrika ukuba bayixhase iVeki yokuKhuselwa kwaBantwana eza kuqala ngomhla wama-28 kuCanzibe iphele ngomhla wesi-4 kweyeSilimela phantsi komxholo othi: “Sonke masikhusele abantwana ukuze siqhubele uMzantsi Afrika phambili”. Umba wokukhuselwa kwabantwana ngumsebenzi noxanduva lwabemi boMzantsi Afrika, abazali, abagcini-bantwana, abantu kunye noluntu.Njengesizwe sinoxanduva lokwenza konke esinakho ukwenza ukuze siqinisekise ukuba abantu abasemngciphekweni wokuba ngamaxhoba okuxhatshazwa kwesi sizwe abaxhatshazwa baphathwe kakubi. Kusezandleni zethu ukuba siphelise umkhuba oxakileyo wokungakhathalelwa, ukuxhatshazwa, ubundlobongela nokuphathwa kakubi kwabantwana.IKhabhinethi icela ukuba bonke abantu kweli lizwe badale iimeko ezikhuselekileyo nezifanelekileyo zokunceda abantwana bakhule, bantingele ezinkwenkwezini.3.2. Kule mibhiyozo yeminyaka elikhulu yokuzalwa kuka-OR Tambo, uMzantsi Afrika uza kubhiyozela iNyanga yoLutsha ngeyeSilimela yowama-2017 phantsi komxholo othi: “UNyaka ka-OR Tambo: Ukuqhubela Phambili Indima Edlalwa Lulutsha kuQoqosho.”Ngale nyanga, urhulumente uza kubamba iindibano eziliqela, eziquka imiboniso engezolutsha, iindibano zokubonisana kunye neengqungquthela ezingendima yolutsha kwezoshishino ukuze kucaciswe ngamathuba akhoyo okunceda abantu abatsha, futhi nokubakhuthaza ukuba bafunde iimpawu zobunkokeli ezibonakalisa nezixabise imfundo, izakhono ezo u-OR Tambo naye awayesimelele ngazo.IKhabhinethi ikhuthaza bonke abantu abatsha ukuba bazisebenzise iinkqubo zoncedo nezemfundo eziqulunqwe ngurhulumente ukulungisela bona ukuze kuphuculwe izakhono zabo ukuze amathuba abo okuthatha inxaxheba evakalayo kuqoqosho abe mahle.3.3. IKhabinethi icela bonke abaqeshi ukuba bafake isandla kwiphulo elibizwa i-Take a girl child to work ngomhla wama-25 nowama-26 kuCanzibe. Injongo yeli phulo kukunika abantwana abangamantombazana abafunda kwiBanga le-10 nele-12 ithuba lokuba bazibonele ngokwabo iintlobo zamakhondo ezahlukeneyo.3.4. UMongameli Zuma ngoLwesine, umhla wama-25 kuCanzibe wowama-2017, uza kubamba umsitho wokubhiyozela uSuku lwesizwe lwe-Afrika eSefako Makgatho Presidential Guesthouse ePitoli. Lo msitho uza kube uluvuthondaba lwemibhiyozo neenkqubo eziphawula iNyanga ye-Afrika phantsi komxholo othi: “UNyaka ka-OR Tambo: Ukwakha i-Afrika eNgcono kunye neHlabathi eliNgcono”. Lo mbhiyozo woSuku lwe-Afrika ubanjwa rhoqo ngonyaka uphawula ukusungulwa koMbutho weMbumba ye-Afrika (i-OAU) ngowe-1963.Xa siqukumbela le Nyanga ye-Afrika, iKhabhinethi icela bonke abemi boMzantsi Afrika ukuba babambisane namanye ama-Afrika ahlala apha eMzantsi Afrika nabo bakwamanye amazwe kweli lizwekwazi ukuze kuqinisekiswe ukuba lo mmandla wethu kunye ne-Afrika iphela inekamva eliqaqambileyo nelizele amathamsanqa.Kubalulekile nokuba bonke abo bahlala ngaphakathi kwemida yeli, oko kukuthi abemi boMzantsi Afrika kunye nabanye abantu bamazwe angaphadle abakweli, bayihloniphe futhi bayithobele imithetho yeli lizwe. Sisonke masilwe isihelegu sokurhweba ngabantu, ukuthinjwa kunye nokuxhatshazwa kwabasetyhini nabantwana.4. Amazwi okuvuyisana4.1. IKhabhinethi ilothulela umnqwazi iqela leengcungela zoogqirha  leDyunivesiti yaseStellebosch kunye ne-Tygerberg Academic Hospital eliquka uNjing Andre van der Merwe, uGq Alexander Zuhlke, uNjing Rafique Moosa, uGq Amir Zarrabi  kunye noGq Zamira Keyser.Basandula ukwenza utyando nofakelo lwelungu lobudoda lwesibini, into leyo eyenze esi yasisibhedlela sokuqala ehlabathini ukwenza olu qhaqho-tyando ngempumelelo izihlandlo ezibini.Ukwenza lo msebenzi ungaka ngempumelelo usenziwa zingcali zoqhaqho-tyando zeli kububungqina bokuba ngenene icandelo lezempilo loMzantsi Afrika kumaziko karhulumente lineengcaphephe ezingoompondo-zihlanjiwe ezikumgangatho wehlabathi.4.2. IKhabhinethi ithumele amazwi okuvuyisana kwi-iSimangaliso Wetland Park ngokufumana iMbasa yokuGqwesa kwezoPhicotho-zincwadi kumsitho we-South African Institute of Chartered Accountants (i-SAICA) weeMbasa zokuGqwesa kuRhulumente ekuqaleni kule nyanga.Le mbasa bawongwe ngayo ngokuba befumene iziphumo zophicotho-ncwadi ezingenachaphaza nezingabonisi nasikhwasilimo iminyaka emihlanu ilandelelana. Umyezo iSimangaliso Wetland Park wabhengezwa njengeSiza esiliLifa seHlabathi sokuqala soMzantsi Afrika ngeyoMnga ngowama-1999.4.3. IKhabhinethi iyavuyisana nenkqubo yokuSebenza ngoMlilo ngokufumana imbasa kuRhulumente wePhondo lase-Alberta eCanada ngoncedo lwayo kumsebenzi omkhulu wocimo-mlilo kweliya Phondo ngowama-2016. Inkqubo yokuSebenza ngoMlilo yinxalenye yeNkqubo eNatyisiweyo yeMisebenzi kaRhulumente (i-EPWP) enjongo zayo ikukunika amathuba emisebenzi kubantu abatsha basetyhini nabangamadoda.5. Amazwi ovelwano5.1. IKhabhinethi nayo njengoMongameli Zuma kunye nehlabathi jikelele ilugxeka kabukhali uhlaselo lobunqolobi olwenziwe eManchester Arena eManchester e-England, elikhokelele kwintlungu yokusweleka nokonzakala kwabantu abatsha nabantwana abaninzi.IKhabhinethi ithi tutwini kurhulumente nakubantu base-United Kingdom, ingakumbi iintsapho, izizalwane nezalamane zabo bathe baphulukana nobomi babo, kwaye inqwenelela abo bathe bafumana umonzakalo ukuba bachache ngokukhawuleza. Izenzo zobundlobongela nobunqolobi obugqithisileyo azamkelekanga kwaphela kwaye ziphazamisa uxolo, ukhuselo nophuhliso. Imibuzo:UNksz Phumla Williams (uMlawuli-Jikelele oliBambela (we-GCIS)Inombolo yomnxeba:083 501 0139"
 Intetho yeNtlanganiso yeKhabinethi yomhla wesi-7 kweyeSilimela kowama-2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/xh/speeches/statement-cabinet-meeting-7-june-2017-8-jun-2017-0000,"IKhabhinethi ibibambe intlanganiso yayo ngoLwesithathu, umhla wesi-7 kweyeSilimela kowama-2017, eTuynhuys, eKapa.1. Imiba engundaba-mlonyeni1.1. IKhabhinethi iyalibethelela ikhwelo ebelihlatywe nguMongameli Jacob Zuma lokuba abemi boMzantsi Afrika babambisane balwe ubundlobongela noxhatshazo olwenziwa kwabasetyhini nabantwana, kwaye icela bonke abemi boMzantsi Afrika ukuba bathathe amanyathelo akhawulezileyo okusiphula neengcambu lo mkhuba mbi kangaka kwisizwe sethu.Oku kulandela utyelelo obelwenziwe nguMongameli lusiya e-Elsies River eKapa ngeenjongo zokuxhasa iMbizo yokuLwa uLwaphulo-mthetho.Le Mbizo iphinde yawucacisa ngokuphandle umba wokuba sesichengeni kwabasetyhini nabantwana kweli lizwe lethu.UMongameli waye wathembisa ukuba uza kuphinda eze kule ndawo aze kuqwalasela iingxaki zeziganeko ezininzi zolwaphulo-mthetho nokubulawa kwabantu, ingakumbi abantwana kunye nokuba ii-arhente zogcino-mthetho zingenza njani ukuze ziphucule indlela ezisebenza ngayo ukunceda uluntu.1.2. IKhabhinethi iyakwamkela ukukhutshwa koPhando lowama-2015 ngaMakhaya Ngokubanzi, olubonisa inkqubela kumba wokufezekiswa kweenkqubo zikarhulumente ukuze kuphuculwe ubomi babemi boMzantsi Afrika, ingakumbi abantu abaphuma kwmimandla eyayihlelelekile ngaphambili.Iinkcukacha-manani zibonakalisa ukuba liyanda inani labantu elakhelwe izindlu ngurhulumente, kangangokuba inani labantu beli abahlala kwizindlu ezisisibonelelo sikarhulumente linyuke lisuka kwi-5% ngowama-2002 laya kutsho kwi-13,5% ngowama-2016.Olu phando lubonakalisa nokuba iinkqubo zezibonelelo zikarhulumente zinyuke zisuka kwi-12,7% ngowama-2003 laya kutsho kuma-29,7% ngowama-2016.Kwakhona nenani labantu abafakelwe amanzi, umbane kunye nezindlu zangasese ezigungxulwayo linyuke kakhulu, into eluphawu olubalulekileyo olubonisa ukuzimisela kukaRhulumente woMzantsi Afrika ukulungisa umonakalo owashiywa ngumbuso wocalu-calulo ngokusa iinkonzo ezisisiseko kubo bonke abantu.IKhabhinethi iqaphele nokuba nangona inani labantwana ababhalisela ukufunda kumaziko emfundo ephakamileyo linyuka, noxa linyuka kancinci, ngabantu abantsundu abaneminyaka yobudala eli-18 ukuya kwengama-29 abayi-3,3% kuphela abafundayo xa kuthelekiswa ne-18,8% yamaNdiya nama-Asiya kunye ne-17,5% yabamhlophe nabo abayile ntanga. Abantwana bebala abebefunda ngowama-2016 bona bebeyi-3,5% kuphela.Olu phando luphinde labonakalisa ukuhla kwenani lamakhaya athwaxwa yindlala lisuka kuma-23,8% laya kutsho kwi-11,8%, into leyo ebonakalisa ukuba uyabonakala umsebenzi owenziwayo ukulwa indlala kwimimandla ethwaxwa kakhulu yindlala.1.3. IKhabhinethi iluqaphele uPhando lweKota leCandelo lezeMisebenzi lekota yokuqala yonyaka olubonisa ukuba uqoqosho lweli ludale imisebenzi engama-144 000. Umtyhi oze nenani lezi zithuba zemisebenzi uphinde waphelela emoyeni ngenxa yenani labantu abafuna imisebenzi elinyukileyo, langabantu abangama-433 000.IKhabhinethi iyaphinda iyakubethelela ukuzibophelela kwayo kumba wokusebenzisa namashishini abucala kunye nabasebenzi kumalinge ayo okulwa ingxaki ehlupha ilizwe yokunqongophala kwemisebenzi.1.4. IKhabhinethi iyakwamkela ukuvulwa kweBabelegi Industrial Park elungiswe ngokutsha eseHammanskraal njengenxaleye yezicwangciso zikarhulumente zokukhawulezisa uphuhliso loqoqosho nokudala imisebenzi kulo mmandla.Le projekthi ityabule imali ezizigidi ezingama-42 zeerandi iyinxalenye yeNkqubo kaRhulumente yokuVuselela imiMandla yeMizi-mveliso kwaye iyenye yeeprojekthi ezintandathu zemimandla yemizi-mveliso ehlaziyiweyo kwilizwe liphela ukuze incedise kuphuhliso olubanzi loqoqosho namashishini.IKhabhinethi ikhuthaza imizi-mveliso namashishini eli ukuba acinge ngokuvula amanye amasebe namacandelo kule mimandla yemizi-mveliso ukuze nawo axhamle kwezi zibonelelo zenkxaso zikwezi ndawo ukuze bakhulise nangakumbi amashishini wabo.1.5. IKhabhinethi inikwe amagqabantshintshi nguMphathiswa wezeMali, uMnu Malusi Giba malunga namanani akutsha nje eMveliso yeLizwe yoNyaka (i-GDP) yoMzantsi Afrika, enciphe ngo-0,7% kwikota yokuqala yowama-2017.Esi siphumo se-GDP sibi kuneso besilindelwe singaphantsi kakhulu kuHlahlo Lwabiwo-mali oluHlaziyiweyo lowama-2017, ebeliqikelele ukuba i-GDP yowama-2017 iza kuhluma ngo-1.3%. I-GDP yenziwe ngenxa yokungaqhubi kakuhle kwecandelo lezemizi-mveliso, elezorhwebo, elezokutyisa nelezokuhlalisa iindwendwe.Noko kunjalo, uqoqosho luxhaswe luhlumo kwicandelo lezemigodi nelekwari wona akhule nge-12,8%. Icandelo lezolimo, elezamahlathi kunye nelezokuloba aqhube kakuhle kwikota yokuqala yowama-2017 kuba akhule nge-22.2%.Zikhona iimpawu ezibonakalisa ukuthembisa eli lizwe elinokuzisebenzisa ukunceda uhlumo loqoqosho lwalo. Ezi ziquka uhlumo oluncumisayo loqoqosho lwehlabathi, ukuphucuka kwamaxabiso ezimbiwa, iimeko zezulu ezintle, imeko yombane ezinzileyo kunye nobudlelwano obuhle phakathi kwabasebenzi nabaqeshi.IKhabhinethi icela amashishini, imibutho yabasebenzi kunye noluntu ngobubanzi ukuba basebenzisane norhulumente ukuze kuqiniswe inkqubo yokuhlumisa uqoqosho nokunyusa izinga eli lizwe elithenjwe ngalo ngabatyali-mali ukuze sinqade ukuwa koqoqosho size ngolo hlobo sibuyisele uqoqosho lweli kwimeko yohlumo, ukuze kubekho uhlumo oluxhanyulwa ngumntu wonke.Konke oku kufuneka kwenziwe ngaphandle kokuphozisa amaseko. Ke ngoko uMphathiswa wezeMali uza kudibana neenkokeli zezoshishino bagwadle iqhinga lokulwa le ngxaki yokudodobala koqoqosho lutshintshe luhlume ngenxela eza kuxhanyulwa ngumntu wonke.IKhabhinethi ivumile ukuba uMphathiswa wezeMali abambe intlanganiso nonoondaba aze axelele abemi boMzantsi Afrika ngamanyathelo okungenelela urhulumente aza kuwathatha kolu hlahlo lwabiwo-mali lwalo nyaka-mali. IKhabhinethi iyaphinda iyazibophelela ekubeni iyaluxhasa uhlahlo lwabiwo-mali lweli lizwe. 1.6. I-arhente zokuhlela amazwe u-Fitch kunye no-Standard & Poor’s aziyitshintshanga indawo obekwa kuyo uMzantsi Afrika ngokwasakhono sokubhatala isikweliti setyala langaphandle, indawo leyo engu-‘BB+’.Oku kwenzeke ngenxa yeentlanganiso uMphathiswa Gigaba ebezibambile namashishini abucala ukuqinisekisa ukuba umsebenzi oqhutywa ngokubambisana phakathi kukarhulumente, amashishini, imibutho yabasebenzi kunye nemibutho yoluntu uyaqhubeka, kwaye nezithembiso ezenziweyo ziyazalisekiswa.IKhabhinethi iyakubethelela ukuba abemi boMzantsi Afrika kufuneka batsale ngamxhelo-mnye, ingakumbi ngala maxesha anzima futhi basebenze ngokuzimisela ukuqinisekisa ukuba eli lizwe libuyiselwa kwiindawo yalo ngokwesakhono sokukwazi ukubhatala izikweliti.1.7. IKhabhinethi iyazamkela iingxoxo zendibano yeKomiti yoLawulo eHlangeneyo phakathi koMbutho ongaHlawulisani Rhafu yoRhwebo wamaZwe elizwekazi leMelika eseMazantsi (i- (MERCOSUR) noMbutho wamaZantsi e-Afrika ongaHlawulisani Rhafu yoRhwebo (i-SACU) ebibanjwe kwezi ntsuku zimbalwa zidlulileyo kweli.Amazwe abekulo ndibano avumile ukuba kufuneka asebenzisane akhangele amathuba okukhuthaza isiVumelwano sokweNzelelelana kwezoRhwebo (i-PTA) se-MERCOSUR ne-SACU ngokubandakanya ii-arhente zezorhwebo, amaqumrhu ezoshishino, amashishini abucala kunye namaziko kunye nezindlu zozakuzo zamazwe angaphandle. Isivumelwano esiphakathi kwe-MERCOSUR ne-SACU siza kunika oosomashishini beli abarhweba ngokuthumela iimpahla ngaphandle ithuba lokuba bathengisele abantu abazizigidi ezingama-280 iimveliso zabo.IKhabhinethi ihlaba ikhwelo kubo bonke oosomashishini abarhweba ngokuthumela iimpahla kumazwe angaphandle lokuba mabawasebenzise la mathuba eza ne-PTA njengoko iimveliso zeli zikwazi ngoku ukuthunyelwa kumazwe angamalungu e-MERCOSUR zibhatalelwe irhafu yorhwebo enesaphulelo.1.8. IKhabhinethi ivakalise ukudana sisigqibo esithathwe yi-United States of America (i-USA) sokurhoxa kwisiVumelwano saseParis.IsiVumelwano saseParis, esiza kuqala ukusebenza ngokupheleleyo ngowama- 2020, sixhomekeke kwimali ehlawulwa ngamazwe angamalungu elungiselelwa ukufezekisa iinjongo zamazwe ehlabathi ekuvunyelwene ngazo.UMzantsi Africa ucela i-USA ukuba isicingisise esi sigqibo isithathileyo ibuyele kwakhona kwesi sivumelwano samazwe ngamazwe.1.9. IsiVumelwano sokuQondana phakathi kukaNovartis, iBhunga loMzantsi Afrika loPhando ngezoNyango kunye neSebe lezeNzululwazi nobuChwepheshe, siza kunceda ukwandisa umthamo nokuphucula umgangatho wamaphulo ophando ngezonyango futhi siqeqeshe abantu kwizakhono zezophando kweli lizwekazi.Esi sivumelwano siza kunceda ukuba kuqhutywe amaphulo ophando ngokubambisana ngezifo ezithile ezosulelayo nezingosuleliyo, kuphuculwe indlela izigulane zoMzantsi Afrika eziwafumana ngayo amayeza aluncedo, nokwakha izakhono zezophando nophuhliso zeli lizwekazi.IKhabhinethi ikholelwa ukuba akhona namathuba okungena kwizivumelwano zentsebenziswano phakathi kukarhulumente namashishini abucala, kwaye iqinisekile ukuba izivumelwano ezifana nezi zingaluncedo kakhulu ekusombululeni imingeni enzima emininzi esijamelene nayo.1.10. IKhabhinethi iyayamkela iNgxelo yowama-2017 yoMbutho weeNkomfa neeNggqungquthela zeHlabathi, ebeka uMzantsi Afrika kwiindawo ephezulu kumazwe okubamba imisitho yezoshishino e-Afrika nakuMbindi-Mpuma. Le ngxelo ikhutshwe ngoCanzibe wowama-2017 eFrankfurt, eGermany.UMzantsi Afrika uselelinye lamazwe athandwa kakhulu ngabakhenkethi kwaye usabambe indawo yokuqala kuluhlu lwehlabathi lokhuphiswano kwezohambo nokhenketho olupapashwa liQonga leHlabathi lezoQoqosho (i-WEF) ngekaTshazimpunzi ngowama-2017.IKhabhinethi ifuna iidolophana nezixekwana ezincinci zaseMzantsi Afrika ukuba zifake izicelo zokusingatha iintlanganiso ezincinci eziza kukwazi ukumelana neendleko nezinye izinto eziza kufuneka ukusingatha umsitho lowo.Oku kuza kunceda ukuba amaqithi-qithi ecandelo lezokhenketho kunye nemali eyingeniso eyenziwa ngokusingatha le misitho ixhanyulwe kwiindawo zonke zeli ingapheleli nje kwizixeko ezikhulu ezaziwayo.1.11. IKhabhinethi ilumkisa abemi boMzantsi Afrika ukuba bahlale bevundlile bakwazi ukuzihluza iindaba zokwenyani kwezingeyonyani, ingakumbi ngoku sekukho iimbalelwano ezingenabunyani ezipapashwa kumakhasi onxibelelwano ezimalunga namantombazana nabantu basetyhini ekuthiwa balahlekile, babiwe nekuthiwa baxhwiliwe.Udushe oluqhambuke kutsha nje KwaMashu, kufutshane neDurban olubangelwe zingxelo ezingeyonyani zabantwana abaxhwiliweyo kula ndawo kunye nezentombazana yaseNaledi eSoweto ekutyholwa ngokuba ixhwilwe ngabantu abahamba ngemoto eyi-Toyota Quantum ekuye kwakhutshwa nenombolo yayo yokubhalisa bezigcwele kumakhasi onxibelelwano. Ezi ngxelo kuye kwaphinda kwafumaniseka ukuba aziyonyani.Ukusasazwa kwezi ndaba zingeyonyani nolwazi olububuxoki kubangela ukuba abantu bakuthi bahlale besexhaleni besoyika kwaye oku kuchitha ixesha labantu futhi kudlala ngamapolisa.Siyababongoza abantu ukuba bangazigqithisi futhi bazisasaze kumakhasi onxibelelwano iindaba ezingeyonyani, phambi kokuba baziqinisekise ukuba ziyinyani na ngenene.1.12. IKhabhinethi ikhathazekile zingxelo zoonondaba ezimalunga nee-imeyile ezipapashwe ngaphandle kwemvume ekuthiwa zinezityholo ezijoliswe kuBaphathiswa, amagosa karhulumente kunye nabanye abantu ezimalunga nezenzo ezinxamnye nomthetho.IKhabhinethi izimisele kulawulo olungenaziphene kwaye ifuna nokugxininisa ukuba ngokoMgaqo-siseko weli abantu bathathwa ngokuba bamsulwa kude kuziswe ngaphambili ubungqina obuzeleyo obuthi banetyala.IKhabhinethi icela bonke abanolwazi olumalunga nezenzo ezinxamnye nomthetho ezenziwayo ngamagosa karhulumente okanye abaphathiswa ukuba balugqithisele kwii-arhente zogcino-mthetho ukuze ziphandwe.IKhabhinethi iyakuqonda ukuba akhona amanye amatyala asele evuliwe, kwaye namapolisa sele eqalisile ngophando. Bonke abo banamagama akhankanyiweyo bayacelwa ukuba basebenzisane nee-arhente zogcino-mthetho.UMongameli Zuma uzikhabile izityholo ezipapashwe kumaphephandaba angeCawa zokuba uthenge indlu eDubai e-United Arab Emirates.2. Izigqibo zekhabhinethi2.1. IKhabhinethi ixelelwe ngeengxelo zekota zesine zenkqubo yomsebenzi zowama-2016/17 (eyoMqungu ukuya kweyoKwindla ngowama-2017) malunga nokufezekiswa kweenjongo eziphambili.Indima edlalwa yiKhabhinethi yokuba liliso elijonge ukuphunyezwa kwesiCwangciso-sikhokelo esiQiqiqisiweyo sesiGaba esiPhakathi, ikhokelele ekubeni iphucuke indlela ezihanjiswa ngayo iinkonzo.Oku kusenza ukuba sibe secicini lokuzalisekisa iphupha loMbono wama-2030 wesiCwangciso seSizwe soPhuhliso (i-NDP). IKhabhinethi sele yenze umsebenzi obonakalayo ekuphumezeni iziphumo eziphambili ezili-14 nokuqhubela phambili iinjongo ze-NDP.Ziboniwe iingxaki nemingeni ekugaganwa nayo xa kuphunyezwa i-NDP kwaye ayaziwa namanyathelo afuna ukuthathwa ukuze kuphuculwe ukuhanjiswa kweenkonzo.IZiko lezoNxibelelwano nokuSasazwa koLwazi lukaRhulumente (i-GCIS) lenza amalungiselelo eentlanganiso noonondaba eziza kubanjwa zintlanganisela zamasebe ezahlukeneyo, ekuhlelwe ukuba ziza kubanjwa ukusuka ngomhla wesi-9 ukuya kowe-18 kweyeSilimela ngowama-2017. Uluhlu olunamaxesha nezinye iinkcukacha ezichanekileyo liza kupapashwa kule webhusayithi: www.gov.za.3. Imisitho ezayo3.1. UMongameli Zuma uphehlelele iNyanga yoLutsha phantsi komxholo othi: “UNyaka ka-OR Tambo: Ukuqhubela Phambili uPhuhliso loLutsha ngezoQoqosho”, ngokuthi abambe intlanganiso yeQela lekaMongameli leMiba yoLutsha. Kule ntlanganiso bekudibene urhulumente kunye neenkokeli zemibutho yolutsha, ezithe zahlalutya zaphonononga umgama osele uhanjiwe kwidabi lokuphuhlisa ulutsha kwezentlalo nezoqoqosho.AbaPhathiswa namaSekela abo baza kuba yinxalenye yamaphulo alungiselelwe ukukhuthaza uphuhliso lolutsha. Umsitho wokukhunjulwa koSuku leSizwe loLutsha uza kubanjelwa eVentersdorp, eMntla Ntshona ngomhla we-16 kweyeSilimela ngowama-2017.Kulo nyaka kuza kuphawulwa isikhumbuzo seminyaka engama-41 seziDube-dube zaseSoweto kwaye esi sikhumbuzo sisikhumbuza ukuba abantu abatsha beli badlala indima enkulu kuMzabalazo wethu.IKhabhinethi ikhuthaza bonke abantu abatsha ukuba bathathe inxaxheba kwimisitho yoSuku loLutsha kwaye baqinisekise ukuba bayazisebenzisa zonke izibonelelo ezikhutshwa ngurhulumente kunye noncedo olukhoyo bazivulele amathuba futhi baqinisekise ukuba izingqi zabo kuqoqosho lweli ziyavakala kwaye indima yabo iyabonakala.3.2. Inkomfa yoomasipala yezolutshaUMphathiswa woLawulo lweNtsebenziswano nelezeMicimbi yeMveli, uMnu Des van Rooyen, uza kubamba iNkomfa yooMasipala yezoLutsha ukusuka ngomhla we-19 ukuya kowama-22 kweyeSilimela ngowama-2017, phantsi komxholo othi “Abantu abatsha bakhokela uphuhliso”. Le nkomfa iza kuphehlelela iQonga looMasipala loPhuhliso loLutsha. Oku kuza kunceda abantu abatsha ukuba bakwazi ukuhlalutya inkqubela eyenziweyo ngoomasipala xa ithelekiswa nezinto ezizalisekisiweyo zoMgaqo-nkqubo weSizwe woLutsha wowama-2020. Kuza kuphucula nendlela ekusetyenziswana ngayo ngurhulumente, amashishini kunye noluntu ekuphuhliseni iinkokeli eziselula koomasipala.3.3. UMphathiswa wezabaSebenzi bakaRhulumente noLawulo, uNksz Faith Muthambi, iza kukhokela igqiza loMzantsi Afrika eliza kuya kuzimasa umsitho  woSuku lwe-Afrika lweeNkonzo zikaRhulumente eKigali, eRwanda ukusuka ngomhla wama-21 ukuya kowama-23 kweyeSilimela ngowama-2017.Umxholo walo nyaka uthi: “Ukubethelela iiNkqubo zokuHanjiswa kweeNkonzo eziGxininisa kubaHlali: Ukubambisana noLutsha ukuze kuTshintshwe i-Afrika.” Lo mxholo unika ithuba lokuba kuphendlwe indlela ooRhulumente abayibona futhi basabele ngayo le nkqubo yokuhambisa iinkonzo igxininisa kubahlali echazwa yile ndlela izinto zenziwa ngayo ngoku.4. Amazwi ovelwano4.1. IKhabhinethi ithumela amazwi ovelwano kusapho nezihlobo zomkhweli osweleke kwingozi yokutshayisana koololiwe ababini bakwaMetrorail abatshayisene ngakwisitishi sase-Elandsfontein e-Ekurhuleni kwaye inqwenelela abo bonzakeleyo kule ngozi ukuchacha ngokukhawuleza.IKhabhinethi iphakamisa ukuba le ngozi iphandwe ngokukhawuleza kukhangelwe oyena nobangela wayo ukuze kuthintelwa ukwenzeka kweengozi ezikhokelela ekuswelekeni kwabantu ezifana nale.4.2. IKhabhinethi nayo njengehlabathi ilugxeka kabukhali uhlaselo lobunqolobi oluqhutywe e-United Kingdom (e-UK). Esi senzo sohlaselo, esenzeke ngobusuku bomhla wesi-3 kweyeSilimela ngowama-2017 kwisiXeko saseLondon, sibulele abantu saze sashiya abanye bonzakele.Olu hlaselo lwenzeke eLondon zingaphelanga iiveki ezimbini emva kolu lwalenzeke eManchester, apho abantu abaninzi, ulutsha nabantwana ingakumbi, bathi basutywa kukufa.IKhabhinethi ithi mabalale ngenxeba abantu kunye norhulumente wase-UK, ingakumbi iintsapho nezizalwana zabo bathe baphulukana nobom, kwaye inqwenelela abo bonzakeleyo ukuchacha ngokukhawuleza.4.3. IKhabhinethi ithi akuhlanga lungehlanga kusapho nezalamane zikaNjing Babatunde Osotimehin, osweleke kule veki iphelileyo.UNjing Osotimehin ebenguMlawuli wesiGqeba seNgxowa-mali yoLuntu yeZizwe eziManyeneyo. Wayephambili kwiphulo lokulwela imiba yempilo yezesondo nokuzala kubantu basetyhini nabantu abatsha e-Afrika nakwihlabathi liphela. Wawalwela kakhulu amalungelo abantu abathandana nesinye esinye, abanezini ezibini, abazithatha njengabantu abangenasini nabatshintshe isini.4.4. Inkanyamba ekapa nemililo eknysnaIKhabhinethi iyiqaphele imozulu ibimbi inemimoya nenkanyamba eNtshona Koloni kunye nomonakalo ewenzileyo. IKhabhinethi ithumela amazwi ovelwano kwintsapho ezinabantu bazo abaphulukene nobomi babo nezinto zabo ngenxa yale ntlekele; iingxelo zakutsha nje zithi basibhozo abantu abaswelekayo.Iziko loLawulo lweeNtlekele laseKapa liyakhuthazwa ukuba lenze konke okusemandleni alo ukusindisa abantu nezinto zabo, kuquka nezabo bakummandla waseKnysna apho kukho imililo edwanguzwaya engacimekiyo. Siyabacela abantu ukuba bamamele abasemagunyeni xa bebalumkiso ngeendlela zokuhlala bekhuselekile.5. Amazwi ovuyiswano5.1. IKhabhinethi iyasamkela isigqibo sikaMongameli Jacob Zuma sokuqesha uLieutenant General Lesetja Mothiba njengoMkomishinala omtsha weSizwe wamaPolisa oliBambela.5.2. IKhabhinethi iqhwabela izandla iimbaleki kunye nabadlali amagama abo akhethiweyo kwizigaba ezisibhozo kwiiMbasa zoNyaka zeNgingqi zezeMidlalo zowama-2017, eziza kubanjelwa eMzantsi Afrika.U-Region 5 weBhunga lezeMidlalo leMbumba ye-Afrika (i-AU) yenye yeengingqi ezintlanu ezithwaliswe uxanduva lokuphuhlisa ezemidlalo phantsi kwe-AU. Amazwe angamaSlungu ale ngingqi yi-Angola, Botswana, Lesotho, Malawi, Mozambique, Namibia, uMzantsi Afrila, Swaziland, Zambia neZimbabwe.UWayde van Niekerk uphumelele iMbasa yokuba nguSaziwayo wezeMidlalo oyiNdoda oBalaseleyo woNyakaUCaster Semenya uphumelele iMbasa yokuba nguSaziwayo wezeMidlalo onguMfazi oBalaseleyo woNyakaU-Anna Botha uphumelele iMbasa yokuba nguMqeqeshi woNyakaIMamelodi Sundowns iphumelele iMbasa yokuba liQela loNyaka.5.3. IKhabhinnethi ithumela amazwi ovuyiswano kubantu baseLesotho ngokubamba olunyulo obelunoxolo kwaye ivuyisana neNkulumbuso eza kubekwa esihlalweni uMnu Thomas Thabane kunye neqela lakhe ngokuphumelela ulonyulo.6. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.6.1. UMlawuli-Jikelele (i-DG): ISebe lezokuCwangcisa, ukuHlola nokuVavanya, Nksz Nompumelelo Zandile Mpofu.6.2. U-DG: ISebe lezeMali, uMnu Dondo Mogajane.Imibuzo: UNksz Phumla WilliamsuMlawuli-Jikelele oliBambela (we-GCIS)Inombolo yomnxeba: 083 501 0139"
INtetho kwiNtlanganiso yeKhabhinethi yangomhla wama-21 kweyeSilimela ngowama-2017,22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/xh/speeches/statement-cabinet-meeting-21-june-2017-22-jun-2017-0000,"IKhabhinethi idibene ngoLwesithathu umhla wama-21 kweyeSilimela ngowama-2017, eTuynhuis eKapa.1. Imiba engundaba-mlonyeni1.1. IKhabhinethi icinge nzulu ngezaziso zakutsha nje ezenziwe zi-arhente ezintathu eziphambili ezihlelayo. Zontathu ezi arhente zihlelayo ziveze imiba efanayo enjengokucotha kwemigaqo-nkqubo kunye neenkqubo zokukhulisa uqoqosho, ukusebenza kweenkampani zikarhulumente (ii-SOC) nemingcipheko yezopolitiko, phakathi kweminye imiba.IKhabhinethi ivakalise ukukuthemba ukungenelela kwayo ukuze ijongane nemingeni yelizwe kwezoqoqosho kwanomsebenzi owenziweyo ukuqinisa ukusebenza kweenkampani zikarhulumente. URhulumente usesekhondweni lokugcina imiba yakhe yemali, eqinisekisa umgaqo-nkqubo kwaye esebenza ukuqinisekisa ukukhula koqoqosho oluxhanyulwa ngumntu wonke neenguqu kwezoqoqosho.IKhabhinethi iyaphinda ithi isiseko sele sibekiwe sokukhula okukhulu koqoqosho nophuhliso lwezentlalo noqoqosho. Esi siseko sigxile ekuphuculeni ithemba labatyali-zimali nabathengi ngokuthi sikhawulezise ukusebenza kohlaziyo olumileyo lokukhula koqoqosho. .UMongameli Jacob Zuma ubize intlanganiso yeBhunga eliCebisayo leNkqubo eBanzi yokuPhuhlisa abaMnyama kwezoQoqosho ngoLwesibini umhla wama-20 kweyeSilimela ngowama-2017. Le ntlanganiso igxile kwinguqu yasekuhlaleni neyoqoqosho egqibeleleyo.Phakathi kwezinye izinto, le ntlanganiso iye yajongana nemingeni ecwangcisekileyo nenesimo yokusebenza yoMthetho wama-2003 weNkqubo eBanzi yokuPhuhlisa abaMnyama kwezoQoqosho (uMthetho wama-23 wama-2003.) kwakunye nezindululo ezicetywayo zokuba urhulumente azifezekise iinjongo zakhe malunga nenguqu yasekuhlaleni neyoqoqosho egqibeleleyo.Intsebenziswano phakathi korhulumente, amashishini, abasebenzi noluntu kubaluleke kakhulu ekunyuseni amazinga entembeko khona ukuze sithi ngokusebenza kunye sibe nako ukubuyelwa kwiindawo esasibekwa kuyo ngokwesakhono sokukwazi ukuhlawula izikweliti nokuthenjwa ngabatyali-zimali, futhi sihlale kule ndawo.1.2. Njengoko iNyanga yoLutsha isiya ekupheleni, iKhabhinethi ibulela onke amacandelo athathe inxaxheba kwimisitho nezinye izinto ebezisenziwa elizweni liphela. Iyakhuthaza inxaxheba ethathwe ngamawakawaka abantu abatsha kwizinto ngezinto ebezisenziwa zokubaxhobisa kule Nyanga yoLutsha. Le misitho ibisingethwe ngamasebe, amaziko karhulumente namacandelo azimeleyo. Lo nyaka sisikhumbuzo seminyaka engama-41 soVukelo-mbuso ngaBafundi baseSoweto ngowe-1976, kwaye isikhumbuzo sawo kusikhumbuza okokuba abantu abatsha kweli lizwe babephambili kuMzabalazo wethu.IKhabhinethi imemelela ulutsha okokuba lusebenzise yonke inkxaso nezinto urhulumente azenza zifumaneke ukuze amathuba alo aphuculwe nokuthatha kwalo inxaxheba kuqoqosho kuhambele phambili.1.3. IKhabhinethi iyabugxeka ubundlobongela nokugrogriswa kwabakhweli-zithuthi ngelixa loqhankqalazo lwabanini-ziteksi. Izinto ezinjengezi azinandawo kulawulo ngokwentando yesininzi. Ukungenelela ngoxolo nakuwuphi na umba kuya kusoloko kubanceda bonke abachaphazelekayo.  Isivumelwano esithe salandela phakathi kwe-South African National Taxi Association ne-SA Taxi Finance Holdings sikwasesinye isiqinisekiso sokuba ingxoxo ngoxolo ingayisombulula imiba enjengale ngaphandle kokuchaphazeleka kwabantu abangenatyala nokuphazamisa uqoqosho. IKhabhinethi iyasivuyela esi sigqibo kuba siluncedo kubakhweli-zithuthi neshishini leeteksi.IKhabhinethi iyayivuyela ingxoxo ekhoyo kungoku nje phakathi kweSebe lezoThutho neenkokheli zeshishini leeteksi, ngxoxo leyo ejolise ekufumaneni isisombululo esiya kuhlala sihleli. Isebe liza kuthethathethana namaziko ezemali zophuhliso ukuze kubonwe ezinye iindlela zokuncedana neeteksi ngezimali.1.4. IKhabhinethi ithumela amazwi ovelwano kubo bonke abathe balahlekelwa zizihlobo zabo ngelixa lentlekele eyenzeke kutsha nje eNtshona Koloni naseMpuma Koloni. Abahlali abaninzi babasentlungwini yokushenxiswa ezindaweni zabo nokulahlekelwa yimpahla.IKhabhinethi iyakuncoma ukubambisana nokusabela kwangoko kukarhulumente, oosomashishini nabemi ngobubanzi boMzantsi Afrika bancedise iintsapho ezichaphazelekileyo. IKhabhinethi ithulela umnqwazi iqhawe lomcimi-mlilo elilivolontiya uBradley Richards nomqhubi wesigadla uJohn Blaaw abancedisa abacimi-mlilo ngokuthutha amanzi kwaye banikela ngobomi babo babhubha behlangula abahlali. IKhabhinethi ibulela kakhulu iqela elisebenzana nemililo elibizwa i-Working on Fire elayilwa ngokukhalipha imililo eyayigquba ngamandla. Baliqhayiya lethu! IKhabhinethi ibanqwenelela ukuba baphile kwakamsinyane abacimi-mlilo ababini abathi balimala kubandakanywa u-Ian Barnard owenzakala ngelixa ezama ukuhlangula uBradley Richards. UMongameli Zuma watyelela abahlali baseWit Lokasie nabaseKnysna Heights  abachaphazeleka kabuhlungu yimililo. UMongameli Zuma waya enkonzweni yesikhumbuzo kaMnumzana Richards. Ngokomoya wenene wokuba ngumcimi-mlilo uMnumzana Barnard waba nako ukuya kwinkonzo yesikhumbuzo sogxa wakhe uMnumzana Richards. UMongameli Zuma uthumele uncedo lwezentlalontle kunye nezinye izinto eziyinkxaso kuyo yonke imimandla echaphazelekileyo. La malinge ayekhokelwa liZiko leSizwe leMisebenzi ekuBanjisenwe ngayo loLawulo lweeNtlekele lisebenzisana noRhulumente wePhondo laseNtshona Koloni kunye namaQela ePhondo aLawula iiNtlekele.IKhabhinethi ibulela yonke imibutho engekho phantsi kukarhulumente, amacandelo labucala, amavoluntiya kunye nabahlali abaxhasa abo bachaphazelekayo.1.5. IKhabhinethi ibongoza abahlali baseLimpopo abakufutshane nemida yaseZimbabwe okokuba bathi qwa bazinonophele iinkukhu zabo. Oku kulandela ukuqhambuka kwentsholongwane yomkhuhlane weentaka neenkukhu ebizwa i-H5N8. Ushishino ngeentaka neemveliso zeenkukhu ezivela eZimbabwe kusamisiwe. Intsholongwane i-H5N8 idala izifo kakhulu kwaye ikhokhelela kwizinga eliphezulu lokubhubha.Abanini-zifama abarhwebayo nabo bayakhuthazwa ukuba bandise amanyathelo okukhusela izinto eziphilayo kwiifama zawo.1.6. IKhabhinethi isamkele isigqibo seNkundla ePhakamileyo esithi iCandelo le-18 loMthetho we-1977 weNkqubo yoLwaphulo-Mthetho (uMthetho wama-51 we-1977) alihambisani nomgaqo-siseko, nto leyo esusa umqathango weminyaka engama-20 okumangala ngolwaphulo-mthetho lwabo batyholwa ngobugwenxa mayelana nesondo. Esi sigqibo senkundla siza kunceda kakhulu ekuqiniseni amandla enkqubo yethu yezobulungisa ukuba ithabathele amanyathelo abo baphembelela ubundlobongela kwabo babhinqileyo nabantwana.1.7. IKhabhinethi iyayivuyela intlanganiso yabahlali ye-Intanethi kaWonke-wonke eyayibanjelwe eKliptown eSoweto. Le ntlanganiso – ekhokhelwa nguMphathiswa Siyabonga Cwele weziSeko zoNxibelelwano neeNkonzo zePosi, isebenzisana neQumrhu leHlabathi lezoQoqosho (i-WEF), amacandelo abucala - isiphumo sayo yaba kukuqeqeshwa kwabantu abasebatsha abangama-500 ngezakhono zolwazi olusisiseko ngonxibelelwano ngezobuchwepheshe.ISibhengezo se-Intanethi kaWonke-wonke samkela abantu abanyulwe ukuba babe kwizihlalo zokukhokela kwaye sachonga izinto emakujoliswe kuzo nemazisebenze kwezi nyanga zintandathu zizayo.IKhabhinethi iphinde yamkela ukungenelela kweSebe leziSeko zoNxibelelwano neeNkonzo zePosi zingenelela ngeQumrhu eliziMeleyo lezoNxibelelwano loMzantsi Afrika (i-Icasa) neSebe loPhuhliso loQoqosho lisebenzisa iKomishini yoKhuphiswano ukuze kujongwe amaxabiso edata asoloko ethintela ukufikeleleka kubuchwepheshe bolwazi nonxibelelwano (i-ICT).1.8. IKhabhinethi ikhathazwa zingxelo zokuphazanyiswa kweenkonzo kumagumbi okugcina izidumbu eGauteng ngenxa yeengxabano zabasebenzi eziqhubekayo. Ngenxa yoko, iintsapho ezisentlungwini azikwazi kufumana imizimba yezizalwane zazo.Nakuluphi na usapho ukufa kuhamba nokuba nokwenzakala empufumlweni kunye nentlungu kuloo malungu entsapho aphilayo. Njengesizwe akukho ngxabano efanele ukungabi navelwano ngolu hlobo. IKhabhinethi ibongoza bonke ababandakanyekayo ukuba bafumane isisombululo esamkelekayo malunga neengxabano zabo ngaphandle kokuchaphazeleka kweentsapho zababhubhileyo.1.9. IKhabhinethi yamkela ukusekwa kweQonga loPhuhliso loLutsha likaRhulumente weMimandla. Eli qonga lijonge ekubeni ngumlomo wolutsha wenkqubela xa kusetyenziswa amalinge ngamalinge ophuhliso lolutsha kurhulumente wemimandla. Eli qonga libe nenkomfa yokuqala yokusungulwa kwalo ngamhla wama-20 ukuya kowama-21 kweyeSilimela eMuldersdrift kwintshona yeGoli.2. Izigqibo zekhabhinethi2.1. IKhabhinethi yamkele iPhepha eliCacisa uMgaqo-nkqubo malunga ne-Inshorensi yezeMpilo yeSizwe (i-NHI) okokuba lifakwe kwiphephandaba lombuso njengoxwebhu lomgaqo-nkqubo. Eli Phepha liCacisa uMgaqo-nkqubo lisondeza ilizwe kufuphi nokuqinisekisa okokuba bonke abemi boMzantsi Afrika bafumana iinkonzo zezempilo kungathaliseki nokokuba bakuyiphi na imeko malunga nezentlalo noqoqosho.I-NHI yindlela ehlawulela unyango eyaba imali ukuze iinkonzo zezempilo zifikeleleke.Oku kuvumelana nenjongo yeyeSicwangciso soPhuhliso seSizwe (i-NDP) esijonge ukuqinisekisa ukuba wonke umntu uyazifumana iinkonzo zezempilo kungakhathaliseki nokokuba umvuzo wakhe uthini.ISebe lezeMpilo liza kuba nentlanganiso yokucacisa ngomhla wama-29 kweyeSilimela ngowama-2017 apho liza kuchaza ngokupheleleyo amasolotya eli Phepha.2.2. IKhabhinethi ivume isiCwangciso-qhinga esijonge kowama-2030 esiHlaziyiweyo soPhuhliso lwaBantu Esi sicwangciso-qhinga sihlaziyiweyo silungisa iziphene ezithe zabonwa kule minyaka mihlanu idlulileyo kwiindawo ezithile kwimfundo nakuqeqesho kwaye sikwabone nokungabikho kokuthungelelana phakathi kwemfundo noqeqesho.Esi sicwangciso-qhinga ngoku silungelelaniswe ne-NDP kunye nesiCcwangciso-sikhokelo esiQiqisiweyo seSigaba esiPhakathi sowama-2014-2019.Sikwakwenza ukuba onke amahlakani afaneleyo (urhulumente, abasebenzi, imibutho yoluntu namacandelo abucala) agxile kwiimfuno zoqoqosho nokubaluleka kokuxhasa iqhinga lokushishina ukuze kubekho ukukhula koqoqosho ngendlela exhamlisa wonke umntu kunye nophuhliso.2.3. IKhabhinethi yamkele ukupapashwa kweziphumo ezingundoqo zowama-2015/16 zophando ngemali ehlawulwa ngurhulumente kuMaphulo ezeNzululwazi nobuChwepheshe. IPhepha eliCacisa uMgaqo wezeNzululwazi nobuChwepheshe lowe-1996 lifuna ukuba iSebe lezeNzululwazi nobuChwepheshe libeke iso kwimali ehlawulwa ngurhulumente kumacandelo ezenzululwazi nawobuchwepheshe negalelo lawo ekukhuleni nakuphuhliso loMzantsi Afrika.Iziphumo zophando lamasebe esizwe angama-30 zibonisa ukuba imali eqikelelwa kwibhiliyoni zerandi ezingama-23.4 zachithwa zivela kwimali karhulumente yesizwe kunyaka-mali wama-2015/16. IKhabhinethi ikuqaphele ukunyuka okungephi nge-6.6% xa kuthelekiswa nonyaka odluleyo phakathi kwaloo miqathango ikhoyo kwimali karhulumente.Olu tyalo-mali lulonke luyi-1.7% yemali yesizwe yonyaka iyonke. IKhabhinethi iyithakazelele into yokuba inkoliso yale mali isetyenziswe kwiinkonzo zezenzululwazi ezixhasa ukunikezelwa kweenkonzo kwimiba karhulumente engundoqo enjengemfundo, impilo, izimbiwa, amandla, ulimo nokusingqongileyo.3. Imithetho esayilwayo3.1. IKhabhinethi ivume ukupapashwa koMthetho osaYilwayo woLwaluko lweSintu ukuze abantu baphefumle ngawo. Lo Mthetho usaYilwayo uza kukhusela, ukhuthaze kwaye ulawule ulwaluko lwesintu. Wakuba uvunyiwe, lo mthetho uza kumisela imiqathango nemigangatho eyamkelekileyo yokuqhuba imicimbi yesintu. Uza kujongana nokuqhutywa gwenxa kolwaluko, nto leyo eyenze kwabhubha amakhwenkwe amaninzi esuthwini.URhulumente namaziko eenkokheli zemveli agqibe kwelokuba angakunyamezeli konke konke ukubhubha kwabakhwetha ngenxa yemicimbi yolwaluko.3.2. IKhabhinethi ivume uMthetho-sihlomelo ongekaPhunyezwa weQumrhu leSizwe loPhando (i-NRF) ukuba ungeniswe ePalamente. Lo Mthetho usaYilwayo sele ukhe wagwadla ngawo ngokupheleleyo luluntu. Izihlomelo zicacisa igunya loMphathiswa wezeNzululwazi nobuChwepheshe kweli Qumrhu, kwaye zicacisa kakuhle imisebenzi ye-NRF malunga nezenzululwazi.Ezi zihlomelo ziza kuqinisa igunya loMphathswa lokukhokhela i-NRF ukuze iphuhlise ukusebenza kwayo ngobuchule.Ziza kuphinda ziphucule ukusabela nokusebenza kophando, uphuhliso nokubonelela ngezinto ezintsha kumgangatho wobomi wabemi boMzantsi Afrika ngokulungelelanisa nezinto eziphambili zikarhulumente. 3.3. IKhabhinethi ivume uMthetho-sihlomelo ongekaPhunyezwa wokuHamba koLuntu ngeeNqwelomoya wama-2017 ukuba ungeniswe ePalamente. Lo Mthetho usaYilwayo uqinisa ukhuselo kokuhamba ngeenqwelomoya, ukhuseleko nemithetho yokhuselo kokusingqongileyo ukuqinisekisa ukugcineka nokuzinza kweshishini lokuhamba koluntu ngeenqwelomoya.Phakathi kwezinto ezibandakanywa zezi zihlomelo kukubonelela ngokusebenza ngokuzimeleyo xa kuthe kwakho ingozi yenqwelomoya nokuphanda ngengozi leyo, ukubonelela ngokusekwa kweBhodi yoPhando ngoKhuseleko kwezokuHamba ngeeNqwelomoya okanye ezoPhapho. Lo mthetho usayilwayo ukwalungisa nokufakela iinkcazelo ezithile kulo Mthetho.3.4. IKhabhinethi ivume ukupapashwa koMthetho-sihlomelo ongekaPhunyezwa wamaLungelo oMhlaba wama-2017 ukuba uluntu luphefumle ngawo. Izihlomelo zihlaziya ukusebenza, ukusetyenziswa nolawulo lwalo Mthetho wamaLungelo oMhlaba we-1986 (uMthetho wama-95 we-1986). Lo Mthetho we-1986 unika abaninini bamacandelo omhlaba amalungelo athile kulungiselelo lamalungelo amacandelo omhlaba. Lo Mthetho-sihlomelo ungekaPhunyezwa nocetywayo uceba imithetho yala malungelo ngendlela evakalayo.3.5. IKhabhinethi ivume uMthetho-sihlomelo ongekaPhunyezwa wokuba noMhlaba kwaBantu abaHlala isiKhaya wama-2017 ukuba upapashwe, uluntu luphefumle ngawo. Lo Mthetho ukhusela abanini-mhlaba wabantu abahlala isikhaya, ngokukodwa abangathathi ntweni emaphandleni.4. Imisitho ezayo4.1. UMongameli Zuma uza kuya kwiNngqungqthela yesiHlanu oMbutho waMazwe asemaZantsi e-Afrika angaHlawulisani Rhafu yoRhwebelwano (i-SACU) eza kubanjelwa eSwaziland ngomhla wama-23 kweyeSilimela ngowama-2017. Le ngqungquthela yosuku olunye iza kuzinyaswa ziNtloko zeMibuso nooRhulumente zamazwe angamalungu e-SACU aquka uMzantsi Afrika, iBotswana, iLesotho, iNamibia neSwaziland.Le ngqungquthela iza kuxoxa imibandela ngemibandela  eyayamana norhwebo noshishino kwingingqi kunye nenkqubo yokusebenza. Iza kuphinda ihlaziye imiba ethile yesivumelwano se-SACU nezinto emele ukuzenza ukuze kuncediswe uphuhliso loqoqosho lwamazwe angamalungu e-SACU.Kungenxa ye-SACU apho kuza kuthi kuqiniswe ukunyuka kwenani leendawo ekuthengiswa kuzo impahla neenkonzo. Loo nto iza kwenzeka ngeengxoxo zorhwebo eziqhubekayo ezinenjongo yokuqhubela phambili ukumanyana ngakumbi kwengingqi nelizwekazi.4.2. Njengenxalenye yeeMbizo eziqhubayo zokulwa ulwaphulo-mthetho, uMongameli Zuma  ngokweNkqubo kaMongameli yokuHlola, uza kutyelela eLusikisiki, eMpuma Koloni ngoMgqibelo umhla wama-24 kweyeSilimela ngowama-2017.4.3. IKhabhinethi ikhuthaza abemi boMzantsi Afrika ukuba baxhase umNyhadala i-Knysna Oyster Festival ne-Knysna Marathon ezizayo. Lo ngomnye weminyhadala edume kakhulu nothandwa kakhulu ngabathandi bemidlalo neentsapho. Onke amahlakani asebenza kunye ukuqinisekisa ukuba iKnysna isebenza ngokupheleleyo kwaye namashishini avuliwe.4.4. USuku lukaMandela, imemelela kuthi sonke, mihla le, ukuba  ihlabathi silenze ngcono. Umxholo woSuku lukaMandela olungomhla we-18 kweyeKhala uthi: #ActionAgainstPoverty.Ukwenza zonke iintsuku ukuba zibe luSuku lukaMandela  kukhumbula ubomi bukaMadiba negama lakhe ngendlela egcinakeleyo eza kuzisa inguqu ezinzileyo.5. Amazwi ovelwano5.1. IKhabhinethi nayo njengoMongameli Zuma ithumela amazwi ovelwano kwaba balandelayo:uMphathiswa weMfundo ePhakamileyo noQeqesho, uGqirha Blade Nzimande nosapho lwakhe, ngokushiywa kwakhe ngumama wakhe uNksk Nozipho Nzimande. UMama Nzimande obethandwa kakhulu ufince iminyaka engama-90 kule nyanga idluleyo. Ngumntu owabamkela ngezandla ezishushu kwakhe abalweli benkululeko beQela lamaKomanisi laseMzantsi Afrika (i-SACP) nele-African National Congress ngexesha elinzima lobundlobongela elaligubungele iPietermaritzburg kwiphondo laKwaZulu-Natal nemimandla eyingqongilweyo phaya ekupheleni kweminyaka yooma-1980 nasekuqaleni kweyoma-1990.usapho lukaMhlekazi uJoel Joffe ngokushiywa nguye. UJoel Joffe ubhubhe eneminyaka engama-85 kwaye wayeligqwetha kumatyala aseRivonia naseLittle Rivonia. Wabalelwa ngobunganga abalweli benkululeko abachasene nenkqubo yocalucalulo ngokwebala. Ngaloo ndlela waba negalelo elikhulu kumcmbi wolawulo ngokwentando yesininzi eMzantsi Afrika.Abantu baseNamibia ngokushiywa nguMnu Toivo ya Toivo, nedela-kufa elalwela umzabalazo wenkululeko yaseNamibia netshantliziyo elalichasane nombuso wocalucalulo. UMphathiswa wezoNxibelelwano u-Ayanda Dlodlo uza kumela urhulumente waseMzantsi Afrika ngokusesikweni emngcwabeni oza kuba ngoMgqibelo umhla wama-24 kweyeSilimela ngowama-2017.6. Umyalezo wovuyiswano6.1. IKhabhinethi ivuyisana nengcali yejiyoloji uTsiamo Legoale owenze imbali ngokuba ngummi wokuqala waseMzantsi Afrika wokuthweswa isithsaba sokuba ngogqwesileyo kwiFameLab International ngomsebenzi ophande ngendlela yokusebenzisa ingqolowa ukuhluza igolide emhlabeni owawukhutshwe emigodini. ULegoale ngomnye wabancedwe yinkqubo yeebhasari zikarhulumente, kwaye kutsha nje uphumelele ibhaso kwiCheltenham Science Festival ebibanjelwe e-United Kingdom.IKhabhinethi inqwenelela impumelelo iQela loMzantsi Afrika kule Midlalo yoLutsha yaMazwe Ayesakuba ngamaThanga eza kubanjelwa eNassau, eBahamas, ukususela ngomhla we-19 ukuya kowama-23 kweyeKhala ngowama-2017.       Le Midlalo ibanjwa rhoqho emva kweminyaka emine, kuyo uMzantsi Afrika waphuma kwindawo yesine ngeembasa ezingama-35 kwimidlalo yowama-2015 eyayibanjelwe e-Apia eSamoa.Le Midlalo yoLutsha yaMazwe Ayesakuba ngamaThanga iya kusoloko ingumsitho obalulekileyo kwiimbalasane zangomso. IQela loMzantsi Afrika liyinkuthazo kulutsha ukuba luthathe inxaxheba kwezemidlalo ukuze ubomi balo bube ngcono.6.2. IKhabhinethi ivuyisana namaBhokobhoko adlale ngokuncumisayo kakhulu xa ehlasela naxa ekhusela ukuze aphumelele imidlalo emibini kuvavanyo olunemidlalo emithathu oluphakathi kwawo neFrance. Umdlalo olandelayo wolu vavanyo ungowama-24 kweyeSilimela ngowama-2017,  kwaye sithemba okokuba aza kuphumelela.6.3. IKhabhinethi ivuyisana noMphathiswa wezeNzululwazi nobuChwepheshe uNaledi Pandor ngokuwongwa ngesidanga seMbeko soBugqirha yiYunivesithi yaseNova, ePortugal.6.4. IKhabhinethi ivakalisa iminqweno emihle kubantu abangamaSilamsi kweli lizwe lethu nakwihlabathi liphela ngomgcobo omhle we-Eid-ul-Fitr ekusongweni kweRamadaan IRamadaan nombhiyozo we-Eid-ul-Fitr unika amaSilamsi ithuba elilodwa lokuqinisa amatyathanga obuhlobo nonxibelelwano neentsapho phakathi kwawo nabalingane babo baseMzantsi Afrika.Imibuzo:Nksz Phumla Williams – uMlawuli-jikelele oliBamela (we-GCIS)Iselula: 083 501 0139"
" INtetho kwiNtlanganiso yeKhabhinethi yangoLwesibini, umhla woku-1 kweyeThupha wama-2017",3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/xh/speeches/statement-cabinet-meeting-tuesday-1-august-2017-3-aug-2017-0000,"IKhabhinethi ibibambe intlanganiso eSefako M Makgatho Presidential Guesthouse ePitoli ngoLwesibini, umhla woku-1 kweyeThupha ngowama-2017.1. IZigqibo ZeKhabhinethi1.1. UMzantsi Afrika ubhiyozela iNyanga yooMama ngenyanga yeThupha, njengelinge lokuhlonipha oomama abangama-20 000 abathatha inxaxheba kumngcelele owawusiya kwiZakhiwo zoMdibaniso ngomhla wesi-9 kweyeThupha ngowe1956 bekhalazela ukwandiswa komthetho wamapasi ukuba uquke nabantu abangoomama.Imibhiyozo yoSuku lweSizwe looMama iza kubanjelwe eGaleshewe Stadium, eKimberley eMntla Koloni. IKhabhinethi iwuvumile umxholo wemibhiyozo yalo nyaka ukuba uthi: uNyaka ka-OR Tambo: Oomama baqhubela uMzantsi Afrika phambili bemanyene.” IKhabhinethi ihlaba ikhwelo kubo bonke abemi boMzantsi Afrika ukuba basebenzise le nyanga yeThupha bahloniphe indima edlalwa ngomama kweli lizwe lethu.1.2. IKhabhinethi inikwe amagqabantshintshi ngenkqubo yeminyaka emithathu eza kuqaliswa nguMbutho wokuVuselela iziMilo (i-MRM). I-MRM inikwe uxanduva lokuququzelela, ukukhuthaza nokulawula le nkqubo ifuna ukubuyisela isizwe kwindlela yokuziphatha enesimilo nembeko. I-MRM ifuna ukuhlaziya ubuntu isebenzisa izixhobo noncedo lukarhulumente noluntu ngokubanzi.IKhabhinethi iyivumile le nkqubo yokusebenza yeminyaka emithathu ye-MRM kunye nendlela eza kuqhutywa ngayo ezizigaba ezahlukeneyo zokwenza ukuba inkqubo yokuvuselela izimilo nobuntu yenziwe inxalenye yeenkqubo zikarhulumente.1.3. IKhabhinethi ivumile ukuba uMzantsi Afrika ungenise isicelo sawo sokusingatha imidlalo yeNdebe yeHlabathi yeBhola yiMbhoxo (i-RWC) yangowama-2023. Ukusingatha le midlalo kuza kunika uMzantsi Afrika ithuba lokuba ubonise ihlabathi izinto odume ngazo. UMzantsi Afrika sele ukhe wayisingitha iminyhadala nemisitho emikhulu yehlabathi efana ne-All Africa Games, iNdebe yeHlabathi yeQakamba, i-2010 FIFA World CupTM  kunye nezinye iinkomfa zamazwe ngamazwe ezininzi. Njengelizwe safunda lukhulu ngokusingatha le minyhadala ingakumbi iindleko ezithanda ukugqitha kwezo bezihleliwe kunye nokuphekwa kwamaxabiso okwakwenzeke ngowama-2010. Ngexa yoku eli zange livume ukuzibophelela lithi liza kuhlawula zonke iindleko, nokuba zigqithile, zokusingatha imiDlalo yaMazwe Ayesakuba ngamaThanga (i-Commonwealth Games).IKhabhinethi ixelelwe ngamaqithi-qithi nokunye okuza kuzuzwa ngokusingatha le midlalo. UMzantsi Afria sele unazo iziseko ezingundoqo zokusingatha le tumente kungakhange kubekwe imali bucala yokwakha iziseko ezingundoqo. Imidlalo kuthiwa sesinye sezixhobo eziluncedo ekwakheni isizwe, iinkqubo zemidlalo yebhola yombhoxo ziza kunceda ukuqinisekisa ukuba uluntu nesizwe sihlalisana ngoxolo. Iinkqubo eziza kuqaliswa kulo lonke eli ngethuba kusenziwa amalungiselelo eNdebe yeHlabathi eza kubanjwa ngowama-2023 ziza kushiya ilifa nomlumiso wophuhliso yebhola yombhoxo kwiindawo ezihlelelekileyo.IKhabhinethi iyamkele imali ebekelwe bucala eza ukuncedisa kule tumente, yona eyitumente esekelwe kwizinto zoqoqosho eziza kuzuzwa into leyo ezawubangela ukuba ingatyabuli kakhulu kwimali yesizwe futhi ikhwezele uqoqosho, idale imisebenzi ize ixhobise nabantu.Le tumente iza kuba negalelo ekukhuliseni uqoqosho lweli kuba iza kuxhasa amaphulo aphambili karhulumente, ingakumbi ukuthengwa kweenkonzo ngendlela eyenzela idolo abo babehlelelekile ngaphambili kunye nokusebenza ngokwemiqathango yoMqulu weeNguqu kwezeMidlalo nokuba inzuzo efunywenweyo kwabelwane ngayo sisizwe sonke. Le tumente iza kuba negalelo elihle kwicandelo lezokhenketho nelezontendo. IKhabhinethi ikuvumile ukumiselwa kweKomiti yabaPhathiswa (i-IMC) eza kujongana ne-WRC 2023. I-IMC iza kuchophela imibandela yokufaka isicelo sokusingatha i-RWC 2023 ukuze iqinisekise ukuba eli lizwe lifumana amaqithi-qithi ezoqoqosho ngokusingatha le tumente. UMphathiswa wezeMidlalo noLonwabo, uMnu Thulas Nxesi, uza kubamba enye intlanganiso noonondaba apho aza kucacisa ngale nkqubo yokufaka isicelo sokusingatha imidlalo.1.4. IKhabhinethi iyamkele iDrafti yoMgaqo-nkqubo weMisebenzi yobuGcisa (i-IP) – isiGaba 1 (2017) ukuba ipapashwe kwiPhepha-ndaba loMbuso luze uluntu luhlomle kuyo.Oku kusabela ngqo kweminye yemixholo yesiCwangciso seSizwe soPhuhliso (i-NDP) sokuba kugxininiswe ekuqambeni izinto ezitsha, ukuphucula imveliso, ukugxininisa kakhulu kuqoqosho oluxhomekeke kulwazi, kunye nokugxila kakhulu kwizinto namacandelo esibalulwayo nesiwabethayo amanye amazwe esikhuphisana nawo kuwo.UMgaqo-nkqubo we-IP ngumgaqo-nkqubo obalulekileyo oza kukhuthaza ukuqamba izinto ezintsha, ukuqinisekisa ukuba ubuxhaka-xhaka bobuchwephesha bufikeleleka kumntu wonke, uphando-nzulu nophuhliso, ubugcisa, ukukhusela abathengi, uphuhliso lwemizi-mveliso kunye nohlumo loqoqosho ngobubanzi.1.5. IKhabhinethi iyamkele iDrafti yesiCwangciso-qhinga sezoThutho Ezingeyongozi kokusiNgqongileyo ukuba ipapashwe kuze uluntu luhlomle. Esi sicwangciso-qhinga kuza kusekelwa kuso xa kuqulunqwa imigaqo-nkqubo yecandelo lezothutho ephathelene nokuphungula umsi ophuma kwiigesi ezichaphazela amaqondo obushushu (i-GHG). Injongo yesi sicwangciso-qhinga kukuphungula umonakalo owenziwa zezothutho kokusingqongileyo ngeli thuba sisabela kwiingxaki ezikhoyo ngoku nezexesha elizayo zokunqongophala kwezothutho ngendlela esekelwe kwimigaqo yophuhliso oluzinzileyo.Icandelo lezothutho liyintsika yeenkqubo zezoqoqosho nezentlalo zoMzantsi Afrika kuba linceda ukuba abantu bakwazi ukuhamba neempahla zithuthwe. Nangona kunjalo, imisi ekhutshwa licandelo lezothutho yenza i-10.8% yazo zonke iintlobo zemisi ezikhutshwa zigesi ezichaphazela amaqondo obushushu (i-GHG). Izithuthi ezihamba ezindleleni zona zikhupha umsi oyi-91.2% yale misi ye-GHG. UMzantsi Afrika wenze isibhambathiso sokuphungula umsi we-GHG ngama-34% ngowama-2020 nangama-42% ngowama-2025.1.6. IKhabhinethi ivumile ukuba iSebe leMicimbi yezeKhaya lingalivula kwakhona ithuba lokuba bafake izicelo ngokutsha abemi baseZimbabwe abanamaPhepha-mvume Akhethekileyo, phantsi kwemiqathango ethile. La maPhepha-mvume Akhethekileyo okuqala abemi baseZimbabwe ayephunyezwe ngoTshazimpunzi wowama-2009 ukuze kuthathwe iinkcukacha zabemi baseZimbabwe abaseMzantsi Afrika ngokungekho mthethweni. Amaphepha-mvume abo aphelelwa ngomhla wama-31 kweyoMnga ngowama-2017. UMphathiswa weMicimbi yezeKhaya uNjing Hlengiwe Mkhize, uza kubamba enye intlanganiso noonondaba acacise le miqathango kunye nenkqubo eza kulandelwa xa ixesha lokuba kuphindwe kufakwe izicelo kwakhona livuliwe. 1.7. IKhabhinethi izamkele iintlobo zeengqekembe zowama-2017 ezinombala eziveliswe yi-South African Mint Company ezinomxholo othi: Iintyatyambo neeNtaka zoMyezo weBhayosfiye yoNxweme olukwiNtshona yeKapa. Ezi ngqekembe zongeza kwezi ntlobo zeengqekembe zisisikhumbuzo zizasasazwayo  ziza kukhutshwa ngowama-2017.2. Imithetho Eyilwayo2.1. IKhabhinethi ikuvumile ukupapashwa koMthetho-sihlomelo oYilwayo woLuhlu lweeTayitile ngowama-2017 ukuze uluntu luhlomle. Lo Mthetho-sihlomelo ulungisa uMthetho woLuhlu lweeTayitile, wowe-1937 (uMthetho 47 wowe-1937), ukuze kuphuculwe indlela osetyenziswa nophunyezwa ngayo lo Mthetho. Lo Mthetho-sihlomelo uza kudibanisa imisebenzi yolawulo nokubhaliswa kweetayitile.3. Amazwi OvelwanoIKhabhinethi ithi akuhlanga lungehlanga kwiintsapho zabathandi bebhola ekhatywayo ezithe zasutywa kukufa ngethuba kukho ugxalathelwano e-FNB Stadium ngoMgqibelo, umhla wama-29 kweyeKhala ngowama-2017. UMongameli Jacob Zuma umisele iKomiti yabaPhathiswa yoPhando, ekhokelwa nguMphathiswa uNxesi, eza kuphanda izinto ezikhokelele kule ngozi.4. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.4.1 UMnu Lefentse Cuitzen Radikeledi uqeshiwe kwakhona njengommeli kaNondyebo weSizwe kwiBhodi ye-Export Credit Insurance Corporation of South Africa SOC Limited.4.2 Ukwandiswa kwesivumelwano sengqesho sikaNksz Thabang Charlotte Christine Mampane njengoMkhomishinala kwiKhomishini yeSizwe ye-Lotteries (i-NLC).4.3 UNjing Ntshengedzeni Alfred Nevhutanda uqeshiwe kwakhona njengoSihlalo we-NLC.4.4 UNksz Fadila Ethne Lagadien njengelungu le-Arts, Culture and National Historical, Natural, Cultural and Architectural Heritage Distributing Agency yeBhodi ye-NLC.4.5 UMnu Sunrise Vusumuzi Mkhize njengoMlawuli-Jikelele (i-DG) weSebe lezobuGcisa neNkcubeko.  4.6 UNksz Thathakahle Jordan-Dyani njengeSekela-DG: ICT ImiCimba yaMazwe ngaMazwe kunye noRhwebo kwiSebe leziSeko zoNxibelelwano neeNkonzo zePosi.4.7 Ukuqeshwa kwakhona nokuqeshwa kwabalawuli abangekho kwisigqeba solawulo kwiBhodi yezoPhuhliso yamaZantsi e-Afrika isithuba seminyaka emithathu (kude kube ngumhla wama-31 kweyeKhala ngowama-2020):4.7.1 UNksz Anuradha Sing (uqeshiwe kwakhona);4.7.2 UNksz Gugu Mtetwa (uqeshiwe kwakhona);4.7.3 UNjing Mark Swilling (uqeshiwe kwakhona);4.7.4 UNksz Zanele Monnakgotla (uqeshiwe);4.7.5 UMnu Lufuno Motsherane (uqeshiwe);4.7.6 UNksz Bulelwa Ndamase (uqeshiwe);4.7.7 UNksz Pinkie Nqeto (uqeshiwe);4.7.8 UNksz Letlhogonolo Meko (uqeshiwe); kunye3.7.9 NoMnu Blessing Mudavanhu (uqeshiwe);4.8  Ukuqeshwa nokuqeshwa kwakhona kwabalawuli abengoyonxalenye yesigqeba solawulo kwiBhodi yePublic Investment Corporation SOC Limited isithuba seminyaka emithathu (kude kube ngumhla wama-31 kweyeKhala ngowama-2020):4.8.1 UGq Xolani H Mkhwanazi (USekela-Sihlalo) (uqeshiwe);4.8.2 UNksz Mathukana Mokoka (uqeshiwe);4.8.3 UNksz Dudu Hlatshwayo (uqeshiwe kwakhona);4.8.4 UNksz Sibusisiwe N Ngubane (uqeshiwe kwakhona); kunye4.8.5 NoGq Trueman Goba (uqeshiwe kwakhona).Imibuzo:Nksz Phumla Williams – UMlawuli-Jikelele oliBambela (e-GCIS)Inombolo yeselula: 083 501 0139"
 Intetho yeNtlanganiso yeKhabhinethi yangoLwesithathu umhla we-16 kweyeThupha kowama-2017,17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/xh/speeches/intetho-yentlanganiso-yekhabhinethi-yangolwesithathu-umhla-we-16-kweyethupha-kowama-2017-17,"IKhabhinethi ibibambe intlanganiso yayo kwiZakhiwo zoMdibaniso ePitoli.1. Imiba engundaba-mlonyeni   1.1. Njengokuba sibhiyozela iNyanga yooMama, iKhabhinethi inqwenelela uNks Getrude Shope iminqweno emihle ngomhla wokuzalwa kwakhe xa egqiba iminyaka engama-92. UMmaShope, xa eteketiswa, liqhawekazi elihlonitshwa kakhulu kumzabalazo wenkululeko ingakumbi kwinkululeko yabasetyhini.Wafumana imbasa ebizwa Isithwalandwe/Seaparankwe, elona wonga lihloniphekileyo i-African National Congress ewonga ngalo abo banegalelo elincomekayo kunye nabazincamela umzabalazo wenkululeko.IKhabhinethi isekwadlulisa iminqweno emihle kuNks Zondeni Veronica Sobukhwe xa egqiba iminyaka engama-92. UMzantsi Afrika lilizwe elingcono ngenxa yokuzincama kwabasetyhini abafana naye.Njengokuba ilizwe libhiyozela iNyanga yooMama phantsi komxholo othi “UNyaka ka-O R Tambo: AbaseTyhini beManyene ekuQhubeleni uMzantsi Afrika Phambili”, iKhabhinethi nayo njengabo bonke abemi baseMzantsi Afrika ihlonipha amagorhakazi abamba umngcelele woqhankqalazo esiya kwiZakhiwo zoMdibaniso ngonyaka we-1956 eqhankqalazela imithetho yamapasi.Sicinga ngomoya ka-O R Tambo xa wayesenza intetho yakhe esihloko sithi “IiNtyatyambo zoMzabalazo Wenkululeko” sikhumbula sihlonipha indima yabasetyhini ababangoovulindlela bombutho wabasetyhini kweli lizwe, sikwamkela ukuba xa uxhobisa owasetyhini, uxhobisa isizwe.Njengelizwe siphumeze okuninzi kwicala lokuxhotyiswa kwabasetyhini. Phambi kowe-1994 iPalamente yayinabantu basetyhini abayi-2,7%, kwaze emva konyulo lwentando yesininzi, inani labasetyhini kwiNdlu yoWiso-mthetho lema kuma-27,7%. Kowe-1999 elo nani lanyuka langama-30% laze laya kutsho kuma-32,7% kowama-2004.Emva konyulo lwesizwe lowama-2009 abantu basetyhini bafikelela kuma-42%. AbaPhathiswa abangabaseTyhini ngoku benza ama-43% eKhabhinethi.Sinabantu basetyhini abaninzi abakwizikhundla zobunkokeli kwaye kukho namaqumrhu karhulumente okuphucula imeko yabasetyhini. Ngoku sinalo neSebe looMama kwi-Ofisi kaMongameli.1.2. Abemi boMzantsi Afrika nkalo zonke basebenze kakuhle kakhulu ukuthatha inxaxheba kule mibhiyozo yesikhumbuzo. Imigaqo-nkqubo karhulumente ebonakalisa inkqubela phambili iyaqhubeka ukuwubeka phambili umba wokuxhotyiswa kwabasetyhini, ingakumbi abo bahlala emaphandleni, kumaxa amaninzi abangabantu abatsala nzima benyamezele ukuthwaxwa yintlupheko.1.3. Njengokuba sibhiyozela inkqubela esiyenzileyo kwinkululeko yabasetyhini, iKhabhinethi ikhumbuza ilizwe ngelinye itshantliziyo elingowasetyhini elalichasene nocalucalulo nelathi labulawa ngomhla we-17 kweyeThupha kowe-1982. URuth First wabulawa ngenkohlakalo ngeleta eyayiyibhombu eyathunyelwa kuye eMozambique. Waphulukana nobomi bakhe kwidabi lokulwela inkululeko yabantu baseMzantsi Afrika.Ubundlobongela obujoliswe kwabesini esithile1.4. IKhabhinethi yongeze ngelayo ilizwI lokugxeka ividiyo eshicilelweyo ebonisa intombazana engumfundi wesikolo ihlaselwa ngomnye umfundi oyindoda kwisikolo saKwaZulu-Natal kwaye iyakuxhasa ukubanjwa komrhanelwa. Ukubulawa kutshanje kotitshala odutyulwe phambi kwabafundi bakhe liqabane lakhe kusikhumbuza ngemingeni esisajongene nayo yokuxhatshazwa nokuphathwa gadalala kwabasetyhini.1.5. Iingxaki kunye nobungozi bokukhokelwa ngamadoda njengosolusapho okunesiphumo sobundlobongela obujoliswe kwabasetyhini nabantwana kufuneka buliwe ngumntu wonke kwesi sizwe. Ii-arhente zogcino-mthetho kunye nenkqubo yobulungisa kufuneka zijongane nabenzi bobundlobongela ngokugqibeleleyo.Ingqungquthela ye-SADC1.6. UMzantsi Afrika, njengosihlalo ongenayo woMbutho woPhuhliso laMazwe akuMazantsi e-Afrika (i-SADC), usingethe iNgqungquthela eQhelekileyo ye-SADC yama-37 yeeNtloko zooRhulumente nemiBuso ukususela kumhla we-9 ukuya kowama-20 kweyeThupha wama-2017 phantsi komxholo othi: “Ukusebenzisana neCandelo laBucala kuPhuhliso loShishino namaCandelo oNgeza iXabiso kwiiMmveliso”.UMzantsi Afrika uza kusebenzisa isikhundla sawo ukukhuthaza uphuhliso nokubethelela izinto eziphambili nezibalulekileyo kuwoi njengoko ichaziwe kwisiCwangciso soPhuhliso seSizwe (i-NDP), uqhubele phambili ukwakhiwa kwamashishini nemizi-mveliso yale mihla kule ngingqi kunye nakwilizwekazi liphela kunye nokumanya amashishini elizwekazi ize ikhawulezise ukuqaliswa kwe-Ajenda ye-Afrika yowama-2063 yeManyano yase-Afrika (i-AU).I-Ajenda 2063 yinkqubo-sikhokelo yobuchule yokutshintsha ezentlalo nezoqoqosho lwelizwekazi kwiminyaka engama-50 ezayo. Yongeza kwaye ifuna ukukhawulezisa ukuqaliswa kweenkqubo zangaphambili nezikhoyo zelizwekazi zokukhulisa uqoqosho kunye nophuhliso oluzinzileyo.Amacandelo amathathu aza kukhuthaza uhlumo ngala, ukucolwa nokuhlelwa kweemveliso zolimo, ukuxhanyuliswa ngezimbiwa kunye namashishini amancinci ahlela aphinde aphucule ixabiso leemveliso.Le ngqungquthela iza kwenza namazwi ombulelo kuMongameli ophumayo uJosé Eduardo dos Santos wase-Angola, oza kuba esihla esikhundleni sokuba nguMongameli emva kweminyaka engama-37 kwaye ekhokelele ilizwe lakhe ekupheleni kwemfazwe yobukhaya ethathe ixesha elide. 1.7. USekela-Mongameli uRamaphosa, kwisikhundla sakhe sokuba ngumququzeleli othunywe yi-SADC kwilizwe laseLesotho, uza kuthi thaca ingxelo kwiNgqungqthela ye-SADC Double Troika eza kubanjelwa ePitoli ngomhla we-18 kweyeThupha, apho uRhulumente waseLesotho kulindeleke ukuba naye athi thaca umkhombandlela wenguqu. Oku kulandela iintlanganiso zokubonisana phakathi koSekela-Mongameli kunye norhulumente omtsha, iinkokheli zamaqela aphikisayo, iqumrhu leenkosi kunye nemibutho yoluntu echaphazelekayo yaseLesotho, ezicacisa inkqubo eza kulandelwa xa kuphunyezwa izigqibo ze-SADC malunga nezinto eziza kutshintshwa kumgaqo-siseko nakwicandelo lokhuseleko.1.8. IKhabhinethi iyazamkela iziphumo zeengxoxo ebeziphakathi kukaMongameli Ellen Johnson Sirleaf weRiphabliki yaseLiberia kunye noMongameli uJacob Zuma, ngexesha uMongameli Sirleaf ekuTyelelo lwasebuRhulumenteni kweli. Omabini la mazwe avumile ukujongana nemiba eza kuphucula iimeko zokuqhuba ushishino ngokukhululekileyo phakathi kwala mazwe mabini. IKhabhinethi ikhuthaza nezinye iinkampani ezikushishino lwabucala ukuba zityale imali eLiberia.La mazwe avumelene ukuba agqibezele ukutyikitywa kweSivumelwano sokungaBizwa kwee-Visa Kwabo baSebenzisa iiNcwadi zokuNdwendwela zooNozakuzaku nezasebuRhulumenteni. La mazwe avumelene nangokukhawulezisa iingxoxo kunye nokugqibezela ezinye izivumelwano phakathi kwala mazwe mabini ukuze asebenzisane kwezolimo, ukhenketho, ezempilo, amandla, amanzi kunye nogutyulo lwelindle, phakathi kwezinye izinto.1.9. IKhabhinethi ivuyisana nabantu belizwe laseRwanda ngokubamba unyulo ngoxolo nalapho kuphinde kwanyulwa uMongameli Paul Kagame. Ukubanjwa kolunye unyulo ngokuyimpumelelo e-Afrika kubonisa ngokucacileyo ukuba ulawulo lwentando yesininzi luqhubela phambili kulo lonke eli lizwekazi.1.10. IKhabhinethi nayo njenge-AU ivuyisana nelizwe laseKenya ngokuqhuba unyulo oluyimpumelelo. Ngoku kuxhomekeke kubo bonke abemi baseKenya ukwamkela iziphumo zonyulo kunye nokusebenza kujoliswe kubunye besizwe kweliya lizwe.I-BRICS1.11. Namhlanje, umhla we-17 kweyeThupha wowama-2017, uMongameli Zuma uza kuchophela umsitho wokusungulwa ngokusesikweni kweZiko leNgingqi ye-Afrika leBhanki yoPhuhliso eNtsha (i-NDB) yeBrazil, Russia, India, China kunye noMzantsi Afrika (i-BRICS) kwihotele iMichelangelo, eSandton. Ukusungulwa kweli Ziko leNgingqi yase-Afrika kuza kuqhayisa ngokubonisa iinkonzo iBhanki yoPhuhliso eNtsha eza kuzinikezela, iqaqambisa indima enokudlalwa yi-NDBi kwicandelo leziseko eziluncedo nezingundoqo kunye nophuhliso oluzinzileyo kumazwe asakhulayo nasaphuhlayo.1.12. UMzantsi Afrika lelinye lamazwe angamalungu e-BRICS amkele isiCwangciso sokuSebenza esinamaNqaku asiXhenxe agxininisa ekwandiseni intsebenziswano kwezorhwebo, kwintlanganiso yaBaphathiswa bezoRhwebo be-BRICS eyayibanjwe eHangzhou, eChina. La mazwe aza kusebenzisana ngakumbi kwimiba efana nophuhliso lweziseko zorhwebo eziluncedo nezingundoqo ezitsha, uphuhliso lobuchwepheshe kunye nokuqanjwa kwezinto ezintsha, kunye namashishini amancinane naphakathi.1.13. AbaPhathiswa bezoNxibelelwano abavela kwi-BRICS nabo bathathe inxaxheba kwingxoxo, neqela elipapasha isiBhengezo sabaPhathiswa ngobuChwepheshe kuLwazi, yokuba amazwe e-BRICS aza kwandisa intsebenziswano kukhuseleko lweenkcukacha, njengokuba unxibelelwano ngobuchwepheshe bekhompyutha ludlala indima ebalulekileyo ukuqhubela phambili uhlumo kwezoqoqosho.1.14. IKhabhinethi ibulela owayesakuba yiRhuluneli yeBhanki enguVimba, uMnu Tito Mboweni, ngomsebenzi wakhe okwizinga eliphezulu kunye nokuzinikela ngexesha engumlawuli ongelilo ilungu lesigqeba kwi-NDB ye-BRICS isithuba seminyaka emibini. UMlawuli-Jikelele weSebe lezeziMali, uMnu Dondo Mogajane, uza kutsala imikhala.Umanyano lwesizwe kwezentlalo1.15. IKhabhinethi iyazigxeka izenzo zobuhlanga zakutshanje ezenziwe ngabantu abathile kweli lizwe lethu. Ukuziphatha okunjalo akuhambelani nomoya wamalungelo, uxanduva kunye nezinto ezinexabiso ezibethelelwa ngumgaqo-siseko, kwaye akunayo indawo kwisizwe sethu esilawulwa ngokwentando yesininzi.IKhabhinethi incoma abalawuli beenkampani zabucala ezithi zisabele ngokukhawuleza kwizenzo zobuhlanga, zibonise ukuba ubuhlanga sisihelegu esingamkelekanga kwisizwe sethu, kwaye kufuneka ngalo lonke ixesha buliwe kuba kufunwa ubumbano nomanyano phakathi koluntu kunye nokupholisa amanxeba ashiywa yinkqubo yocalucalulo yangaphambili.Sonke sinoxanduva lokuba sibulwe ngokukhawuleza ubuhlanga kunye nocalucalulo xa busenzeka kwisizwe sethu. Sonke sinoxanduva lokwakha isizwe esitsha ekwakucingwa ngaso emva konyulo lokuqala lwentando yesininzi. 1.16. IKhabhinethi ivakalise inkxalabo malunga nesimo sokuphulukana nemisebenzi elizweni, ingakumbi kwicandelo lweevenkile ezinkulu kunye nelemigodi. Kodwa ke, izamkele iinzame ezenziwa licandelo lemigodi zokubamba iintlanganiso zokugwadla amacebo okuzama ukusindisa imisebenzi. Ukuvunywa kwesicelo saseLonmin kutshanje sokuthenga ama-42,5% e-Anglo Platinum kwiPandora – isivumelwano soshishino sokusebenzisana phakathi kweLonmin ne-Anglo Platinum – kwamkelekile.Esi sivumelwano sentsebenziswano sisindise imisebenzi engama-3 000 kwaye sinika isiqabu, ingakumbi kwesi simo sigqubayo kwezoqoqosho kwihlabathi lonke. URhulumente uzinikele ekudaleni imeko ekhokelela kuhlumo kwezoqoqosho kunye nokudala imisebenzi.1.17. IKhabhinethi isamkele isigqibo senkundla esingqina ilungelo elilodwa likarhulumente lokuthatha izigqibo malunga neimigaqo-nkqubo kunye nemithetho ngokusikhaba isicelo nokuhlawulisa iindleko zenkundla i-Metal Recyclers Association of South Africa. INkundla yoMgaqo-siseko isikhabile isicelo sokubhena kwisigwebo seNkundla ePhakamileyo yaseMzantsi Afrika kunye neNkundla ePhakamileyo yeziBheno senkampani yabathumela izinto ezenziwe ngesinyithi ezindala nezilahliweyo kwamanye amazwe.INkundla ixhasa izibonelelo zoMbuso zokuthumela iimveliso ezindala nezilahliweyo zesinyithi kumazwe angaphandle ezaziwa njengesaphulelo samaxabiso emizi-mveliso yasekhaya, imizi-mveliso emincinane kunye neenkampani ezinyibilikisa isinyithi.Ezi zibonelelo zinika isaphulelo sexabiso esingama-20% kumaxabiso amazwe ngamazwe phambi kokulungela ukufumana imvume yokuthumela kumazwe angaphandle. Lo mgaqo-nkqubo uza kunceda ngokuvuselelwa kwamashishini kwakhona kuqoqosho lwelizwe kunye nokudala imisebenzi.1.18. IKhabhinethi ikwamkele ukuzinikela koRhulumente waseCanada ukusebenzisana noMzantsi Afrika kulawulo lwemida. Oku kuza emva kokuba uMphathiswa weMicimbi yezeKhaya, uNjingalwazi Hlengiwe Mkhize, ehlangene nogxa wakhe uMphathiswa wezeMfuduko, iiMbacu kunye naBemi, uMnu Ahmed Hussen kule veki. Esi sivumelwano sokusebenzisana siza komeleza ubudlelwane obukhoyo phakathi kwala mazwe mabini.2. Izigqibo zeKhabhinethi2.1. IKhabhinethi ivume iPhepha eliGunyazisa uHlahlo lwabiwo-mali lowama-2018. Oku kuza kuqhubela phambili ukuqaliswa kwe-NDP. Eli phepha lomeleza ulungelelwaniso lohlahlo lwabiwo-mali kunye neNkqubo-sikhokelo yoBuchule yeXesha laPhakathi (i-MTSF). Lisiseko senkqubo yokukhetha phakathi kwemiba ephambili nekhuphisanayo kusetyenziswa le mali ikhoyo incinci.UMphathiswa kwi-Ofisi kaMongameli, uMnu Jeff Radebe, uza kubamba intlanganiso noonondaba kungekudala abanike amagqabantshintshi.2.2. IKhabhinethi ivume isiCwangciso sokuPhumeza ezoKhenketho kuNxweme kunye naseLwandle, esibhalwe phantsi kwenkqubo i-Operation Phakisa uQoqosho lwaseLwandle. Esi sicwangciso siza kukhulisa ukhenketho kuqoqosho lwaselwandle. Siza kuhlumisa iindawo zokundwendwelwa nokukhenkethwa ezikumgangatho ophezulu eziselunxwemeni naselwandle nezithi zenze uMzantsi Afrika ube lilizwe eliphambili ngokwezendalo, ezenkcubeko kunye namafa. UMphathiswa wezoKhenketho, uNksz Tokozile Xasa, uza kubamba enye intlanganiso noonondaba acacise esi sicwangciso.2.3. IKhabhinethi ikuvumile ukuthatha inxaxheba koMzantsi Afrika kuHambo lwesibini lwaMazwe ngaMazwe kwi-Indian Ocean kowama-2017 – 2020. Ukuthatha inxaxheba kuza kuxhasa ukuba nguSihlalo koMzantsi Afrika kuMbutho i-Indian Ocean Rim Association kowama-2017/18.UMzantsi Afrika uza kusebenzisa inqanawe yophando yawo i-SA Agulhas II ukuqhuba uphando elwandle lo gama uqeqesha kwaye usakha kwaye usomeleza izakhono zenzululwazi yoMzantsi Afrika kunye neyamazwe asempuma ye-Afrika. Ukuqokelelwa kweengcombolo ezisisiseko zexesha elide kunye nolwazi kuza kubeka amazwe asaphuhlayo e-Indian Ocean Rim kwindawo engcono yokukhusela ulwandle kunye nokufumana iindlela zokuvula uqoqosho lwaselwandle olunokwenzeka ukuze kuphuculwe ubomi babemi.2.4. IKhabhinethi yaziswe ngelinge leeLebhu zePhakisa zeMichiza kunye noQoqosho lweNkunkuma, elimiselwe ukuba liqalise kweyeThupha kowama-2017. Oku kuyinxalenye yokungenelela kwelizwe ekulawuleni umonakalo kokusingqongileyo kunye nempilo yoluntu ebangelwa yimichiza kunye nenkunkuma. Iza kubonelela ngethuba lokuba urhwebo lwemichiza lwaseMzantsi Afrika luchonge indawo elufaneleyo yokwenza enxulunyaniswa ne-Green Chemistry (uyilo lweemveliso zemichiza kunye neenkqubo ezinciphisa okanye ziphelise izinto ezinobungozi).2.5. IKhabhinethi inikwe amagqabantshintshi ngezicelo eziliqela zokucanda kwakhona imida yamaphondo ezivela kubantu bamaphondo ahlukileyo. Phakathi kwemimandla echaphazelekayo nguMasipala weNgingqi i-Elias Motsoaledi, uMasipala weNgingqi waseMarblehall kunye noMasipala weNgingqi waseMatatiele.Abantu baba masipala banike iqela lezizathu ngezi zicelo, ezifana neendawo ezikuzo kunye nokufikelela kwiinkonzo. Ezi zicelo zafunyanwa yiBhodi yokuCanda yooMasipala kunye neSebe loLawulo lweNtsebenziswano.Imida yamaphondo ikhona kuMgaqo-siseko. Nakuphina ukucingisiswa kwezi zicelo kufuneka kwenziwe ngokomgaqo-siseko.IKhabhinethi ivumile ukuba inkqubo yokucandwa kwakhona kwemida, kuquka eyaseMatatiele, iqaliswe. Le nkqubo yasepalamente iza kuquka ukuthatha inxaxheba koluntu njengoko kunyanzeliswa nguMgaqo-siseko nayimithetho yeli.3. Imisitho ezayo3.1. IKhabhinethi iyaliphinda ikhwelo elihlatywe nguMongameli Zuma, ikhumbuza uluntu ukuba onyule abantu abaphuma kuzo zonke iinkalo zobomi abafanelekileyo ukuba bafumane awona mawonga aphezulu, amaWonga eSizwe, kuTshazimpunzi kunyaka ozayo.Lo msitho uhlonipha abemi baseMzantsi Afrika kunye nabemi bamazwe angaphandle abahlonitshwayo nabagqwesileyo kwinkalo ezahlukileyo.Iifomu zokunyula ziyafumaneka kwiwebhusayithi ye-Ofisi kaMongameli (www.thepresidency.gov.za), kwiiThusong Service Centre, ii-ofisi zikamasipala kunye nee-ofisi zeenqila zovoto. Ezi fomu kufuneka zifakwe nenkcaza emfutshane enika izizathu zokuba umntu lowo onyulwe. Umhla wokuvalwa kokonyulwa kwabantu abafanele ukufumana amaWonga eSizwe kowama-2018 ngumhla wama-31 kweyeThupha 2017.3.2. ISebe lezeNzululwazi nobuChwepheshe liza kubamba umsitho weeMbasa zabaseTyhini baseMzantsi Afrika abakwiNzululwazi (i-WISA) zowama-2017. Ezi mbasa zihlonipha imisebenzi eyimpumelelo nemihle yeengcungela zezenzululwazi kwaye zidala iqonga lokukhuthaza abasetyhini abakwinzululwazi abathatha inxaxheba kuphando-nzulu.Lo msitho we-WISA uza kubanjwa phantsi komxholo othi: “Ukuxhotyiswa kwabasetyhini kwezoqoqosho kwimeko zemisebenzi ezitshintshayoi”, mxholo lowo uhambelana nomxholo ophambili kwimiba yabasetyhini weKomishoni yeZizwe eziManyeneyo malunga neMeko yabasetyhini.3.3. IKhabhinethi ibulela amalungu eNdlu yeSizwe yesiHlanu yeeNkokeli zeMveli (i-NHTL) aphelelwa lixesha lokuba ngamalungu ale Ndlu. INdlu yeSizwe yesiHlanu yeeNkokeli zeMveli liqumrhu elenziwa ziinkokeli zemveli ezingabathunywa abavela kwizindlu zamaphondo zeeNkokheli zeMveli zaseMzantsi Afrika, ezimele izindlu zamaphondo kwinqanaba lesizwe.Eli qela lenziwe ngamalungu aphumayo eNdlu yeSizwe yesiHlanu yeeNkokeli zeMveli kunye namalungu aphinde anyulwa ukuba akhonze elinye ixesha lolawulo elimiselweyo. Amele iinkokheli zemveli kunye nezizwe zawo kwaye axhasa indima yeenkokheli zemveli kwisizwe esilawulwa ngokomgaqo-siseko.IKhabhinethi nayo njengoMongameli Zuma ibulela uKumkani PP Maubane (uSihlalo), uKumkani SE Mahlangu (uSekela-Sihlalo) kunye namalungu eNdlu yonke ngokubanzi. IKhabhinethi yamkela ngezandla ezishushu amalungu amatsha angena kwiNdlu yeSizwe yesiThandathu yeeNkokeli zeMveli kunye nezo zezindlu zamaphondo zisixhenxe.4. Imiyalezo4.1. IKhabhinethi ivuyisana noNksz Senamile Masango obe ngowasetyhini wokuqala wase-Afrika ukuqhuba umfuniselo wokuqala okhokelwa ngowase-Afrika kwilebhu yoPhando ngeNyukliya yoMbutho waseYurophu (i-CERN) eseSwitzerland. Wayeyinxalenye yeqela labaphandi-nzulu abasengabafundi abavela kwiDyunivesithi yaseNtshona Koloni abafunda nge-isotope seleniyam 70 ukuze baqonde ngcono ukuba ukumila kwayo okufana ne-nucleus kunxulumene njani nomgangatho wamandla ayo.4.2. IKhabhinethi ivuyisana naBantu abaChasene nokuXhatshazwa kwabaseTyhini (i-POWA), abathe benza inkqubo yekhompyutha (i-app) enceda amaxhoba asindileyo kubundlobongela obujoliswe kwisini, abakunxunguphalo okanye engozini enokubehlela, ukuba bafumane iinkonzo ezihlangeneyo nezilungeleleneyo. Inekhonkco loqhagamshelwano neZiko loNcedo leSebe lezoPhuhliso loLuntu, le app iyakwazi ukuqhagamshelana nezinye iinkonzo ezifana namapolisa kunye noonontlalontle, bona abakwaziyo ukubona indawo apho umyalezo uvela khona. Ngokucofa iqhosha loncedo olungxamisekileyo kwiselula, ixhoba liza kuhlanganiswa neZiko loNcedo. Le ntsebenziswano phakathi kukarhulumente kunye nemibutho engekho phantsi korhulumente iza kunceda kakhulu ekulweni isibetho esikukuxhatshazwa nokuphathwa gadalala.4.3. IKhabhinethi iqhwabela izandla iQela loMzantsi Afrika ngokuqhuba kakuhle kakhulu kwimidlalo yombaleko kwiMidlalo yoKhuphiswano yeHlabathi yoMfelandawonye wemiButho yeHlabathi yeeMbaleki (i-IAAF) ebibanjelwe eLondon. UCaster Semenya uphumelele imbasa yegolide kugqatso lwe-800m kunye neyebronzi kwi-1 500m, kwangelo thuba esophula irekhodi lakhe.Eli lizwe liyazidla ngoSemenya kwaye kuko konke ukugxekwa, usahleli omelele kwaye enyamezele. Ulandela ezinyaweni zikaZola Budd, Natalie du Toit, ongumdlali we-olimpiki okhubazekileyo, kunye noPenny Heyns, oyindadi. UWayde van Niekerk uphumelele imbasa yegolide kugqatso lwamadoda lwe-400m kunye neyesilivere kugqatso lwe-200m.Sidlulisa ilizwi elilodwa lombulelo kumqeqeshi, uNksz Anna Botha. ULuvo Manyonga uphumelele imbasa yegolide ngomtsi wakhe obude bu-8.34m kukhuphiswano lamagqibela kankqoyi lwamadoda lokutsiba, waze yena uRuswahl Samaai waphumelela imbasa yebronzi kwakolu khuphiswano lwamadoda lokutsiba, waze u-Akani Simbine wakwindawo yesihlanu kugqatso lwamagqibela kankqoyi lwamadoda lwe-100m.Indlela abaqhube ngayo kule midlalo kubonise ubunganga belizwe lwethu kwezemidlalo, into leyo ivuselela futhi ikhuthaza bonke abemi baseMzantsi Afrika, ingakumbi ulutsha oluziimbaleki ezisaqalayo.Isizwe sethu siyazingca ngezi mbaleki kwaye ziyiphakamisele phezulu ngeqhayiya iflegi yesizwe sethu. Sihlaba ikhwelo kubo bonke abemi baseMzantsi Afrika ukuba baqhubeke bewaxhasa onke amaqela esizwe sethu, kwakunye nabadlali abangamadoda nabasetyhini beli lizwe. Bangabameli besizwe sethu esilibhongo, kwaye asithandabuzi ukuba baza kuvuselela ulutsha ukuba lulandele emkhondweni wabo.5. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.5.1. UMnu AD Matseke njengeGosa eliyiNtloko yesiGqeba (i-CEO) laseBroadband Infraco, ukususela kumhla woku-1 kweyoMsintsi 2017 ukuya kumhla wama-30 kweyeThupha 2022.5.2. Ukwandiswa kwesivumelwano sengqesho sexesha elisisigxina se-CEO ngoku eBroadband Infraco, uNksz PV Kwele, ngeenyanga ezintathu, ukususela kumhla woku-1 kweyoMsintsi 2017.5.3. Ukuqeshwa kwakhona kukaMnu Ian van Niekerk njengeGosa eliyiNtloko kwezeziMali laseBroadband Infraco.5.4. UGqr Moshibudi Priscilla Rampedi njenge-CEO ye-South African National Biodiversity Institute.5.5. UNksz IL Mathenjwa njengoSekela-Mlawuli-Jikelele (i-DDG): UkuHlolwa kunye noVavanyo kwi-ofisi yeKomishoni yeeNkonzo zoLuntu (i-OPSC).5.6. UNksz Wilhemina Reshoketswe Tshabalala njenge-DDG: Inguqu kwezeNtlalo noQoqosho kwiSebe lezooMama kwi-Ofisi kaMongameli5.7. UMnu Matome Emmanuel Malatsi njenge-DDG: uBulungisa kunye nokuChasa uRhwaphilizo kwi-Ofisi yeKomishoni yeeNkonzo zoLuntu (i-OPSC).Imibuzo:Nksz Phumla Williams – UMlawuli-Jikelele oliBambela (we-GCIS)Inombolo yomnxeba: 083 501 0139"
Intetho yeNtlanganiso yeKhabhinethi yangoLwesithathu umhla wama-30 kweyeThupha kowama-2017,1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/xh/speeches/statement-cabinet-meeting-wednesday-30-august-2017-1-sep-2017-0000,"IKhabhinethi ibibambe intlanganiso yayo eTuynhuys eKapa.1. Imiba Engundabamlonyeni1.1. IKhabhinethi izamkele iziphumo zeNgqungquthela eQhelekileyo yama-37 yeeNtloko zooRhulumente nemiBuso yoMbutho woPhuhliso lwaMazwe akuMazantsi e-Afrika ebibanjwe eMzantsi Afrika ukususela kumhla we-9 ukuya kowama-20 kweyeThupha kowama-2017 phantsi komxholo othi: “Ukusebenzisana neCandelo laBucala kuPhuhliso loShishino namaCandelo oNgeza iXabiso kwiiMveliso”.Le ngqungquthela igxininisa ekuqalisweni kwesiCwangciso soBuchule soRhwebo noMkhombandlela se-SADC ukukhawulezisa uhlumo loqoqosho kunye nokuphuhla kwengingqi.Esi sicwangciso sobuchule sijolise ekuguquleni ubume boqoqosho lwengingqi kwaye sixhasa ukongezwa kwexabiso kwiimveliso kugxininiswe kwicandelo lokuhlelwa nokulungiswa kweemveliso zolimo, ukuxhamlisa ngezimbiwa kunye nokuthengiswa kwamayeza. Le ngqungquthela igxininise imfuneko yokufumana iziphumo ezibambekayo ukuze zisetyenziselwe ukuphucula ubutyebi belizwe lethu.IKhabhinethi nayo njengoMongameli uJacob Zuma ibulela uMhlekazi, uKumkani uMswati III, onguSihlalo ophumayo we-SADC, ngegalelo lakhe elihle kunye nobunkokheli bakhe, njengokuba uMzantsi Afrika uza kuthatha intambo zokuba ngusihlalo we-SADC ukususela kweyeThupha kowama-2017 ukuya kweyeThupha kowama-2018.1.2. IKhabhinethi ikhahlela kubo bonke abasetyhini, kwaye idlulisa umbulelo ongazenzisiyo kwabo bathathe inxaxheba ekubhiyozeleni kunye nokukhumbula abasetyhini njengokuba sifikelela esiphelweni seNyanga yooMama, ebibhiyozelwa phantsi komxholo othi: “UNyaka ka-OR Tambo: OoMama beManyene ekuQhubeleni uMzantsi Afrika Phambili”.Nangona abasetyhini kukuninzi abasele bekuzuzile eMzantsi Afrika, kusekuninzi ekufuneka kwenziwe kwaye iinkqubo zikarhulumente ziza kuqhubeka ukukubeka endaweni ephambili ukubandakanyeka kwabasetyhini kuphuhliso lweendawo abahlala kuzo, uqoqosho kunye nelizwe ngokubanzi. Abasetyhini basaqhubeka ukujongana neqondo eliphakamileyo nelingamkelekanga lokuxhatshazwa nokuphathwa gadalala kunye nobundlobongela, intlupheko nokungaphangeli.1.3. IKhabhinethi iqaphele iNgxelo engeNkcukacha zeNtlupheko ekhutshwe lizikoleeNkcukacha-manani zoMzantsi Afrika (i-Stats SA) kwaye iza kuyifunda iyihlalutye. IKhabhinethi iyakubethelelea ukuzinikela kwayo kwiinkqubo ezijolise ekulweni nentlupheko, ingakumbi xa oko kunxulumene nabantwana abavela kumakhaya ahluphekayo.Kwiminyaka engama-23 edlulileyo, urhulumente wandise inkqubo yezibonelelo yabantu abahluphekayo kunye nabasesichengeni ukususela kubantu abaziizigidi eziyi-2,7 ukuya kwabazizigidi ezili-17.Le nkqubo ifikelela kubantwana abanelungelo lezibonelelo abangama-91% kunye nabantu abadala abangama-95,5%. Izikolo ezingaphezulu kwama-20 000 zibhengezwe njengezikolo ekungekho ntlawulo yemali yokufunda kuzo, ezinabantwana abangaphezulu kwezigidi ezilithoba abaxhamla kwinkqubo yokutyiswa ukutya okunezakha-mzimba ezikolweni.INkqubo yeSizwe yoNcedo ngeziMali yaBafundi (i-NSFAS) ukususela kowe-1999 ihlawule imali engaphezulu kweebhiliyoni ezingama-72 zeerandi eyimali-mboleko kunye nemali yebhasari kubafundi abavela kumakhaya ahluphekayo. Oku kube nesiphumo sokuba abafundi abangaphezulu kwezigidi ezibini abavela kumakhaya ahluphekayo bakwazi ukuya kufunda kumaziko emfundo ephakamileyo.Abantwana abazizigidi ezi-1,7 bafunda kwizikolo-mpeleso, , ezisisiseko esibaluleke kakhulu semfundo. Ngowama-2012 urhulumente wazisa inkqubo yezempilo ezikolweni, eyiyinkqubo yokungenelela kweminye yemiqobo ethintela inkqubela kwimfundo yabanye abafundi.Ukongeza koku, urhulumente unamanyathelo aliqela okulwa nentlupheko abonelela ngeenkonzo ezisisiseko ezisimahla kwizigidi zamakhaya ahluphekayo ezifana nokufumana amanzi aphuma empompeni simahla, ugutyulo lwelindle, umbane simahla kunye nokuthuthwa kwenkunkuma.Urhulumente usekwaqalise ngeenkqubo zokuqesha abantu kunye nenkqubo yokunikezela ngezindlu ukuze iintsapho ezihluphekayo zikwazi ukufumana izindlu.Urhulumente uza kuqhubeka ukufumana iindlela zokomeleza ezinye iinkqubo zezibonelelo zikarhulumente ezenzelwe ukunceda nokukhusela abantu abahluphekayo nabasesichengeni.1.4. IKhabhinethi incoma ukusungulwa kwesibonakude, i-Ghana Radio Astronomy Observatory,  nguMongameli waseGhana uNana Akufo-Addo kunye noMphathiswa woMzantsi Afrika wezeNzululwazi nobuChwepheshe, uNksz Naledi Pandor.Oku kubalulekile kumalinge okuthatha inxaxheba kwe-Afrika kwiprojekthi yesibonakude esiyiKhilomitha uBude nobuBanzi (i-SKA). Isibonakude esiseGhana sesokuqala ngaphandle kweso siseMzantsi Afrika, esikwelinye lamazwe angamaqabane.Njengamazwe esisebenzisana nawo  ase-Afrika e-SKA, iqela  le-SKA South Africa/Hartebeesthoek Radio Astronomy Observatory lisebenzisene neGhana ukuvuselela isibonakude esingasasebenziyo esiseKuntuse. ISebe lezobuDlelwane bamaZwe ngamaZwe kunye neNtsebenziswano lihlawule inxalenye eninzi yeendleko zokuvuselela esi sibonakude isebenzisa ingxowa-mali yoVuselelo lwe-Afrika neNtsebenziswano yamaZwe ngamaZwe, ejolise ekomelezeni intsebenziswano phakathi koMzantsi Afrika kunye namanye amazwe ase-Afrika.Inxalenye ebalulekileyo kwiinzame zokwakha i-SKA kwilizwekazi lase-Afrika kwiminyaka elishumi ezayo kukuphuhlisa izakhono, imimiselo kunye nokuxhobisa amaziko ngezakhono ezifunekayo kumazwe angamaqabane e-SKA ukuze asebenzise kakuhle inxaxheba yelizwekazi i-Afrika kwiprojekthi.1.5. IKhabhinethi yamkele isaziso esivela kuMphathiswa wezeNdalo, uNksz Edna Molewa sokuba uMzantsi Afrika ugqibezela kumaphondo amathathu asaseleyo, inkqubo yokuqinisekiswa kunye nophicotho-zincwadi malunga nabantu abaneempondo zemikhombe kumakhaya abo. Uphicotho-zincwadi lokuqala olwaqhutywa ngamaphondo luyajongisiswa luqinisekiswa liSebe leSizwe lezeNdalo.Oku kuza kunceda ekuthinteleni ukuthutyeleziswa kweempondo zemikhombe ezifunyenwe ngokungekho mthethweni okunokwenzeka kwaye kuza kuqinisekisa ukuba ilizwe linolwazi olupheleleyo noluchanekileyo lwenani leempondo zemikhombe eMzantsi Afrika ngalo naliphi na ixesha, kwakunye nomnini obhalisiweyo wophondo ngalunye olunjalo.Kwisigwebo seNkundla ePhakamileyo yaseMntla Gauteng kumba wokukhutshwa kwemvume yokuthengiswa kweempondo zeMikhombe zithengiswa ngumfuyi uMnu John Hume, ekhokelele kwifandesi yokuqala yeempondo zemikhombe ku-inthanethi, iKhabhinethi iyayibethelela kwakhona imiqathango phakathi kwezinye yokuthengisa, ukuba umnini mvume, ekufuneka efumene imvume yokuba ngumthengisi angaluthengisa uphondo lomkhombe kumntu onemvume yokuthenga ekhutshwe ngokwemiqathango yoMthetho weSizwe wokuLawula ukwaHlukahlukana kokusiNgqongileyo wowama-2004 (uMthetho we-10 wowama-2004), ogunyazisa ukuba aluthenge uphondo lomkhombe kulowo unemvume yokuthengisa, kule meko lowo inguMnu Hume.Le mvume ayigunyazisi ukuthengiswa kweempondo zemikhombe kumazwe ehlabathi. Ukurhweba ngeempondo zemikhombe kumazwe ngamazwe kuthintelwe, ngokwemiqathango ekwisiVumelwano soRhwebo lweHlabathi ngeziTyalo neziLwanyana zaseNdle eziseMngciphekweni wokuTshabalala (CITES). Ngalo lonke ixesha lale fandesi isebe lezendalo kufuneka likwazi ukubona okwenzekayo kule fandesi iqhutywa nge-intanethi ukuze likwazi ukubeka iliso lijonga ukuba imithetho ithotyelwa ngokufanelekileyo na.UMzantsi Afrika usazinikele kwinkqubo egunyaziswe ngumthetho elawula urhwebo ngezilwanyana nezityalo ezisemngciphekweni okanye ezikhuselweyo ngokuthobela imithetho yasekhaya, kwakunye nemithetho ye-CITES.1.6. IKhabhinethi isamkele isigqibo seNkundla ePhakamileyo sokubafumanisa benetyala abenzi bobubi ababandakanyeka kwityala lobuhlanga obujoliswe kwindoda engumntu omnyama ngokuyifaka ebhokisini yomngcwabo iphila. Isigqibo senkundla sokubafumanisa benetyala siza kulumkisa abo basaqhubeka nocalulo ngokobuhlanga kweli lizwe. IKhabinethi iqinisekisa abemi baseMzantsi Afrika ukuba naluphina uhlobo lobuhlanga okanye isenzo sentiyo asisayi kunyanyezelwa. Sonke njengoluntu kufuneka sihlale sisakha kwaye sisomeleza umanyano ngokwentlalo.1.7. IKhabhinethi yamkele isiGwebo seNkundla yoMgaqo-siseko esigwebe ukuba oomasipala abasakwazi ukuthwalisa abaninimzi abatsha bezindlu ityala eliluxanduva lalowo ebengumninimzi waze wayithengisa indlu. Esi sigwebo sinika isiqabu kubaninimzi, abanye babo bebenoxanduva lomthwalo wamatyala eminyaka engama-20 eyadlulayo. Esi sigqibo siza kunceda abaninimzi abatsha bangomso. IKhabhinethi ihlaba ikhwelo koomasipala ukuba balungelelanise iinkqubo zabo zokuqokelela amatyala nesi sigwebo.1.8. IKhabhinethi iqaphele ukuba iSebe lezeziMali likhokela uphando olunzulu olutyhola ngokungasetyenziswa kakuhle kweNkqubo eHlangeneyo yoLawulo lwezeziMali (i-IFMS). IKhabhinethi iyalincoma iSebe lezeziMali ngolawulo lwalo lophicotho-zincwadi lwangaphakathi, olubone inkcitho engafanelekanga. Ithemba ukuba kuza kufundwa lukhulu kule mingeni kugaganwe nayo, kwaye nasiphi na isenzo esigwenxa sangabom okanye sokungakhathali siza kuphandwa baze abenzi boko kufuneke baphendule.IKhabhinethi iwathembe ngokupheleleyo amandla eli ziko liliSebe lezeziMali kunye nokuba ngumgcini walo wemali yesizwe. IKhabhinethi isekwavakalisa ukwaneliseka kwayo zii-arhente eziqalisa iNkqubo eHlangeneyo yoLawulo lwezeziMali - iSebe lezeziMali, iSebe lezabaSebenzi bakaRhulumente noLawulo kunye ne-Arhente yobuChwepheshe boLwazi yoMbuso (i-SITA) – ukuba ziqalise le projekthi ngokuyimpumelelo.1.9. IKhabhinethi iyakugxeka ukukhutshwa ngokungekho mthethweni kweMemo yeKhabhinethi eceba iindlela ekunokukhethwa kuzo ukuze i-South African Airways iphinde izinze ngokwezimali. IMemo yeKhabhinethi luxwebhu oluyimfihlo kwaye ukulikhupha ngokungekho mthethweni kuchasene nenkqubo-sikhokelo yokhuseleko lolwazi lukarhulumente, eYona Migangatho iseZantsi yoKhuseleko loLwazi.IKhabhinethi inike intlanganisela yezoBulungisa, ukuThintelwa koLwaphulo-mthetho kunye noKhuseleko umsebenzi wokuphanda ngokukhutshwa ngokungekho mthethweni kolwazi oluyimfihlo kwaye ihlaba ikhwelo lokuba kuthathwe amanyathelo okubohlwaya ngokufanelekileyo abo benze eso senzo.1.10. IKhabhinethi iyakwamkela ukunyuswa kwemali efakwe liQumrhu loPhuhliso lwamaShishini (i-IDC) kumaphulo otyalo-imali kumacandelo eemveliso eMzantsi Afrika, njengoko kuboniwe kwiziphumo zalo zezimali ezikhutshwe kutshanje zonyaka-mali ophele kweyoKwindla kowama-2017. Ngethuba leNyanga yeSizwe yooMama, i-IDC yabekela bucala imali ezibhiliyoni zeerandi eziyi-3,2 yokuxhasa amashishini axhobisa abasetyhini ngezoqoqosho, oko kunyuke nge-178% xa kuthelekiswa nonyaka odlulileyo.Oku kuquka inkxasomali encede ukuba umntu wasetyhini ontsundu waseMzantsi Afrika akwazi ukuthenga umgodi omkhulu wemanganizi. Inkxasomali yeenkampani ezixhobisa abantsundu ifikelele kwisixamali esizibhiliyoni eziyi-10,4 zerandi, apho iibhiliyoni zerandi eziyi-4,7 izezeeprojekthi zotyalomali ezikhokelwa ngoosomashishini abantsundu.La manani agxininisa inkqubela eyenziwe yinguqu kubunini kwezoqoqosho kweli lizwe. Kwadalwa okanye kwasindiswa imisebenzi engama-20 881 iphelele kunyaka opheleleyo wenkxasomali ye-IDC, esisixa esizibhiliyoni ezili-15,3 zerandi, esona sixamali sakhe saphezulu.Kule minyaka mihlanu idlulileyo ukususela kowama-2013, i-IDC yanikezela ngemali ezibhiliyoni zerandi ezingama-68 zenkxasomali kwiiprojekthi zotyalomali. Idibene nenkxasomali yecandelo lezoshishino lwabucala, oku kwaququzelela utyalomali oluxabisa imali ezibhiliyoni zerandi ezingama-200 kwaze kwadaleka okanye kwasinda imisebenzi engama-99 000. IKhabhinethi iyayincoma i-IDC kunye neSebe loPhuhliso lwezoQoqosho ngalo msebenzi ngexesha apho iinzame zokomeleza utyalomali kunye nokudala imisebenzi zibaluleke kakhulu.1.11. IKhabhinethi ikwamkelwe ukusekwa koPhando lweCandelo ngamaxabiso aphezulu edatha kwaye iqaphele nokubhalwa ngokwasemthethweni kwemiba ekufuneka iKomishoni yoKhuphiswano icangcathe kuyo. Olu Phando lweCandeloe luzelwe sisicelo esenziwa nguMphathiswa woPhuhliso lwezoQoqosho egunyaziswa nguMthetho woKhuphiswano.Amaxabiso aphezulu edatha aluchaphazela kakubi kakhulu uqoqosho, anyusa amaxabiso oshishino kwaye anqanda ukuba uMzantsi Afrika ukwazi ukusebenzisa ubuchwepheshe obutsha ngempumelelo. IKhabhinethi iyalixhasa ikhwelo elihlatywe kubaboneleli ngenkonzo beli candelo ukuba banciphise amaxabiso.1.12. IKhabhinethi ikwamkele ukutyikitywa kweSivumelwano sokuSebenzisana (i-MoU) noRhulumente waseFlanders esingokuxhasa uQoqosho lwezeNtlalo eMzantsi Afrika. Isicwangciso sobuchule soqoqosho sesiCwangciso loHlumo oLutsha esamkelwa kowama-2010 sachonga uqoqosho lwezentlalo njengelinye lamacandelo ali-10 aphambili ekudaleni imisebenzi.Ngokwale MoU, uMphathiswa woPhuhliso lwezoQoqosho uza kusebenzisana noMbutho weHlabathi wezabaSebenzi (i-ILO) kunye noRhulumente waseFlanders ukwenza ingxelo equlethe iinkcukacha zemizekelo yamashishini ezentlalo ayimpumelelo kwaye uza kubamba iindibano zokubonisana nabachaphazelekayo basekhaya ukuqulunqa ngobuchule inkqubo-sikhokelo yomgaqo-nkqubo wokuhlanganisa kunye nokomeleza umsebenzi woqoqosho lwezentlalo.URhulumente waseFlanders uza kusebenzisana neSebe lezeNdalo kwiprojekthi yoguquguquko lwemozulu kunye noqoqosho oluxhasa ulondolozo lwendalo, oluza kugxininisa kwizicwangciso zokuziqhelanisa nokusebenzisa iindlela ezintsha zokwenza izinto.1.13. IKhabhinethi ilusizi ngenxa yokuphulukana nobomi kwabantu ezindleleni zeli lizwe okubangelwa ngabaqhubi abangenanyameko, abangakhathaliyo nabangafuni kuthatha xanduva. Kutshanje abantwana abali-13 benzakele emva kokuba umqhubi otyholwa ngokuqhuba esele utywala ephulukene nolawulo lweteksi yaze yantlitheka emthini.Kwiiveki ezimbini ezidlulileyo enye ingozi yehle KwaZulu-Natal, apho kusweleke abantu abali-19 kwenzakala abali-9 emva kokuba iteksi intlitheke ebhulorhweni.IKhabhinethi icela abo bakhathalela abantwana ukuba baqwalasele kakhulu malunga nabaqhubi abathutha abantwana nabakhweli. IKhabhinethi ihlaba ikhwelo kwii-arhente zogcino-mthetho ukuba zibaze iindleke futhi ziqwalasele ukuqinisekisa ukhuseleko lwabasebenzisi beendlela.1.14. IKhabhinethi igxeka ubundlobongela, ukonakaliswa kwezinto ngokuyinkohlakalo, kunye nokutshiswa kweziseko zoluntu ezingundoqo neziluncedo ezifana nokutshiswa kwesikhululo sebhasi i-Rea Vaya eGauteng. Iziseko ezingundoqo neziluncedo zezothutho loluntu ziziseko zophuhliso zesizwe ezenzelwe ukunceda uluntu. Akukho nqanaba lakunganeliseki linokusetyenziswa njengesizathu sokutshabalalisa impahla karhulumente. IKhabhinethi ihlaba ikhwelo kwii-arhente zogcino-mthetho ukuba zilwe nolwaphulo-mthetho olunjalo.1.15. IKhabhinethi iliqhwabela iZiko leSizwe loLawulo lweNtlekele ngemali elincedise ngayo kuRhulumente wePhondo laseNtshona Koloni. Kufumaneke imali engaphezulu kwezigidi ezingama-74 zerandi ukuze kuncediswe kwimingeni enxulumene nembalela, kuquka imililo yakutshanje etshabalalisileyo kunye nokunqongophala kokutya kwemfuyo. IKhabhinethi isaqhuba ngokuhlaba ikhwelo kubemi boMzantsi Afrika ukuba bawasebenzise ngononophelo amanzi.2. Izigqibo zeKhabhinethi2.1. IKhabhinethi ikwamkele ukunyuka kweentlobo zobuchwepheshe obuphuhliswe apha kweli nezinto ezintsha eziqanjwayo ezamkelwayo eMzantsi Afrika. Inzululwazi nobuchwepheshe ngamacandelo abalulekileyo kwiinzame zesizwe ezimbaxa zokuqinisekise ukuba kukho amaqondo aphezulu kuhlumo loqoqosho kwisiCwangciso soPhuhliso seSizwe (i-NDP).NgokweNgxelo yowama-2015 yeNzululwazi, ubuChwepheshe kunye nokuQanjwa kweZinto eziNtsha yeBhunga leeNgcebiso leSizwe ngeZinto eziNtsha eziQanjiweyo (i-NACI) inkcitho yobuchwepheshe iphantse yaphindwa kabini njengepesenti yeMveliso yeLizwe yoNyaka (-GDP) ukususela kwi-0.018% kowama-2005 ukuya kwi-0.033% kowama-2015.  Amasebe amaninzi, icandelo loshishino lwabucala kunye namaziko ophando atyale imali eninzi kwezobuchwepheshe kunye nezinto ezintsha eziqanjiweyo kwiinkqubo zazo zophuhliso ezahlukeneyo.Njengendlela ekuqhubela phambili ukomelezwa kwezi zinto ziphunyeziweyo, iKhabhinethi ivume amathuba kumacandelo amathathu achongwe liSebe lezeNzululwazi nobuChwepheshe ukuxhasa ubuchwepheshe kwezempilo, nobuchwepheshe obunxulumene nokhuselo nokhuseleko kunye neziseko ezingundoqo neziluncedo kwezentlalo ngokubhekiselele kubuchwepheshe.IKhabhinethi isekwavume umsebenzi owongeziweyo wokulandelela kunye nokulinganisa uphuhliso lobuchwepheshe kunye nokwenziwa kwezinto ezintsha kuphuhliso lwezentlalo noqoqosho.3. IMithetho esaYilwayo3.1. IKhabhinethi ivume ukwaziswa ePalamente koMthetho osaYilwayo we-Overvaal Resorts Limited wowama-2017.Lo Mthetho osaYilwayo ugxininisa ekubhangisweni komthetho wokusekwa kwe-Aventura, uMthetho we-Overvaal Resorts Limited wowe-1993 (uMthetho 127 wowe-1993). Oku kuza kugqibezela ukuthengiswa kwe-Aventura. IKhabhinethi yathatha isigqibo sokuthengisa i-Aventura emva kokucingisisa yafumanisa ukuba ayiloshishini likarhulumente libalulekileyo. Lo Mthetho osaYilwayo ukhutshwe kweyoKwindla kowama-2017 ukuze uluntu luphefumle luhlomle ngawo.3.2. Ukulungelelanisa umthetho nophuhliso kwimibandela yezemfundo, iKhabhinethi ivume ukupapashwa koMthetho siHlomelo osaYilwayo weMithetho yezeMfundo esiSiseko wama-2017 kwiPhephandaba lakwaRhulumente ukuze uluntu luphefumle luhlomle malunga nawo.Lo Mthetho osaYilwayo sisiphumo sohlaziyo lwayo yonke imithetho yezemfundo esisiseko kujoliswe ekuqaqambiseni ukusebenza kakuhle kwamaziko ukuze kuphuculwe ulawulo ezikolweni, ubunkokheli kunye nokuphendula, iinkonzo zokutshintsha ezemfundo, kunye nokukhusela abantu asesichengeni ukuqinisekisa intlalontle yabafundi.Izihlomelo zacetywa ngokubhekiselele kuMthetho weZikolo zoMzantsi Afrika, wowe-1996, kunye noMthetho wokuQeshwa kooTitshala, wowe-1998 (uMthetho 76 wowe-1998).4. Imisitho Ezayo4.1. KweyoMsintsi siza kuphawula iNyanga yamaFa eSizwe, iNyanga yoKhenketho, iVeki yokuTyala iMithi, iNyanga yabaSebenzi bakaRhulumente, iNyanga ye-NDP kunye neVeki yeThusong Service Centre. Iinkcukacha ezithe vetshe ngale misitho ziza kunikezelwa ngamasebe afanelekileyo.4.2. Njengosihlalo we-SADC, uMzantsi Afrika uthembise ngokusingatha iNtlanganiso yaBaphathiswa be-SADC kuLwazi noNxibelelwano ngobuChwepheshe (i-ICT) ukususela kumhla we-4 ukuya kowe-7 kweyoMsintsi kowama-2017 ukuze baxoxe ngenkqubela eyenziweyo ukuqalisa iNkqubo yezoNxibelelwano neye-ICT ye-SADC.UMphathiswa u-Ayanda Dlodlo kunye noMphathiswa uSiyabonga Cwele baza kukhokhela abathunywa baseMzantsi Afrika kule ntlanganiso. Injongo yale ntlanganiso kukubonelela ngesikhokelo kubuchule bonxibelelwano kunye nemiba yoLwazi noNxibelelwano ngobuChwepheshe kwakunye nokulandelela ukuqaliswa kwezigqibo ezathathwa kwiintlanganiso ezazibanjwe ngaphambili.UMzantsi Afrika uza kusebenzisa le ntlanganiso ukuxhasa ukufikelela kwiinkonzo zeziseko ezingundoqo neziluncedo ze-ICT ezifikelelekayo, ukuze ubeke eli lizwe kwisikhundla sokuba liziko leziseko ezingundoqo neziluncedolengingqi kunye nokuxhasa amashishini amancinane, aphakathi namancinci (ii-SMME) phantsi kwe-ajenda equkayo ye-SADC yokuphuhlisa ezorhwebo kunye nokumanya ingingqi.4.3. INgqungquthela yesi-9 yeBrazil, Russia, India, China kunye noMzantsi Afrika (i-BRICS) iza kubanjelwa eXiamen, eChina ukususela ngomhla we-4 ukuya kowe-5 kweyoMsintsi kowama-2017. Umxholo wale ntlanganiso apho iChina inguSihlalo we-BRICS uthi: ""I-BRICS: Intsebenziswano yobuQabane eyoMeleleyo yeKamva eliQaqambileyo"".Urhwebelwano phakathi koMzantsi Afrika kunye namanye amazwe eBRICS lwenze imali ezibhiliyoni eziyi-US$29 kowama-2016. Elona lizwe uMzantsi Afrika othumela kulo iimveliso eninzi kumazwe e-BRICS yiChina, kulandele i-India, i-Brazil ize ibe yiRussia emsileni. Oku kunjalo nakwiimpahla yorhwebo engena kweli, iChina lelona lizwe lingenisa iimveliso eninzi kweli ilizwe.Le Ngqungquthela ye-BRICS yowama-2017 iza kugxininisa kwimiba ephambili emihlanu eyile, intsebenziswano eyandileyo, ukomelezwa kolawulo loorhulumente kwihlabathi, izivumelwano zentsebenziswano phakathi kwabantu, ukuphucula amaziko enkqubela phambili kunye nokwakha ubuqabane phakathi kwamazwe ngokubanzi.Okuqwalaselwa ngobuchule nguMzantsi Afrika kwi-BRICS kukuxhasa urhwebo olongeza ixabiso kwiimveliso, ukutsala umdla wotyalomali kumacandelo emveliso kweli lizwe kunye nokuqaqambisa intsebenziswano ukuqhubela phambili iinjongo zethu zophuhliso.4.4. IKhabhinethi iqaphele ukuthatha inxaxheba kweenkampani zoMzantsi Afrika kuMboniso waMazwe ngaMazwe weeMveliso zoRhwebo waseMaputo wama-53, owaziwa kakhulu njenge-FACIM, obanjelwe eMozambique ukususela ngomhla wama-28 kweyeThupha ukuya kumhla we-3 kweyoMsintsi wama-2017.Lo mboniso weFACIM ngumboniso wamazwe ngamazwe wamacandelo amaninzi ahlukileyo obanjwa qho ngonyaka ukuqhayisa ngeMozambique njengelizwe elinomtsalane kwezorhwebo kunye notyalomali. Ziinkampani ezingama-20 ezaxhaswa ngezimali liSebe lezoRhwebo noShishino (i-dti) lo gama ezili-10 zixhaswe yi-Arhente yezoHlumo loQoqosho yaseMpumalanga.Ezi nkampani zazimele amacandelo orhwebo ahlukileyo aquka elemichiza, elokulungiswa nokuhlelwa kweemveliso zezolimo, elezempahla namalaphu, elezobunjineli, ezemigodi kunye nezixhobo inkampani enazo ezinokuthengiswa ize imali yazo ibe yeyenkunzi yeshishini, kunye necandelo lobugcisa beekhompyutha kunye nokwakha.IMozambique liqabane loMzantsi Afrika lesithathu ngobukhulu kwezorhwebo kwingingqi ye-SADC, lilandela emva kweBotswana neNamibia. Urhwebo phakathi kwala mazwe mabini lukhule ukusuka kwimali ezibhiliyoni ezingama-29 zerandi kowama-2013 ukuya kwezibhiliyoni ezingama-43 zerandi kowama-2016. Ngoku kukho iinkampani zaseMzantsi Afrika ezingama-300 eziqhuba ushishino eMozambique.Ukuthatha inxaxheba kweenkampani zaseMzantsi Afrika kwi-FACIM kunconyiwe ngethuba leKomishoni yaMazwe amaBini njengelinye lamaqonga anokusetyenziswa ngoosomashishini bala mazwe mabini ukubamba iingxoxo ezixulusha imiba yentsebenziswano enokwenzeka kunye nobuqabane ukuze kwandiswe urhwebelwano kunye notyalomali phakathi kwala mazwe mabini.4.5. UMphathiswa weMicimbi yaseKhaya, uNjingalwazi Hlengiwe Mkhize, uza kuthatha inxaxheba kwiNgxoxo yaBaphathiswa engeMfuduko kuMazantsi e-Afrika eza kubanjelwa eSwaziland ukususela kumhla we-2 ukuya kowe-4 kweyoMsintsi kowama-2017.Eyona njongo yalo msitho kukukhuthaza ingxoxo phakathi kwamazwe angamalungu e-SADC aphucule ulawulo lwemfuduko kule ngingqi. Imiba eza kuxoxwa iquka ukungabi nalizwe ungummi walo, ukufudukela kwamanye amazwe, ulawulo lwemida kunye nemfuduko ngenxa yimisebenzi.5. Imiyalezo5.1. IKhabhinethi ithumela amazwi ovelwano kwaba balandelayo:UMphathiswa wezamaPolisa uFikile Mbalula kunye nosapho lwakhe kulandela ukusweleka kukamama wakhe, uMama Emma Mbalula. Banga bangafumana amandla okumelana nobunzima kunye nokuxheleka yintlungu ebangelwa kukushiywa ngumama kulo naliphi na ikhaya.Izihlobo zasebenzi-mgodini abathathu abathe baqinisekiswa njengabaswelekileyo kulandela ukudilika komgodi iKusasalethu kufutshane neCarltonville eGauteng, ngenxa yenyikima elinganiswe njenge-1.8 kwisikali i-Richter Scale. IKhabhinethi inethemba lokuba abanye abasebenzi-mgodini ababini abalahlekileyo baza kufunyanwa bahlangulwe ngamaqela ohlangulo ngoku kulo mgodi kwaye iyavuya xa abasebenzi-mgodini abaninzi bekhutshelwe ngaphandle ngokukhuselekileyo ngethuba lale ntlekele.URhulumente kunye nabantu baseSierra Leone kulandela ezona zikhukula zibi kwilizwekazi lethu. Esi sihelegu sendalo sitshabalalise iindawo ezibalulekileyo kweliya lizwe, sibe nesiphumo sokuphulukana nobomi kwabantu abaninzi kakhulu, ukutshatyalaliswa kwezindlu kwaze kwashiywa ngasemva ishwangusha nexesha lobunzima ebantwini. UMzantsi Afrika usebenzisa iSebe lezoBudlelwane baMazwe ngaMazwe neNtsebenziswano, uthembise ngezigidi ezisibhozo zeerandi ukuncedisa kule ntlekele.5.2. IKhabhinethi ivuyisana nabo bonke abantu benkolo yama-Islam abathe balugqiba ngempumelelo uhambo lwabo olungcwele lwe-Hajj (uhambo olungcwele) kwaye ibanqwenelela usuku lovuyo lwe-‘Eid-al-Adha'.6. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.6.1. UMnu Mziwonke Dlabantu njengeGosa eliyiNtloko yesiGqeba (i-CEO) leBhunga lokuBhalisa aBakhi bamaKhaya bakaZwelonke.6.2. IBhodi yeeNgcebiso yeMimandla yoQoqosho eKhethekileyo:UNksz Lizeka Valerie Matshekga (ilungu elinyuliweyo le-IDC); kunye noMnu Sipho Reginald Zikode (ilungu elitshintshanayo leSebe lezoRhwebonoShishino). Imibuzo:Nksz Phumla Williams – UMlawuli-Jikelele oliBambela (we-GCIS)Umnxeba: 083 501 0139"
INtetho kwiNtlanganiso yeKhabhinethi yomhla we-13 kweyoMsintsi yowama-2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/xh/speeches/statement-cabinet-meeting-13-september-2017-14-sep-2017-0000,"IKhabhinethi ibidibene ngoLwesithathu, umhla we-13 kweyoMsintsi yowama-2017, eTuynhuis, eKapa.1. Imiba Engundaba-mlonyeni1.1. Uqoqosho1.1.1. IKhabhinethi iyalwamkela uhlumo oluhle kwiSambhuku seMveliso yeLizwe (i-GDP) oluyi-2.5% kwikota yesibini yowama-2017, noluthe lwakhupha eli lizwe kumngcipheko wokudodobala koqoqosho. Kule veki iphelileyo iziko leeNkcukacha-manani loMzantsi Afrika (i-Stats SA) likhuphe la manani, nabonakalisa uhlumo oluyi-1.1 % lonyaka ngonyaka.1.1.2. Nangona iKhabhinethi inethemba kodwa imincile, iqinisekile ukuba eli lizwe libonisa iimpawu zokuqala ezikhombisa ukuphucuka koqoqosho into leyo yenzeke ngenxa yokuqaliswa kokufezekiswa kwesiCwangciso esiManqaku aliThoba, nesijongise ekukhuliseni uqoqosho lwaseMzantsi Afrika nokudala imisebenzi edingeka kakhulu.Oku kukhokelele ekumiselweni kwamaziko ezoshishino nokukhula kwesambuku semveliso zezolimo ezingekasetyenzwa ezithunyelwa kumazwe angaphandle ngomyinge oyi-14.6% ngonyaka ukususela kowama-2012.1.1.3. INkqubo yooSomashishini abaMnyama ixhase iiprojekthi ezingama-62 nezithe zatsala utyalo-mali oluzibhiliyoni ezingama-26 zeerandi kwicandelo labucala yadala nemisebenzi engama-19 859 ukuza kutsho ngoku. Ukuxhasa ukusetyenziswa kweemveliso zalapha ekhaya, kumiselwe iimveliso namacandelo angama-21 ukuba ajongane nokuveliswa kunye nokusetyenziswa kweemveliso zalapha ekhaya.Iphulo i-Operation Phakisa ukuza kuthi xhaxhe ngoku selivulele utyalo-mali oluthelekelelwa kwiibhiliyoni ezingama-24 eerandi kuQoqosho lwaseLwandle, apho uRhulumente enze igalelo elizibhiliyoni ezili-15 zeerandi kwesi sixa-mali. Nangona olu tyalo mali lukuphuhliso lweziseko ezingundoqo kumazibuko, ekuvelisweni kweziseko ezisetyenziswa emanzini ingakumbi ekwakhiweni kwezikhitshana, ukufama ngeemveliso zasemanzini nophando lwezenzulu-lwazi kwicandelo lwe-oli negesi, amasebe kaRhulumente aliqela enze igalelo elibonakalayo ekuqinisekiseni ngohlumo lweli candelo. Kudalwe imisebenzi engama-6517 kumacandelo ahlukeneyo.1.1.4. IKhabhinethi iyaphinda ihlaba ikhwelo kubo bonke kweli, ingakumbi urhulumente, abezoshishino nemibutho yoluntu, ukuba lwakhele phezu kokuhluma okuhle okuthe kwenzeka kwikota yesibini ukuze kugcinwe izinga lohlumo lwezoqoqosho nophuhliso luphezulu, nokunceda kugcinwe imisebenzi.1.1.5. UMphathiswa wezeMali, uMalusi Gigaba, usaqhuba ukuthetha namacandelo awohlukeneyo ngesicwangciso sokusebenza sohlumo lwezoqoqoso oluxhanyulwa nguye wonke, esimiselwe ukuba sivuselele intembeko kweli lizwe. UMphathiswa uza kuphinda akucacise oku kwiNtetho yoHlahlo lwabiwo-mali yesiGaba esiPhakathi ePalamente, eKapa, ngomhla we-8 kweyeDwarha yowama-2017.1.2. Iziko lotyalo-mali elingunto-zonke, i-InvestSA One Stop Shop – eNtshona Koloni1.2.1. IKhabhinethi ikuncomile ukumiselwa kweziko lotyalo-mali elingunto-zonke,i-InvestSA One Stop Shop. UMongameli uJacob Zuma umisele ngokusesikweni i-InvestSA One Stop Shop eNtshona Koloni waza ngolo hlobo wakubethelela ukuzimisela kukarhulumente ukuphucula imeko yotyalo-mali eMzantsi Afrika, nolilizwe elinomtsalane kwabo banokuba ngabatyali-mali.1.2.2. I-InvestSA One Stop Shop yehlisa iindleko zokuqhuba ushishino kwaye yenza kube lula ukuqhuba ushishino kweli lizwe ngokubonelela ngesikhokelo sobuchule, ukunciphisa ukungasebenzi kakuhle kwemimiselo yolawulo nokususa imiqobo kunye nobunye ubucukubhede obuthandwa ngabasemagunyeni obuphazamisa abatyali-zimali.1.2.3. I-InvestSA One Stop Shop yeSizwe kaRhulumente yamiselwe kweyoKwindla kulo nyaka ngeSebe lezoRhwebo noShishino (i-dti), kuza kuvulwa ezinye ii-InvestSA One Stop Shop kuwo olithoba amaphondo – eyokuqala yile iseNtshona Koloni emva kwayo kuza kulandela iKwaZulu-Natal ize ibe yiGauteng emva koko.1.3. IsiKhumbuzo soNyaka wesi-5 wesiCwangciso soPhuhliso seSizwe (i-NDP)1.3.1. IKhabhinethi nayo njengabo bonke abemi boMzantsi Afrika ibhiyozela isiKhumbuzo soNyaka wesi-5 wesiCwangciso soPhuhliso seSizwe (i-NDP), nesamkelwa yiPalamente ngomhla we-12 kweyoMsintsi yowama-2012 njengesicwangciso sophuhliso lwezoqoqosho nentlalo ukulwa umngeni ontlandlo-ntathu wentlupheko, intswela-ngqesho nokungalingani ngowama-2030.1.3.2. Njengomlimandlela welizwe oya empumelelweni, i-NDP yeyabo bonke abantu baseMzantsi Afrika kwaye ibonakalisa amathemba nolangazelelo lwabo kwiinkalo zonke zoluntu, zoMzantsi Afrika ongcono.1.3.3. IKhabhinethi icela bonke abemi boMzantsi Afrika ukuba bawuxhase ngokupheleleyo uMbono we-NDP wama-2030.1.4. INgqungquthela ye-BRICS1.4.1. IKhabhinethi iyiphawule iNgqungquthela yesi-9 yeBrazil, Russia, India, China noMzantsi Afrika (i-BRICS) ebeyimpumelelo, nebibanjelwe e-Xiamen ePeople’ s Republic of China (i-PRC) ukususela ngomhla we-3 ukuya kowe-5 kweyoMsintsi yowama-2017 phantsi komxholo othi: “I-BRICS: UbuDlelwane oboMelele ngaKumbi beNgomso eliQaqambileyo”. 1.4.2. Le ngqungquthela ithathe izigqibo ezibalulekileyo ezilungiselelwe ukwakha imbumba yamanyama eyomelele ngakumbi nentsebenziswano phakathi kwamazwe asaphuhlayo ukuba afezekise i-Ajenda yowama-2030 yoPhuhliso oluZinzileyo.1.4.3. Ubudlelwane boMzantsi Afrika kwi-BRICS busekelwe ekukhokeliseni phambili izinto ezibalulekileyo nezingundoqo zeli lizwe, ukukhuthaza ukudibana kommandla nokulwela ulawulo lwehlabathi olungenzeleli amazwe athile luze amanye luwadlelelele.1.4.4. Urhwebo oluphakathi koMzantsi Afrika namanye amazwe e-BRICS luphelele lufikelele kwiibhiliyoni ezingama-29 eedola zaseAmerika (i-US$29) kulo nyaka uphelileyo. Elona lizwe uMzantsi Afrika uthumela kakhulu kulo imveliso yawo kumazwe angaphandle kula mazwe e-BRICS ihleli iyi-China ilandelwe yi-India, iBrazil kuze kugqibele iRussia. Oku kunjalo nakwiimveliso nempahla yezorhwebo engena kweli isuka kumazwe angaphandle, iChina lilelona lizwe lithumela iimpahla zorhwebo ezininzi eMzantsi Afrika. Nangona uMzantsi Afrika ulilizwe elinobutyebi bendalo obuninzi, kubalulekile ukufezekiswa kweenkqubo zokuxhamlisa ukuxhasa umgaqo-nkqubo wethu wokwakha imizi-mveliso.1.4.5. Ukwamkelwa kwesiBhengezo se-BRICS sase-Xiamen neSicwangciso sokuSebenza kuqaqambise isiseko esiluqilima esenziwe yi-BRICS ngokuseka iindlela zamaziko zokudala intsebenziswano ephathekayo.1.4.6. IKhabhinethi iyalibulela iwonga lokuba uMzantsi Afrika nguwo oza kuba nguSihlalo we-BRICS kwaye ifuna ukukubethelela kwangoku ukuba ifuna  ukwakhela kwinkqubo yophuhliso ye-BRICS kunye nekamva eliqaqambileyo lamazwe angamalungu e-BRICS, njengoko ulungiselela ukusingatha iNgqungquthela ye-10 ye-BRICS ngowama-2018. 1.5. UMzantsi Afrika neRussia utyikitya isivumelwano1.5.1. IKhabhinethi iyakwamkela nokutyikitywa kwesivumelwano esiphakathi koMzantsi Afrika neRussia kwiNgqungquthela yesi-9 ye-BRICS, nezakuvelisa isixa-mali esizizigidi ezingama-400 eedola zaseMelika (i-US$400) ngokusityala kuphuhliso lwecandelo le-oli negesi laseMzantsi Afrika.1.5.2. Inkampani ye-oli karhulumente yaseMzantsi Afrika, iPetroSA, kunye nenkampani yezimbiwa yaseRussia, i-Rosgeo, zivumelene ngokuphuhliswa kommandla wokuhlolwa okwibhloko ye-9 neye-11 kuNxweme lwaseMazantsi (South Coast) laseMzantsi Afrika. 1.5.3. Ukukhangela i-oli negesi eMzantsi Afrika kubaluleke kakhulu kumalinge eli lizwe okuqinisekisa ukuba kukho amandla awaneleyo kweli.1.5.4. IRosgeo yaseRussia iza kwenza umsebenzi wohlolo lwezimbiwa kunye nowokugrumba amaqula okukhangela i-oli. Le projekthi ingakhokelela ekukhutshweni kwegesi ezizigidi ezine zeekyubhiki mitha yonke imihla ize emva koko ithunyelwe kwisikhululo sokucokisa i-Gas-To-Liquid se-PetroSA e-Mosselbay, kuNxweme lwaseMazantsi.1.6. Amazwe angaphandle uMzantsi Afrika othumela kuwo iimveliso zorhwebo1.6.1. IKhabhinethi iyavuyisana ne-dti ekukhokeleni iqela leenkampani ezingama-20 zaseMzantsi Afrika ukuya kumboniso woKutya kweHlabathi (i-World Food) wase-Moscow wowama-2017, oqhubayo ngoku noza kuphela ngomhla we-15 kweyoMsintsi yowama-2017.1.6.2. Ngeli xesha ikhuthaza icandelo lokuhlelwa nokusetyenzwa kweemveliso zezolimo zaseMzantsi Afrika, ukuthatha inxaxheba kwezi nkampani zalapha ekhaya zecandelo lokuhlelwa nokusetyenzwa kweemveliso zezolimo, kuqinisekisa ukuba ziyabonakala futhi zivakala izingqi zamashishini oMzantsi Afrika e-Russia.1.6.3. Ezi nkampani zincedwe yi-Export Marketing and Investment Assistance Scheme ye-dti, enceda kakhulu ekukhangeleni amazwe angaphandle ekunokurhwetywa nawo ngeemveliso neenkonzo zoMzantsi Afrika, kwakunye nokugaya utyalo-mali oluthe ngqo lwamazwe angaphandle luze kweli lizwe.1.6.4. Urhwebo oluphakathi koMzantsi Afrika neRussia lukhule kakhulu ukusuka kwisihlanu seebhiliyoni zeerandi kowama-2012 ukuya phantse kwiibhiliyoni ezisibhozo zeerandi kowama-2016. Ezona mveliso zaseMzantsi Afrika zithunyelwa kumazwe angaphandle zingundoqo ziquka iziqhamo neentlobo ezahlukeneyo zamantongomane, imanganisi, iziselo, iziselo ezinxilisayo, ivinika, iwayini, oomatshini abasebenza ngombane nezixhobo zombane.1.7. Ukuqeshwa kwabantwana1.7.1 IKhabhinethi ixhalabile zizehlo zakutsha nje zokuqeshwa kwabantwana apho kufumaneke khona abantwana besebenza kwiifama, eMntla Ntshona naseFreystata. IKhabhinethi iyayigxeka le mpatho-mbi nokuxhatshazwa kwabantwana abangenakuzikhusela.1.7.2 IKhabhinethi iyababulela abantu abathe bazisa iSebe lezabaSebenzi nelithe, likunye neSebe loPhuhliso loLuntu, asebenza ngokukhawuleza ngolu hlobo lukhohlakeleyo lwempatho-mbi.1.7.3 IKhabhinethi ixolile kukuba abantwana abachaphazelekayo sebefuduselwe kwimizi yokugcina abantwana nakukuba iSebe lezabaSebenzi liza kuzomeleza amaphulo alo okuhlola lize lisebenzisane kunye nee-arhente zogcino-mthetho ukumangelela abo benzi bobu bubi. 1.7.4 Abantwana bethu balikamva lelizwe. IKhabhinethi izigxeka zonke iindidi zokuqeshwa kwabantwana ikwamema bonke abemi baseMzantsi Afrika ukuba bahlale bephaphile ngalo lonke ixesha baze babamangalele abo bophula imimiselo yoMgaqo-siseko wethu.1.7.5 UMthetho weZikolo zaseMzantsi Afrika, we-1996 (uMthetho 84 we-1996), kunye noMthetho waBantwana, wama-2005 (uMthetho 38 wama-2005), ucacisa phandle ukuba bonke abantwana abaneminyaka yobudala ephakathi kwesixhenxe neli-15 banyanzelekile ukuba baye esikolweni. Ngokomthetho, abazali nabalondolozi babantwana kufanele baqinisekise ukuba abafundi abayile ntanga bayabhaliswa baze baye esikolweni rhoqo okanye basiwe emthethweni ukuba abaqinisekisi ukuba oku kuyenzeka.1.8. Imbalela1.8.1. IKhabhinethi iyababulela abo bathe basabela kwikhwelo lokonga amanzi eMzantsi Afrika.1.8.2. UMzantsi Afrika ulilizwe elinamanzi anqongopheleyo kwaye iimeko zembalela ezizingisileyo kwiindawo ezithile zelizwe zisisikhumbuzo kubo bonke abantu ukuba bonge ithontsi ngalinye ngokusebenzisa amanzi ngobulumko nangononophelo.1.8.3. Nangona amalinge okonga amanzi enceda ukwenza ukuba singade sifikelele kwiimeko apho amadama ethu eza kutsha imvula engaphantsi kunesiqhelo yexesha lemvula ebikiweyo eNtshona Koloni naKwaZulu-Natal bubungqina bokuba kusekuninzi okusadinga ukwenziwa ukonga amanzi.1.8.4. IQela labaPhathiswa eliThweliswe uXanduva ngeMbalela, likhokelwa liSebe loLawulo lweNtsebenziswano neMicimbi yeMveli, liyaqhubekeka ukubeka esweni iimeko zembalela nokubonelela ngenkxaso efanelekileyo ngamasebe wamacandelo afanelekileyo ukuthomalalisa iimeko. 1.8.5. Urhulumente wabe imali engama-74 zezigidi zeerandi ngenkxaso-mali yoncedo ukuhlangabezana nembalela engapheliyo eNtshona Koloni. 1.8.6. ISebe lezaManzi noGutyulo nalo liqhuba kakuhle kakhulu ngamalungiselelo okuqaliswa kwe-Berg River  to Voelvlei Augmentation Scheme. Iinkcukacha zesigqibo soHlolo lweFuthe Loku kokusiNgqongileyo kufanele zinikezelwe ekupheleni kweyoMsintsi. UMphathiswa wezaManzi noGutyulo, uNksz Nomvula Mokonyane, ususela ngoko uyalele uGunyaziwe weTonela iTrans-Caledon ukuba lifune imali kuze kuqaliswe le projekthi. Sebeqalisile ukuthetha nabasebenzisi abangabona bakhulu kwaye baza kuya kuMphathiswa kungekudala ukwenzela uvumelwano kunye noMphathiswa wezeMali ukwenzela ukuba bayazi ukuba ingakanani na imali enokubolekwa eza kusetyenziswa kule projekthi.  1.8.7. IKhabhinethi iyoleka kwizibongozo ezibhekiswa kubo bonke abaseMzantsi Afrika ukuba baqinisekise ukuba amanzi ayongiwa njengenxalenye yobomi babo bemihla ngemihla.1.9. ILesotho1.9.1. IKhabhinethi nayo njengoMongameli uZuma iyakugxeka ukubulawa ngolunya kweNkumanda yoMkhosi wezoKhuselo waseLesotho, uNjengele uKhoantle Motšomotšo.1.9.2. Esi sehlo sakutsha nje sobundlobongela asamkeleki. Eli lixesha lokuba abantu kunye neenkokheli zaseLesotho mabaqiniseke ukuba kubuyelwa kwinzolo nemeko yesiqhelo ngokukhawuleza kweliya lizwe.1.9.3. Sisathembile ukuba iQela labaPhathiswa eliza kuPhanda loMbutho woPhuhliso lwaMazwe e-Afrika eseMazantsi (i-SADC) liza kukwazi ukunceda iLesotho kugqitywe ngamanyathelo okungenelela afanelekileyo. I-SADC ayigungqi kwinjongo yayo yokomeleza, ikhusele ize igcine ulawulo lwentando yesininzi, uxolo, ukhuselo nozinzo kulo mmandla ngokusebenzisana neenkokheli zaseLesotho.1.10. ILibya1.10.1. IKhabinethi iyazamkela iziphumo ezivela kwiKomiti yeNqanaba eliPhezulu yeMbumba yaMazwe ase-Afrika (i-AU) malunga neLibya kwiNqanaba leeNtloko zeMibuso nooRhulumente, nebibanjelwe eBrazzaville, kwiRiphabliki yaseCongo.1.10.2. UMongameli uZuma uthathe inxaxheba kwiKomiti yeNqanaba eliPhezulu, ebixoxa ikwahlola amalinge abhekisele ekufumaneni isisombululo esohlala sihleli kule mbambano yaseLibya.1.10.3. Njengelungu leKomiti yeNqanaba eliPhezulu ngeLibya, uMzantsi Afrika uyawaxhasa onke amalinge we-AU ajolise ekuziseni isisombululo soxolo kungquzulwano olwenzeka eLibya.1.10.4. IKhabhinethi iyasiphinda isibhengezo esenziwe nguMongameli uZuma sokuba uMzantsi Afrika ukulungele ukunceda iLibya kumalinge asemva kokwaKhiwa ngokuTsha noPhuhliso nokuxelela eliya lizwe ngezinto eli lizwe elazifundayo ngomba woxolelwano, ukwakha umgaqo-siseko kunye nenguqu yolawulo lwentando yesininzi kuMbuso.1.10.5. IKhabhinethi ikwaphinda nokubaluleka kothethathethwano lwezizwe-ngezizwe oluququzelweyo nolunemvisiswano.1.11. INkomfa yaMazwe angamaLungu (i-COP13)1.11.1. IKhabhinethi iyavuma ukuba uMzantsi Afrika, njengelinye lamazwe atyikitya isiVumelwano sokuThintela ubuNtlango seZizwe eziManyeneyo (i-UN), uthatha inxaxheba kwiSeshoni ye-13 ye-COP13 eqhubeka e-Ordos, eChina ukususela ngomhla we-6 ukuya kowe-16 kweyoMsintsi yowama-2017.1.11.2. Kulindeleke ukuba le nkomfa iza kugqibezela ize yamkele inkqubo-sikhokela yobuchule entsha yexesha elisuka kowama-2018 – 2030 neququzelelwe phantsi komxholo othi “Ngokubhekisele kumhlaba oseMpilweni ukwenzela isiZukulwana saNgoku neseXesha Elizayo”. UMzantsi Afrika uza kusebenzela ukuqinisekisa ukuba imigaqo-nkqubo esephepheni itshintshe ibe yimisebenzi ebonakalayo.1.11.3. UMzantsi Afrika uza kusebenzisana nawo onke amazwe ase-Afrika uvakalise izimvo zeli lizwe kunye nezo zelizwekazi. ICandelo elikwiNqanaba eliPhezulu lale nkomfa liza kuqwalasela lize libonelele ngesikhokelo sezopolitiko kwimingeni kwimiba evelayo ngokuba yintlango, ukuhla kwezinga lomhlaba nembalela.1.11.4. IKhabhinethi ibongoza bonke abemi boMzantsi Afrika ukuba bakhusele futhi bakhathalele indalo esingqongileyo khona ukuze siyilondolozele izizukulwana ezizayo.1.12. Aboshishino lwezithuthi zikawonkewonke1.12.1. IKhabhinethi iyazigxeka izenzo zobundlobongela, ukutshiswa kwezithuthi zabolu shishino kunye nezenzo zokugrogrisa phakathi kwaboshishino lwee-Meter Taxi kunye nabe-E Hailing Partners olwenzeke eSandton, eRhawutini.1.12.2. IKhabhinethi icela ii-arhente zogcino-mthetho ukuba zithathe amanyathelo ngabenzi bobu bundlobongela nokugrogrisa ngokuhambelana noMgaqo-siseko.1.12.3. Ezi zenzo ziphazamisa amalinge eli lizwe enziwe ngamxhelo-mnye okudala imeko yorhwebo olukhululekileyo nokhuphiswano olungenamkhethe.1.13. Ooceba1.13.1.1. IKhabhinethi iyakugxeka ukuhlaselwa nokubulalwa kooceba kumaphondo athile ikwavakalisa namazwi ovelwano kwiintsapho nabahlobo babo bagetyengiweyo. Oku kuchasene nomoya kunye nemithetho ekuMgaqo-siseko, kwaye kuphazamisa kumalinge ethu okumilisela ulawulo lwentando yesininzi kunye nelungelo labantu lokuzikhethela abameli babo.1.13.2. Ukususela ekuqaleni konyaka, baninzi abantu abaswelekayo KwaZulu-Natal,, kwezi ntsukwana zimbalwa zidlulileyo kuvele neengxelo ezithi lo mkhuba ugqithele naseMpuma Koloni.1.13.3. Ubundlobongela bubulale amatsha-ntliziyo asematsha, kuquka negorha lowayesakuba nguNobhala-Jikelele wePhiko loLutsha lwe-African National Congress (i-ANCYL), uSindiso Magaqa, obesenegalelo elikhulu abenokulenza ekwakheni uMzantsi Afrika ohlumayo.1.13.4. Sicela amaqela ezopolitiko ukuba akhuthaze ukunyamezelana phakathi kwamalungu wawo sikwabongoza uluntu ukuba lixhase amaPolisa oMzantsi Afrika kuphando lawo.1.14. INyanga yaMafa1.14.1. IKhabhinethi ikhuthaza bonke abemi boMzantsi Afrika ukuba baqhubeke ngokuphawula iNyanga yaMafa yalo nyaka phantsi komxholo othi: “Unyaka ka-Oliver Reginald Tambo: Sibhiyozela iNkululeko Yethu Elilifa”. 1.14.2. Le nyanga ingqamana neminyaka elikhulu yokuzalwa kuka-O. R. Tambo, um-Afrika onguMthandi-weSizwe, owabonakalisa ukuzinikela ngokungagungqiyo ekukhonzeni abantu baseMzantsi Afrika, belizwekazi nabehlabathi. Sikwaphawula neminyaka engama-40 yokusweleka kuka-Steve Bantu Biko, nowabulawa ngokungenalusini ngurhulumente wocalucalulo.1.14.3. UMphathiswa wezobuGcisa neNkcubeko, uMnu Nathi Mthethwa, ukhuphe inkqubo yokubhiyozela le nyanga.2. Izigqibo zeKhabhinethi2.1. IKhabhinethi iye yaxelelwa ngeengxelo zenkqubela yokusebenza yoku-1 yekota nekota yowama-2017/18 ekufezekisweni kweziphumo eziphambili zexesha eliphakathi kwekaTshazimpunzi neyeSilimela yowama-2017.2.2. Urhulumente uyaqhubeka ukwenza inkqubela ebonakalayo ekufezekiseni iziphumo ezili-14 eziphambili, ezivela kwiNkqubo-sikhokelo yobuChule yesiGaba esiPhakathi (i-MTSF) yowama-2014 – 2019, nesisondezayo ekuphumezeni uMbono wama-2030 we-NDP.2.3. IKhabhinethi yazisiwe nageendawo ezifumana ukulibaziseka ekufezekisweni nokuhlolwa kumanyathelo alindelekileyo ukukhawulezisa ukunikezela.Kuza kubanjwa iintlanganiso noonondaba ngabaPhathiswa beeNtlanganisela ezahlukeneyo ukuze bacacise  malunga neziphumo zezi ngxelo kula veki yomhla we-6 kweyeDwarha ukuya kumhla we-15 kweyeDwarha yowama-2017. Iinkcukacha ngamaxesha neentsuku eziza kubanjwa ngazo ezi ntlanganiso ziza kulungiswa rhoqo zifakwe kule webhusayithi: www.gov.za.2.4. IKhabhinethi isamkele isiphakamiso sokuba uMzantsi Afrika usingathe umboniso obizwa i-International Telecommunication Union Telecom World Exhibition kweyoMsintsi yowama-2018. Lo ngumboniso owenziwa rhoqo ngonyaka noliqonga leenkokeli zikarhulumente nezoshishino ukuba zihlalutye imingeni, zingene kwizivumelwano zokusebenzisana zikhangele nezisombululo, zize zichonge amathuba otyalo-mali neendlela ezingcono zokusebenza ngophuhliso lwezentlalo noqoqosho ngobuChwepheshe boLwazi noNxibelelwano (i-ICTs).Oku iza kuba kokokuqala ukuba lo msitho ubanjelwe e-Afrika. Ngexesha lalo msitho, icandelo le-ICT laseMzantsi Afrika liza kunikwa ithuba lokubonisa iimveliso zalo ezahlukeneyo. Necandelo lezokhenketho leli lizwe liza kuxhamla nalo ngeli xesha.3. Imisitho ezayo3.1. UMongameli uZuma uza kukhokela igqiza loMzantsi Afrika ukuya kwiSeshoni yama-72 yaRhoqo yeNdibano eNkulu yeZizwe eziManyeneyo phantsi komxholo othi, “Ukugxila eBantwini: Ukuzamela uXolo noBomi obuNdilisekileyo kuMntu Wonke kwiHlabathi eliZinzileyo” eNew York, e-United States of America. UMzantsi Afrika uza kuqhubeka ukusebenzela ukuba kuqaliswe iinguqu kwi-UN futhi ihlaziywe njengokuba uthatha inxaxheba kwiSeshoni yama-72.3.2. UMongameli uJacob Zuma njengoSihlalo we- -SADC, uza kubiza iNgqungquthela ye-Double Troika yeeNtloko zaMazwe nooRhulumente ngomhla we-15 kweyoMsintsi yowama-2017 ePitoli. Le Ngqungquthela ye-Double Troika ibanjwa ngenxa yezakutsha nje zopolitiko nokhuseleko eLesotho.3.3 Igqiza eliphezulu loMzantsi Afrika liza kufaka ingxelo yalo yokuqala yesicelo sokusingatha iNdebe yeHlabathi yeBhola yoMboxo yowama-2023 eLondon ngomhla wama-25 kweyoMsintsi yowama-2017. UMzantsi Afrika unobungqina obaziwayo obuliqima bokusingatha imisitho ekumila kunje. IKhabhinethi ifuna ukuphinda ivakalise ukuba isixhasa ngokupheleleyo esi Sicelo sokuSingatha kwaye icela abantu baseMzantsi Afrika ukuba basixhase esi Sicelo sokuSingatha le midlalo siza kwenza igalelo elikhulukazi kumanyano loluntu nokwakha isizwe kwakunye nokwenza igalelo kuphuhliso lwezemidlalo. 4. Imiyalezo4.1. IKhabhinethi inqwenela abemi baseGermany impumelelo kumalungiselelo onyulo lwezwelonke kweliya lizwe oluza kubanjwa ngomhla wama-24 kweyoMsintsi yowama-2017 lokonyula amalungu e-Bundestag ye-19, nezakuthi yona yonyule iNgqonyela imisele norhulumente omtsha. Ilizwe laseGermany ngumtyali-mali obalulekileyo eMzantsi Afrika, nesisanqwenela ukuqhubeka nonxulumano, intsebenziswano nobudlelwane nayo. 4.2. IKhabhinethi ithumela amazwi ayo ovelwano kubantu bommandla wase-Carribean kwakunye nabendawo ezithile zaseCuba nase-United States emva kwentshabalalo ebangelwe yiNkanyamba u-Irma. Sithumela amazwi ethu ovelwano kwizizalwane zabo bathe baphulukana nobomi babo nempahla yabo kulo mbodamo.4.3. IKhabinethi nayo njengesizwe ivuyisana noKevin Anderson ngokufikelela kumdlalo wamagqibela kankqoyi we-US Open. Ungumdlali wokuqala waseMzantsi Afrika ukufikelela kumagqibela kankqoyi kumdlalo wobuntshatsheli omkhulu wentenetya ukususela ngowe-1994. Sinethemba lokuba uza kuqhubeka ukwakhela kwiimpumelelo yakhe eqaqambileyo nokuvuselela ulutsha lwaseMzantsi Afrika olunetalente.4.4. IKhabhinethi ivuyisana noTrevor Noah ngokuphumelela iMbasa ye-Emmy kudidi lwe-Best Short Form Variety Series ngumboniso wakhe owodwa ku-YouTube, othi The Daily Show: Between the scenes.Imibuzo: Nksz Phumla Williams – UMlawuli-Jikelele oliBambela (GCIS)Selula: 083 501 0139"
INtetho kwiNtlanganiso yeKhabhinethi yomhla wama-27 kweyoMsintsi yowama-2017,29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/xh/speeches/statement-cabinet-meeting-27-september-2017-29-sep-2017-0000,"IKhabhinethi ibidibene ngoLwesithathu, umhla wama-27 kweyoMsintsi yowama-2017, kwiZakhiwo zoMdibaniso, ePitoli.A. Imiba enguNdaba-mlonyeni1. INdibano eNkulu yeZizwe eziManyeneyo (i-UNGA)1.1. IKhabhinethi iyamkele intetho kaMongameli uJacob Zuma ebeyenze kwiSeshoni yama-72 yaRhoqo yeNdibano eNkulu yeZizwe eziManyeneyo (i-UNGA) e-New York, e-United States of America ngomhla we-12 kweyoMsintsi yowama-2017, phantsi komxholo othi “Ukugxila eBantwini: Ukuzamela uXolo noBomi obuNdililsekileyo kuMntu Wonke kwiHlabathi eliZinzileyo”.1.2. Iingxoxo zigxile, phakathi kwezinye izinto, kwiiNjongo zoPhuhliso eziZinzileyo (ii-SDG): ukuguquka kwesimo sezulu; imiba yokhuselo nokhuseleko kunye neengunqu kwi-UN, ingakumbi iinguqu kwiBhunga loKhuselo le-UN.1.3. UMongameli uZuma ukwatyikitye isiVumelwano soThintelo lweziXhobozeNyukliya, nokukwabonakalisa ukuzinikela okuqhubekayo koMzantsi Afrika okubhekisele ekumiseleni ihlabathi elingenangxaki ezibangelwa kukusetyenziswa kwezixhobo zenyukliya nokuqinisekiswa ukuba ubuchwepheshe nezixhobo zenyukliya zisetyenziselwa iinjongo zoxolo kuphela.  1.4. UMongameli uZuma usingathe umbhiyozo weminyaka elikhulu yokuhlonipha ongasekhoyo owayesakuba nguMongameli we-African National Congress (i-ANC), uMnu Oliver Reginald Tambo.2. INyanga yaMafa2.1. IKhabhinethi ibulela bonke abemi baseMzantsi Afrika ngokubhiyozela iNyanga yaMafa kweyoMsintsi nokuzeka mzekweni kumyalezo kaMongameli uZuma woSuku lwaMafa wokuba sonke kwilizwe lethu masizame umanyano olukhulu kwiiyantlukwano zethu.2.2. Njengokuba ilizwe lethu liqukumbela iNyanga yaMafa phantsi komxholo othi “Unyaka ka-Oliver Reginald Tambo: UkuBhiyozela iNkululeko Yethu Elilifa”, abemi baseMzantsi Afrika bayakhuthazwa ukuba bakhele kwizithethe ezixhaswa nguMgaqo-siseko nokomeleza amalinge okwakha isizwe esingenantlupheko, ndlala, ukungabi namakhaya nokungalingani.2.3. Ekukhuthazeni umoya wamafa, iKhabhinethi isamkele isivumelwano esityikitywe phakathi koMzantsi Afrika neTanzania, nesijongise ekugcineni imbali yomzabalazo wenkululeko.  2.4. I-UN ikugunyazisile ukufezekiswa kweProjekthi yeeNdlela eziSingise eNkululekweni e-Afrika. Ngumbiyozo wokubhiyozela umoya wentlalo-ntle nentsebenziswano phakathi kwemibutho yenkululeko yase-Afrika nezakukhokelela ekwakhiweni kwemuziyamu, ithala leencwadi noovimba beenkcukacha.3. USuku loKhenketho lweHlabathi3.1. UMzantsi Afrika, phantsi kokukhokelwa nguMphathiswa wezoKhenketho, uNksz Tokozile Xasa, uthathe inxaxheba kuSuku loKhenketho lweHlabathi (27 kweyoMsintsi yowama-2017) neNyanga yoKhenketho, phantsi komxholo othi “UKhenketho oluZinzileyo – IsiXhobo soPhuhliso”. Oku kubonelela ngeqonga lokuxhasa iinguqu kwimigaqo-nkqubo, ukuqhutywa koshishino nokuziphatha kwabakhenkethi, olubhekisele kwicandelo lezokhenketho elizinze ngokuthe chatha, nelinokwenza igalelo elingqongqo ekuphunyezweni kwee-SDG. NgoSuku loKhenketho lweHlabathi, amazwe neenkcubeko ezahlukeneyo zibhiyozele imisebenzi ehambelana nemimandla emininzi neyahlukahlukeneyo efana nokukhuthazwa kwemirhumo ekhethekileyo kunye nokwandiswa kofikelelo kumaziko okanye ukwandiswa kofikelelo kumaziko, ufikelelo loluntu oluninzi olusimahla kwiipaka nezitiya, kunye nothethathethwano olwahlukeneyo nabadlali-ndima ebalulekileyo.    3.2. UMzantsi Afrika ube nempumelelo ekukhuthazeni ukhenketho ngamaziko ayo anomtsalane awohlukenyo afana nemiyezo yeli yezilwanyana neyendalo, iilwandle zethu eziqinisekiswe ukuba zicocekile, kunye neziza zamafa ezivunyiweyo ehlabathini. Icandelo lezoKhenketho elinesakhono sokukwazi ukuqesha abantu abaninzi liselelona lisisixhobo singundoqo sokulwa intswela-ngqesho. Njengelizwe elithandwayo ngabakhenkethi, uMzantsi Afrika usethubeni elihle lokukhulisa icandelo lwalo lezokhenketho oluneentlobo ezininzi zokhenketho ukuze kuvulelwe amathuba amaninzi ezoqoqosho kusetyenziswa la macandelo ezokhenketho esiqhelo. La macandelo esiqheloaquka ukhenketho lwasemaphandleni, olwezonyango, olwezolimo nolwenkcubeko.4. Isivumelwano sokumiselwa kwexabiso lamachiza athomalalisa iNtsholongwane kaGawulayo (ii-ARV)4.1. IKhabhinethi iyasamkela isivumelwano esinguvulindlela sokumiselwa kwamaxabiso ekufikelelwe kuso nguMphathiswa wezeMpilo, uGq Aaron Motsoaledi, ngokusebenzisana neqela lemibutho yehlabathi, ukukhawulezisa umthetho wokufumaneka okokuqala kweyeza leNtsholongwane kaGawulayo (i-HIV) eliyipilisi enye.       4.2. Kuthelekelelwa ukuba ukuncitshiswa kwexabiso kuza kukhokelela ekongiweni kwemali engafikelela kwiibhiliyoni ezili-11.7 zeerandi kule minyaka mithandathu izayo. Oku kuza kunika ithuba uMzantsi Afrika ukuba ubhalise izigulana ezininzi eziza kufumana unyango.4.3. Isivumelwano sokumiselwa kwexabiso senza ukuba ichiza i-Dolutegravir, nelinconywayo nguMbutho wezeMpilo weHlabathi (i-WHO), lifikeleleke ngakumbi koorhulumente bamazwe anabantu abamivuzo mincinci nabamivuzo iphakathi.4.4. Ngenxa yesi sivumelwano sokumiselwa kwamaxabiso, iSebe lezeMpilo liceba ukuvelisa umxube odibanisa amachiza amathathu, i-Tenofovir, Lamivudine ne-Dolutegravir kwekaTshazimpunzi yowama-2018.  4.5. IKhabhinethi ibongoza bonke abemi baseMzantsi Afrika abazibandakanya ekwabelaneni ngezesondo, ingakumbi ulutsha, ukuba luqhubeke ukuphila ubomi obusempilweni nobukhokelisa phambili amanyathelo okuzikhusela njengokuqhubeka bezikhusela xa besabelana ngesondo ngokuzila ezesondo, ngokunyaniseka nokusebenzisa ikhondomu, nokuzivavanyela i-HIV rhoqo.5. Ezempilo5.1. IKhabhinethi iyakwamkela ukuvulwa ngokusesikweni kwecandelo elitsha kwisiBhedlele iCecilia Makhiwane eMdantsane, eMonti. Oku kuyimpumelelo enkulu nebalulekileyo ekufezekisweni kwe-Inshorensi yezeMpilo yeSizwe (i-NHI) nezakubonelela ngeenkonzo zezempilo ezisemgangathweni, ingakumbi kubantu abahluphekileyo.5.2. Esi sibhedlele sineengcungela zogqirha sikumgangatho wehlabathi sibaluleke kakhulukumalinge okufezekiswa kombono wesiCwangciso soPhuhliso seSizwe (i-NDP) kunye neenjongo zoPhuhliso eziZinzileyo (ii-SDG) zeZizwe eziManyeneyo (UN) ezigxininisa ukubaluleka kokufumaneka kweenkonzo zezempilo ezifanelekileyo kumntu wonke jikelele.5.3. Esi sibhedlele sinebhedi ezingama-526 sixhaswa yinkqubo edibeneyo eza kuthi iqinisekise ukuba kunikezelwa ngeenkonzo zezempilo ezisemgangathweni. Esi sibhedlela sisebenzisa ubuchule bobuchwepheshe bokunciphisa ixesha lokulinda kwezigulana, obuphucule ukwenziwa koxilongo nexesha elithathwayo ukubonwa kwesigulo, loo nto yenze ukuba kuthathwe amanyathelo okungenelela akhawulezileyo ukunceda izigulana.5.4. Esi sibhedlele sakhiwe ngemali eyibhiliyoni yeerandi siza kuxhasa uphuhliso loqoqosho lweelokishi zalo mmandla. Njengokuba sivuselela iziseko ezingundoqo zezempilo zikarhulumenteu, sikwanabisela uluntu lwasekuhlaleni amathuba okuphucula ubomi balo ngokudala imisebenzi nophuhliso lwamashishini ale ngingqi.6. INyanga yoPhuhliso loLuntu6.1. IKhabhinethi ibongoza abemi baseMzantsi Afrika ukuba baqhubeke ukunceda abo bahlelelekileyo kunokuba bezinceda bona buqu njengoko sisiya kwiNyanga yoPhuhliso loLuntu kweyeDwarha.6.2. INyanga yoPhuhliso loLuntu ibanjwa rhoqo ngonyaka ukukhumbula umsebenzi omkhulu osele wenziwe leli lizwe, ekuboneleleni abahluphekileyo kunye nabo basemngciphekweni ombi wokuba ngamaxhoba endlala ngezibonelelo zezentlalo eMzantsi Afrika.6.3. UMongameli uZuma uza kumisela ngokusesikweni iNyanga yoPhuhliso loLuntu ngoLwesihlanu, umhla wama-29 kweyoMsintsi yowama-2017.6.4. IKhabhinethi inqwenela bonke abemi asebekhulile kunye nabantu abadala uSuku lwaBantu abaDala olumnandi, noluza kukhunjulwa ngeCawa, umhla wo-1 kweyeDwarha yowama-2017.6.5. Abemi baseMzantsi Afrika bayakhuthazwa ukuba basebenzise inyanga yeyeDwarha ukuhlonipha indima nokuzenza idini kwabantu abadala kwidabi lokulwela inkululeko kweli lizwe lethu. Luxanduva labo bonke abemi, ingelulo olukarhulumente kuphela, ukunika abantu abadala kunye nabo bangathathi ntweni inkathalelo ethe chatha.6.6. Inkqubo yezibonelelo zezentlalo yoRhulumente waseMzantsi Afrika imiselwe kwinkolelo yokuba izibonelelo zezentlalo lilungelo elingundoqo kwaye zingundoqo ekubuyiseleni isidima sabemi bakhe. Izibonelelo zezentlalo zinika izigidi zamakhaya umnconwana wemali akwazi ukuqhawulisa izinto ezibalulekileyo kwaye ezi zibonelelo zincediswa ngurhulumente ziphucula iimeko zokuphila zabantu abangathathi ntweni.7. Amalungiselelo okubhalwa kweemviwo7.1. IKhabhinethi inqwenela bonke abafundi okuhle, ingakumbi abo benza iBanga 12, njengoko belungiselela iimviwo zokuphela konyaka.7.2. ISebe leMfundo esiSiseko (i-DBE) lizilungiselele iimviwo zematriki eziqala ngomhla we-16 kweyeDwarha yowama-2017 eziza kubhalwa ngabafundi abangaphezulu kwama-798 000 ababhalisiweyo.7.3. I-DBE ibonelela abafundi bematriki ngenkxaso eyongezelelweyo yokufundela esikolweni ukuphuma kwesikolo, nangeempela-veki nangeeholide zesikolo.  7.4. IKhabhinethi icela abazali nabalondolozi babantwana ukuba baxhase abafundi kangangoko njengoko belungiselela iimviwo.8. IVeki yeeThusong Service Centre yoNyaka8.1. Urhulumente uyiqukumbele ngokuyimpumelelo iVeki yeeThusong Service Centre yoNyaka yalo nyaka, nebiqhubeka ukususela kumhla we-18 ukuya kowama-22 kweyoMsintsi yowama-2017 phantsi komxholo othi: “Unyaka ka-OR Tambo – ukuqhubela Phambili amaShishini amaNcinci, aPhakathi naHlumayo kwiThusong Service Centre.”   8.2. Oku kube yinxalenye yeNyanga yeeNkonzo zikaRhulumente yaza yakhulisa iphakamisa iNkqubo yeeThusong Service Centre ngokubonisa inkqubo yokuzisa iinkonzo eluntwini edibeneyo nengumahamba-nandlwana nokusebenza kwayo kakuhle ekuhlangabezeni iimfuno zabemi. IiThusong Service Centre zizisa iintlobo ezahlukeneyo yeenkonzo zikarhulumente nolwazi lube kufutshane eluntwini.   8.3. Le nkqubo ifikelela kubantu abamalunga nezigidi ezithandathu qho ngonyaka ngeNkqubo yokuZisa iiNkonzo eLuntwini enguMahamba-naNdlwana, ngeVeki yeeThusong Service Centre kunye namanye amaqonga eZiko lezoNxibelelwano nokuSasazwa koLwazi lukaRhulumente (i-GCIS).  8.4. Ngale nkqubo, urhulumente uyaqhubeka ukulungisa ukungalingani kwangaphambili ngokuzisa iinkonzo zoluntu ezisemgangathweni kufutshane kuluntu olwalusakubekelwa bucala ngaphambili kude kumjelo wophuhliso lwezentlalo noqoqosho.8.5. IiThusong Service Centre zikwaxhobisa uluntu ngezakhono ezifanelekileyo noqeqesho lokuphucula ubomi balo, ngokusebenzisa ubudlelwane obukhoyo norhulumente, amaqumrhu karhulumente nabecandelo labucala.8.6. IKhabhinethi iyaphinda icela uluntu ukuba luqhubeke lusebenzisa iiThusong Service Centres ukuze lufumane iinkonzo ezingundoqo ezifana nezeSebe leMicimbi yezeKhaya, ezabaSebenzi, ezobuLungisa, i-Arhente yeziBonelelo zezeNtlalo noMhlala-phantsi yaseMzantsi Afrika (i-SASSA) neNgxowa-mali yeeNgozi zeNdlela (i-RAF).9. E-Myanmar9.1. IKhabhinethi ixhalabile malunga nentlungu yabantu baseRohingya nabathe babaleka beshiya amakhaya wabo.9.2. UMzantsi Afrika uyayixhasa intetho eyenziwe nguNobhala Jikelele weZizwe eziManyeneyo, uMnu António Guterres, nothe wagxininisa ethetha ngoxanduva lukarhulumente waseMyanmar lokukhusela bonke abantu abachaphazelekileyo, aze ukongeza apho ucele ii-arhente ezinceda ngezibonelelo zezentlalo nemibutho yesisa  ukuba zinikwe indlela yokufikelela kubantu abadinga uncedo nokhuseleko.9.3. IKhabhinethi ibongoza onke amaqela ukuba aphelise ubundlobongela ukuthintela okunye ukubulaleka koluntu ikwabongoza ukuba imeko yePhondo lase-Rakhine isonjululwe ngokusemthethweni.10.  E-Angola10.1. IKhabhinethi nayo njengoMongameli uZuma ivuyisana neRiphabliki yase-Angola ngokuqhuba uNyulo lweNdlu yoWiso-mthetho lweSizwe ngokuyimpumelelo. NgoLwesibini, umhla wama-26 kweyoMsintsi uMongameli uZuma ebezimase uMsitho wokuBekwa eSihlalweni kukaMongameli uJoão Manuel Gonçalves Lourenço eLuanda.10.2. Omabini la mazwe, uMzantsi Afrika kunye neRiphabliki yase-Angola, ayayazi inzima yomzabalazo wokulwa ubukoloniyali nocalucalulo. Ukususela ngowe-1994, la mazwe mabini aqhubile ukukhulisa nokwandisa amakhonkco aphakathi kwawo aluqilima.10.3. I-Angola lelinye lawona mazwe makhulu angamaqabane ezorhwebo noMzantsi Afrika kwilizwekazi le-Afrika kwaye asaqhubekeka ukukhulisa ubudlelwane obuphakathi kwala mazwe mabini.11.  Uhlaselo lwabakhenkethi base-Netherlands11.1. IKhabhinethi iyakugxeka ukukhuthazwa kwakutsha nje kwabakhenkethi abasuka eNetherlands nabathe balandelwa besuka kwiSikhululo seeNqwelo-moya saMazwe ngamazwe i-O. R.Tambo. Bonke abemi baseMzantsi Afrika mabalugxeke olu hlobo lolwaphulo-mthetho lubeka emngciphekeni icandelo lethu lezokhenketho oluhleli lukhula. IKhabhinethi ukongeza apho imema iNkonzo yezobuPolisa yaseMzantsi Afrika (i-SAPS) ukuba yenze konke okusemandleni ukubamba abenzi bolu lwaphulo-mthetho.  11.2. IKhabhinethi ibongoza uluntu ukuba luzise ngaphambili ulwazi olunganceda ii-arhente zogcino-mthetho kwaye icela ukuba umthetho udlale indima yawo ngokungenalusini kwabo banokufunyaniswa benetyala ngesi senzo.12. Ukupapashwa ngokusesikweni kwencwadi yomthetho wemveli yaBakoena Ba Mopeli12.1. IKhabhinethi ikothulela umnqwazi ukupapashwa ngokusesikweni kwencwadi enesihloko esithi: Bakoena Ba Mopeli Customary Law of Succession and Genealogy, njengomsebenzi omhle kakhulu noyimbali kwiinkokeli zemveli eMzantsi Afrika.12.2. UMphathiswa woLawulo lweNtsebenziswano nemiCimbi yezeMveli, uMnu Des van Rooyen, noHloniphekileyo uKumkani Letsie III, oyiNtloko yoMbuso welizwe laseLesotho, bazimase lo msitho ngoMvulo, umhla wama-25 kweyoMsintsi yowama-2017.12.3. ISebe loLawulo lweNtsebenziswano nemiCimbi yezeMveli seliqalisile ukuqokelela libhale imbali yeeKumkani/neeKumkanikazi zezizwe ezili-13 ngowama-2011. Le ncwadi iza kuncedisa ekuqondeni imbali yaBakoena Ba Mopeli nokulandelelana ngokomnombo khona ukuze kugcineke imbali yethu.B. Izigqibo zeKhabhinethi1. Isivumelwano soMbutho woPhuhliso lwaMazwe e-Afrika eseMazantsi (i-SADC)1.1. IKhabhinethi ikwamkele ukugunyaziswa kwesiVumelwano se-SADC esingoLawulo lezokusiNgqongileyo loPhuhliso oluZinzileyo, yiPalamente. Injongo yesi sivumelwano kukukhuthaza ukusetyenziswa ngokuzinzileyo kolawulo lokusingqongileyo olungaphaya kwemida, olubalulekileyo kumazwe angamalungu e-SADC. 1.2. UMzantsi Afrika, njengoSihlalo we-SADC ukususela kweyeThupha yowama-2017 ukuya kweyeThupha yowama-2018, uzimisele ekomelezeni amalinge ommandla okulondoloza imithombo yendalo engaphaya kwemida nokukhuthaza uphuhliso oluzinzileyo ngaphakathi kommandla we-SADC.1.3. Oku kuhambelana ne-NDP, ebeka phambili ukungena nzulu kwindibanisela yommandla we-SADC kwakunye nokuqinisekiswa kozinzo lezokusingqongileyo nokuguqukela kuqoqosho oluvelisa umoya omdaka omncinci.2. INgqungquthela yaBaphathiswa engobuDlelwane ngamaNyathelo oQoqosho olungenabuNgozi kokusiNgqongileyo  2.1. IKhabhinethi ikwamkele ukusingathwa kweNgqungquthela yabaPhathiswa engobuDlelwane ngamaNyathelo oQoqosho olungenabuNgozi kokusiNgongileyo kweyoMsintsi yowama-2018. Eli qonga lixhasa amazwe nemimandla ukuba akhokelise ngozinzo kumbindi wemigaqo-nkqubo yawo yezoqoqosho nemisebenzi yokuqhubela phambili i-Ajenda yowama-2030 yoPhuhliso oluZinzileyo.2.2. Le Ngqungquthela yinkqubo ye-UN ehlanganisa ndawonye iingcali ezivela kwii-arhente ze-UN ezintlanu ezizezi; iNkqubo yezokusiNgqongilseyo ye-UN; uMbutho wabaSebenzi weHlabathi; iNkqubo yoPhuhliso ye-UN; uMbutho woPhuhliso lwamaShishini we-UN kunye neZiko loQeqesho noPhando-nzulu le-UN.2.3. Ukusingatha iNgqungquthela yabaPhathiswa kuza kuqhubela phambili umbono, apha kweli nakwilizwekazi le-Afrika, wohlumo oluxhanyulwa ngumntu wonke ngokuba kwamkelwe indlela yoqoqosho enekhabhoni encinci nekwaziyo ukumelana neemeko zezulu ezitshintsha-tshintshayo.3. IBhodi yaManzi yaseMngeni3.1 IKhabhinethi ixelelwe ngemeko yeBhodi yaManzi yaseMngeni neyibhodi yamanzi eyeyesibini ngobukhulu kweli lizwe nenengeniso yonyaka engaphezulu kweebhiliyoni ezi-2,4 zeerandi nohlahlo lwabiwo-mali lweminyaka emihlanu leNkcitho yeMali kwiziSeko ezinguNdoqo eziKhulu engaphezu kwesixhenxe seebhiliyoni zeerandi. IKhabhinethi inikwe namagqabantshintshi nangeengxoxo eziphakathi kwesebe lezamanzi nogutyulo kunye nabatyali-mali balo.   3.2 Khona ukuze kuzinziswe imiba yezolawulo lale Bhodi iKhabinethi ikugunyazisile ukuchongwa kweBhodi yeThutyana ngeli xesha uMphathiswa ekhawulezisa inkqubo yokumiselwa kweBhodi yaManzi yaseMngeni epheleleyo nesisigxina. IKhabhinethi yanelisekile ngumsebenzi owenziwa nguMphathiswa ekuzinziseni iBhodi yaManzi yaseMngeni. C. ImiThetho esaYilwayo1. UmThetho-siHlomelo ongokuCandwa koMhlaba1.1. IKhabhinethi ikwamkele ukupapashwa komThetho-siHlomelo ongokuCandwa koMhlaba ukuze uluntu luhlomle. Lo mThetho usaYilwayo uhlomela umThetho woCando loMhlaba, wowe-1997 (umThetho uNombolo 8 wowe-1997).1.2. Ezi zihlomelo zikhulisa imimandla yokuphendula nolawulo nokubonelela ngokuchongwa kwamalungu athile eBhodi yeMimiselo yoCando, khona ukuze komelezwe imimiselo yokucandwa komhlaba eMzantsi Afrika.1.3. Lo mThetho usaYilwayo uzama ukulawula ukucandwa komhlaba eMzantsi Afrika ngokuxhobisa uNocanda Jikelele oyiNtloko ukuba enze umsebenzi wokuhlola wesizwe nolawulo lokucandwa komhlaba kulungiswa izigingqi namathambeka omhlaba, ucando lomhlaba kuzotywa futhi kujongwa amaqolo neekhonto zawo, nocando olunokwenza nocando-mida nobunini bomhlaba, nocando oluphonononga luhlalutye umhlaba  kunye neenkonzo zolwazi ngomhlaba.   2. UmThetho-siHlomelo weMithetho yezeNzululwazi nobuChwepheshe wowama-20172.1. IKhabhinethi ikwamkele ukupapashwa koMthetho-siHlomelo weMithetho yezeNzululwazi nobuChwepheshe wowama-2017 ukwenzela ukuba uluntu luhlomle. Lo mThetho usaYilwayo uceba ukungqinelanisa nokubeka emgangathweni amagatya alawula ukusebenza nolawulo lwamaqumrhu karhulumente aphantsi koMphathiswa wezeNzululwazi nobuChwepheshe. Oku kuza kuqinisekisa ngokungaguquki kwazo zonke izinto ezifunekayo ekufanele zifezekiswe kunye neenkqubo ekufanele zilandelwe ngamaqumrhu ngokubhekisele kulawulo.D. Imisitho ezayo1. INyanga yezoThutho1.1. Njengokuba eyeDwarha yowama-2017 iyiNyanga yezoThutho phantsi komxholo: “Sikunye siqhubela uMzantsi Afrika Phambili”. IKhabhinethi isimema sonke ukuba sisebenzisane ukuqinisekisa ukuba iziseko ezingundoqo zezothutho zisebenzela wonke umntu ikwakhuthaza abasebenzisi beendlela ukuba bathathe uxanduva baze basebenzise ukhuseleko lwezendlela njengenxalenye yobomi babo bemihla ngemihla. Ngentsebenziswano singayinciphisa inyhikitya ezindleleni zethu.   1.2. NgeNyanga yezoThutho, urhulumente – ekhokelwa liSebe lezoThutho kunye namaqumrhu alo – uza kuqaqambisa igalelo lezoqoqosho leli candelo ngokwenza imiboniso yeenkonzo zeziseko ezingundoqo zezothutho zasemoyeni, ezasemanzini, ezezithuthi zikawonkewonke, ezeendlela nezemizila yoololiwe. Umsitho wesizwe wokumiselwa kwayo uza kubanjelwa eSinaba Stadium eDaveyton kwiSixeko sasEkurhuleni ngomhla wama-29 kweyoMsintsi yowama-2017.1.3. Utyalo-mali kwicandelo lezothutho luvuselela uphuhliso luze ludale nemisebenzi njengenxalenye yesiCwangciso esimaNqaku aliThoba saseMzantsi Afrika, sigxile ekukhuliseni uqoqosho size sidale nemisebenzi edingeka kakhulu. Ezi ndidi zotyalo-mali ziza kuqinisekisa ngokwakhiwa kwecandelo lezithuthi zikawonkewonke elidibeneyo kweli lizwe jikelele.2. UMzantsi Afrika uza kusingatha iseshoni yesi-2 yeKhomishoni ePhakathi koMzantsi Afrika neZimbabwe (i-BNC)UMongameli uJacob Zuma uza kundwendwelwa ngugxa wakhe waseZimbabwe, oHloniphekileyo uMongameli uRobert Mugabe, oza kuba lapha eMzantsi Afrika ngomhla we-03 kweyeDwarha yowama-2017 kumsitho weSeshoni yesi-2 ye-BNC yoMzantsi Afrika neZimbabwe. Isivumelwano sokusekwa kwe-BNC satyikitywa kwekaTshazimpunzi yowama-2015 saza saphehlelelwa kweyeDwarha yowama-2016 eHarare, eZimbabwe.UMzantsi Afrika neZimbabwe zinobudlelwane obuhle ngokwepolitiki, ezoqoqosho nobezentlalo obuxhaswa ngamakhonkco entsebenziswano nobudlelwane akudala. IZimbabwe lelinye lamazwe okuqala angamaqabane oMzantsi Afrika – amaqabane ezorhwebo akwisihlanu sokuqala esiphezulu kwilizwekazi, apho iinkcukhacha-manani zorhwebo zibonisa ukukhula rhoqo ngonyaka. Ngowama-2016, urhwebo lokuthunyelwa kweemveliso zaseMzantsi Afrika eZimbabwe lufikelela kwimali emalunga neebhiliyoni ezingama-29.3 zeerandi.E. Imiyalezo1. Usuku lokuzalwa – uMama uWinnie Madikizela-Mandela1.1. IKhabhinethi nayo njengelizwe lonke ithi kuMama uWinnie Madikizela-Mandela, nowaziwa njengoMama weSizwe, akhule akhokhobe xa ebegqiba iminyaka engama-81 ezelwe ngoLwesibini, umhla wama-26 kweyoMsintsi yowama-2017.1.2. UMama uMadikizela-Mandela ngomnye wezona zithwalandwe namagqala enkululeko ahlonitshwa kakhulu ngabantu. IKhabhinethi iyambulela ngegalelo lakhe kumzabalazo wenkululeko yethu eyalwelwa nzima kwaye imnqwenela unyaka osikelelekileyo yena nezihlobo kunye nosapho lwakhe.    2. IBanyana Banyana2.1. IKhabhinethi iyavuyisana neBanyana Banyana ngokuphumelela uKhuphiswano lwabaseTyhini le-COSAFA lowama-2017 emva kokoyisa ngamanqaku ama-2 kweli-1 kumdlalo wamagqibela kankqoyi xa ibiqubisene neZimbabwe kwaBulawayo. IBanyana Banyana iyiphakamisele phezulu nangokuzingca iflegi yoMzantsi Afrika kwaye imidlalo yayo iyaqhubeka ukuvuselela abemi baseMzantsi Afrika abaselula nabanetalente ukuba bagqwese.3. Inyikima eyehle e-Mexico3.1. IKhabhinethi nayo njengoMongameli uZuma ithi akuhlanga lungehliyo kuMongameli u-Enrique Peña Nieto wase-United Mexican States nabantu base-Mexico emva kwenyikima, itsunami nenkanyamba ezitshabalalise, zaza zakhokelela ekuswelekeni kwabantu abangaphezulu kwama-225 nokonakala kweziseko ezingundoqo eziliqela.F. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1. IKhabhinethi ikwamkele ukuchongwa kweBhodi yeThutyana yeBhodi yezaManzi yaseMngeni:    a. Nksz Ziphozethu Mathenjwa (uSihlalo);b. Nksz Nompumelelo Chamane;c. Mnu Visvin Reddy;d. Mnu David Dikoko;e. Nksz Zodwa Manase;f. Adv Tshidi Hatashe; kunyeg. noMnu Midiavhathu Tshivhase.2.  Amalungu aza kusebenza kwiGqiza loLawulo eliThathele kuloa. Mnu Sandile Bubele Siyaka (isigaba sesibini);b. Mnu Ntshengedzeni Anthony Michael Tshivhase (isigaba sesibini);c. Mnu Christopher Ewing (isigaba sesibini);d. Mnu Ebrahim Aboobaker Moolla (isigaba sesibini);e. Nksz Nonzukiso Zukie Siyotula; kunyef. noNksz Nocamagu Nomfundo Mbulawa.3. Abalawuli abangengawo amalungu esigqeba kwi-Board of the Export Credit Insurance Corporation of South Africa SOC Limited:a. Mnu Dhevendren Dharmalingam (uSihlalo);b. Nksz Vuyelwa Matsiliza (uchongiwe kwakhona); kunyec. noNksz Siobhain O’Mahony (uchongiwe kwakhona).4. Mnu Patrick Khulekani Dlamini uchongiwe kwakhona njengeGosa eliyiNtloko yesiGqeba weBhanka yoPhuhliso yaseMazantsi e-Afrika (i-DBSA) nabaLawuli besiGqeba kwiBhodi.Imibuzo:Nksz Phumla WilliamsuMlawuli-Jikelele oliBambela (GCIS)Iselula: 083 501 0139"
Ingxelo ngeNtlanganiso yeKhabhinethi yomhla we-18 kweyeDwarha ngowama-2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/xh/speeches/ingxelo-ngentlanganiso-yekhabhinethi-yomhla-we-18-kweyedwarha-ngowama-2017-19-oct-2017-0000,"IKhabhinethi ibibambe intlanganiso ngoLwesithathu, umhla we-18 kweyeDwarha ngowama-2017, eTuynhuys, eKapa.A. Imiba enguNdaba-mlonyeni1. USuku lweNkululeko yamaJelo eeNdaba1.1. IKhabhinethi nayo njengabemi boMzantsi Afrika ibhiyozela isikhumbuzo soSuku lweNkululeko yamaJelo eeNdaba ngoLwesine, umhla we-19 kweyeDwarha ngowama-2017.1.2. Amajelo eendaba adlala indima ebalulekileyo kwidabi lokulwa ucalu-calulo, ukubhentsisa izenzo zenkohlakalo ezazisenziwa ngurhulumente wocalu-calulo. Kulo nyaka siphawula iminyaka engama-40 ukusukela oko urhulumente wocalu-calulo wavala umlomo amaphephandaba ayegxininisa inkqubela nobulungisa afana ne-World, i-Weekend World kunye ne-Voice.1.3. Namhlanje, inkululeko yamajelo eendaba ibethelelwa nangakumbi kuMgaqo-nkqubo woMzantsi Afrika kwaye ibaluleke kakhulu kweli lizwe lethu likhulayo.1.4. IKhabhinethi ikhuthaza abemi boMzantsi Afrika ukuba baqhubeke nokukhuthaza ukufumaneka kolwazi kunye nokusebenzisa inkululeko yamajelo eendaba ngenkathalo ukuze sikwazi ukwakha uMzantsi Afrika wethu sonke omanyeneyo, ongenabuhlanga, ongacaluli ngokwesini, olawulwa ngokwentando yesininzi nonekamva elihle kuye wonke umntu.2. UQoqosho lwaseLwandle2.1. IKhabhinethi imqhwabela izandla uMongameli Jacob Zuma ngokunika amahlakani ekubanjiswene nawo ingxelo ngomsebenzi oselwe wenziwe malunga nokuqaliswa kwe-Operation Phakisa yoQoqosho lwaseLwandle kwaye icela onke amahlakani ukuba aqhubeleke nokusebenzisana norhulumente ukuze kuvulwe amathuba ezoqoqosho kwiilwandle zethu.2.2. UQoqosho lwaseLwandle sele ligalele i-4.4.% kwiMveliso yoNyaka yoMzantsi Afrika (i-GDP) kwaye ingxelo kaMongameli ebeyinika amahlakani ibonakalisa amalinge kunye nenkxaso enikwa amahlakani axhamla obu butyebi.2.3. Iiprojekthi zezoQoqosho lwaseLwandle ukuza kuthi ga ngoku zezivulele utyalo-mali oluxabisa imali ezibhiliyoni ezingama-24.6 zeerandi kurhulumente nakwicandelo labucala, kwaye zidale imisebenzi engaphezulu kwama-6 500.2.4. Olona tyalo-mali lukhulu kuQoqosho lwaseLwandle, olwenzeke ngenxa yezibonelelo zikarhulumente, beluye kuphuhliso lweziseko ezingundoqo, ikakhulu amazibuko, icandelo lezemizi-mveliso, ukwenziwa kweenqanawa, ezolimo zaselwandle kunye nemisebenzi yophando-nzulu kwicandelo leze-oli nelezegesi.2.5. Urhulumente uceba ukuvula iziko elinye lokwenza iinqanawa elilelona likhulu kumazantsi Afrika. Iziko Lokwenziwa kweeNqanawa laKwaZulu-Natal kwiZibuko laseDurban liza kuzuza kolu tyalo-mali lutsha, kwiimpahla ezithunyelwa kumazwe angaphandle nasekudaleni imisebenzi.3. UTyelelo lwasebuRhulumenteni eZambia3.1. IKhabhinethi iyazamkela iziphumo zoTyelelo lwasebuRhulumenteni lukaMongameli Zuma eRiphablikhi yaseZambia ukusuka ngomhla we-12 ukuya kowe-13 kweyeDwarha ngowama-2017.3.2. Iintlanganiso phakathi kukaMongameli Zuma nogxa wakhe waseZambia uMongameli Edgar Lungu ziqinise ubudlelwano obuhle bezopolitiko, bezoqoqosho kunye nobezenkcubeko phakathi kwala mazwe mabini, asukela kumoya wentsebenziswano wakudala osuka kwiminyaka yomzabalazo wenkululeko.3.3. Aba Mongameli babini bavule ngokusesikweni i-OR Tambo National Heritage Site eChelstone, eLusaka, ehlonipha igalelo lika-OR Tambo kwidabi lomzalabo emazantsi e-Afrika.3.4. IZambia iselelinye lamazwe aphambili arhweba noMzantsi Afrika kulo mmandla nakweli lizwekazi. Urhwebo lwezoqoqosho phakathi koMzantsi Afrika neZambia buyaqhuba nokukhula, kangangokuba iimpahla zorhwebo ezithunyelwa nguMzantsi Afrika eZambia bezixabisa imali emalunga neebhiliyoni zeerandi ezingama-30 ngowe-2016. La mazwe mabini ayasebenzisana kumacandelo ahlukeneyo, kuquka elezorhwebo notyalo-mali, elezenzululwazi nobuchwepheshe, elezokhuselo, elezolimo, elezokusingqongileyo, elezamandla kunye nelezempilo.4. UTyelelo lwasebuRhulumenteni oluya eNigeria4.1. IKhabhinethi imqhwabela izandla uMongameli Zuma ngokuwongwa ngokuba kwakhiwe umfanekiso oqingqiweyo wakhe futhi kuthiywe nesitalato ngegama lakhe, ngethuba ekutyelelo lokuqinisa ubudlelwano bezentlalo nobezoqoqsho kunye nezinye iintlobo zokusebenzisana.4.2. IRhuluneli yePhondo lase-Imo, uRochas Okorocha, uwonge Mongameli Zuma ngembasa yokugqwesa, i-Imor Merit Award, eyiyeyona mbasa iphezulu kweliya Phondo enikwa umntu owenze umahluko omkhulu kuphuhliso lwabantu belizwe lakhe.5. INtlanganiso ye-17 yeBhunga labaPhathiswa le-Indian Ocean Rim Association (i-IORA)5.1. UMzantsi Afrika uthathe isikhundla sokuba nguSihlalo we-IORA ngethuba lentlanganiso ye-17 ebibanjelwe eDurban ukusuka ngomhla we-14 ukuya kowe-18 kweyeDwarha ngowe-2017.5.2. Umxholo woMzantsi Afrika ngethuba inguwo uSihlalo uthi: Ukumanyanisa Abantu base-Afrika, e-Asiya, e-Australasia nabaseMbindi-Mpuma ngeNtsebenziswano eMandla yoXolo, uZinzo noPhuhliso oluZinzileyo”.5.3. IKhabhinethi iphinde yakugxininisa ukuzibophelela kwayo ngokusebenzisa esi sikhundla ukuba iza kuqinisa amakhonco entsebenziswano kulo mmandla kwimiba efana noqoqosho lwaselwandle, ukuphuhliswa kwabasetyhini ngezoqoqosho; ukuphuhlisa amashishini amancinci, aphakathi namancinane; uphuhliso lolutsha, kunye nentsebenziswano phakathi kweengqondi zamaziko emfundo ephakamileyo, nakwinzululwazi nobuchwepheshe.6. Intlanganiso yonyaka yeNgxowa-mali yeziMali yeHlabathi (i-IMF) kunye neyeBhanki yeHlabathi6.1. IKhabhinethi inikwe amagqabantshintshi nguMphathiswa wezeMali, uMnu Malusi Gigaba, kulandela ukuthatha inxaxheba koMzantsi Afrika kwintlanganiso yonyaka yowama-2017 ye-IMF neyeBhanki yeHlabathi, ebezibanjwe phakathi komhla we-13 nowe-15 kweyeDwarha ngowama-2017.6.2. Ezi ntlanganiso zinike ithuba lokuba kuvavanywe umgama osele uhanjwe lihlabathi malunga nemiba yophuhliso kuze oku kusetyenziswe kumaphulo oMzantsi Afrika ophuhliso lwezentlalo nezoqoqosho, uhlumo oluxhanyulwa ngumntu wonke, ukudalwa kwemisebenzi kunye nokuliwa kwendlala.6.3. IKhabhinethi inikwe namanye amagqabantshintshi ngeziphumo zentlanganiso uMphathiswa uGigaba ebezibambe nee-arhente zokuhlela isakhono samazwe sokukwazi ukuhlawula izikweliti kunye nabatyali-mali apho ebecacisa le migaqo-nkqubo yoMzantsi Afrika ikhoyo kunye nendlela eli lizwe elizilawula ngayo izimali.6.4. IKhabhinethi yanelisekile yingxelo eqinisekisayo enikwe abatyali-mali ngezicwangciso zikarhulumente zokukhulisa uqoqosho kunye nokuzimisela kukarhulumente ekulungiseni iingxakana ezikhoyo ngezolawulo kumaqumrhu karhulumente.  6.5. INgxelo yoMgaqo-nkqubo woHlahlo Lwabiwo-mali lwesiGaba esiPhakathi (i-MTBPS) iza kuthiwa thaca ePalamente, eKapa ngomhla wama-25 kweyeDwarha kwaye iza kunika inkcukacha ngezincwangciso zenkcitho karhulumente kule minyaka mithathu izayo.7. Ukuphuhliswa kweziseko ezingundoqo7.1. IKhabhinethi iwuqhwabela izandla umsebenzi owenze igalelo elimandla kumaphulo karhulumente ophuhliso lweziseko ezingundoqo wokunikezelwa ngokusesikweni kweebhulorho ezintathu eBotlokwa eLimpopo nguMongameli Zuma ngomhla we-17 kweyeDwarha ngowama-2017.7.2. I-Arhente yoMzantsi Afrika yeeNdlela zeSizwe (i-Sanral) yakhe ezi bhuloro zaseBotlokwa, eziyibhulorho enye yeemoto kunye nezimbini zeenyawo kuhola wendlela u-N1 phakathi kwePolokwane neMakhado.7.3. IKhabhinethi inethemba lokuba le projekthi iza kuluphucula ukhuseleko kunye neemeko abahamba phantsi kwazo bonke abo basebenzisa iindlela kulo mmandla.8. Amashishini amancinci naphakathi8.1. IKhabhinethi iliqhwabela izandla iSebe lezoPhuhliso lwamaShishini Amancinci ngokuba lelinye lamaqumrhu asingethe uMboniso walo nyaka waseChina wamaShishini amaNcinci naPhakathi (i-SME), njengoko ivulela amashishini amancinci nookopolotyeni baseMzantsi Afrika amathuba okurhweba eChina. Lo Mboniso wee-SME uyaqhuba eGuangzhou, eChina. Uqale ngomhla we-10 kwaye uza kuphela ngomhla wama-27 kweyeDwarha ngowama-2017.8.2. Amashishini amancinci abaluleke kakhulu kuqoqosho lweli lizwe kwaye ngawo aqhuba uhlumo loqoqsho naphambili kumaphulo okudala imisebenzi eMzantsi Afrika, kwaye ukuthatha kwethu inxaxheba kulo mboniso worhwebo kusinike iqonga lokuba sibone iindawo nabantu esinokubathengisela iimveliso zethu kunye namathuba okukhulisa amashishini ethu.8.3. IKhabhinethi iqinisekile ukuba oku kubonakalisa ukuba urhulumente uzimisele ukukhulisa amashishini amancinci angazikutshona. Ukutyala imali kumashishini amancinci kuza kunceda eli lizwe likwazi ukumelana nezi ngxaki zidl’umzi ngoku zezentlalo nezoqoqoqsho.9. Ezokhenketho9.1. IKhabhinethi iyakwamkela ukuphehlelelwa kweNkqubo yeSizwe yabaHloli bezoKhenketho, eSoweto, ngoLwesibini, umhla we-17 kweyeDwarha. Le Nkqubo ilungiselelwe ukuntenda abakhenkethi kangangoko kwakunye nokuphucula ukhuseleko lwabo xa bekweli.9.2. ISebe lezoKhenketho, lisebenzisana ne-Arhente yezoKhenketho yaseGauteng, liphehlelele le nkqubo eVilakazi Street, esisitrato ekukuphela kwaso kwihlabathi liphela esinezindlu zabantu abaphumelela iMbasa kaNobel – abo bantu ngulowo wayenguMongameli uNelson Mandela kunye noBhishophu oMkhulu oSele Esidla uMhlalaphantsi uDesmond Tutu.  9.3. Le nkqubo ihambelana neenjongo zesiCwangciso seSizwe soPhuhliso (i-NDP) kwaye ilungiselelwe ukudalela abantu abatsha abangama-200 imisebenzi. Abo bantu batsha baza kuqeqeshwa ukuba babe ngabahloli bezokhenketho kwiindawo ezithandwa ngabakhenkethi isithuba esizinyanga ezingama-36.9.4. IKhabhinethi ikhuthaza abanikazi bamashishini kunye nabantu baseGauteng ukuba basebenzisane nabahloli bezokhenketho ukuze baphucule ukhuseleko lwabakhenkethi baze baqinisekise nokuba eli candelo liyaqhubeleka nokwenza umahluko wezoqoqosho kangangoko.10. EzeNzululwazi nezobuChwepheshe10.1. IKhabhinethi iyazibulela futhi iziqhwabela izandla iingcali zezenzululwazi ngeenkwenkwezi ezithathe inxaxheba kuphando obelusenziwa ngezibonakude (iitheleskophu) zeZiko loMzantsi Afrika lezobuNzululwazi ngeeNkwenkwezi (i-SAAO) kunye nesiBonakude esiKhulu se-Afrika eseMazantsi (i-SALT). Oku kukhokelele kuphando olukhulu lokuqala ebeliqhutywa ngamazwe ehlabathi ukuphanda ngokuba aqala aviwa phi na amaza ombizelane enzeka xa kungqubana iinkwenkwezi ezincinci ezimbini. Oku kungqubana kweenkwenkwezi kubangela uqhashumbo-dubulo kuphahlake ukhanyo olubizwa ngokuba yi-kilonova. I-kilonova luqhashumbo-dubulo olukhulu olwenzeka emajukujukwini apho iinkwenkwezi ezincinci kakhulu ezimbini zijikelezanayo okanye inkwenkwezi encinci iginywa yi-black hole.10.2. Ukufunyanwa kolu hlobo lwamaza lutsha kubaluleke kakhulu kwinzululwazi ngeenkwenkwezi, kusisiganeko sokuqala ukwenzeka kumaza ombizelane nokhanyo. I-SALT nezinye izibonakude ze-SAAO zinike iziphumo zokuqala ngesi siganeko kungoku nje ekungathi sisesona sihlalutywa nesiphandwa kakhulu ezimbalini ngenzululwazi ngeenkwenkwezi.10.3. I-SALT kunye ne-SAAO ziphakathi kwamaziko anezibonakude ezisemhlabeni nezisemajukujukwini eziye zabona olu qhushumbo-dubulo lokungqubana kweenkwenkwezi ezincinci ezimbini, okwenzeke nje emva kokuba amaza ombizelane azo ethe aviwa yi-Laser Interferometer Gravitational-Wave Observatory ese-United States kunye ne-Virgo ese-Europe.11. UMnyhadala weHlabathi woLutsha nabaFundi11.1. Ilizwe laseRussia liza kusingatha uMnyhadala wama-2017 weHlabathi woLutsha nabaFundi ukusuka ngomhla we-14 ukuya kowama-22 kweyeDwarha, oza kuzinyaswa ngabantu abatsha abangaphezulu kwama-20 000 abaphuma kumazwe ali-150.11.2. Injongo yalo mnyhadala kukudibanisa abantu abatsha abaphuma mbombo zone zeli limiweyo apho baza kugwadla imiba yezobulungisa, ukuqinisa ubudlelwana phakathi kwamazwe ehlabathi, ukwakhiwa kobudlelwano phakathi kweentlobo zenkcubeko kunye neentlanga ezahlukeneyo.12. Ukukhuselwa kwabantwana12.1. IKhabhinethi ixhalabile zingxelo ezibuhlungu zolwaphulo-mthetho olwenziwa ebantwaneni, olwakutsha nje olungesityholo sokuxhatshazwa ngokwesondo kwabafundi abangaphezulu kwama-80 kwisikolo i-AB Xuma Primary e-Orlando, eSoweto ngunogada wesikolo. Isebe lephondo liyanconywa ngokuthatha amanyathelo ngokukhawuleza lakube live ngoku ligxothe ngoko nangoko abalawuli besi sikolo, lithumele oonontlalontle laze laqalisa uphando oluqhutywa liqumrhu elizimeleyo.12.2. IKhabhinethi ihlaba ikhwelo kubo bonke abemi boMzantsi Afrika ukuba basebenzisana ukuze bakhusele abantwana kulo naluphi na uhlobo lwengozi nokuxhatshazwa, futhi basebenzisane namapolisa ukuze kuqinisekiswe ukuba iindawo esihlala kuzo zikhuselekile.13. Iimviwo13.1. IKhabhinethi iqinisekile ukuba iimviwo zokuphela konyaka ziza kuqhuba ngaphandle kwamagingxi-gingxi kulandela uqhankqalazo lombutho weetitshala, iSouth African Democratic Teachers’ Union (i-SADTU).13.2. I-SADTU inike uMphathiswa wezeMfundo, uNksz Angie Motshekga, uluhlu lwezikhalazo, othe yena wathembisa ukuba uza kuziphendula ngokukhawuleza. Kubalulekile ukuba onke amahlakani asebenzisana ukuze kudaleke iimeko zokusebenza ezifanelekileyo neziza kuthi zincede abafundi bakwazi ukujongana neencwadi zabo futhi balungiselele neemviwo kakuhle.14. Izikhukhula14.1. IKhabhinethi ithi akuhlanga lungehliyo kwizalamane zabo bathi basutywa kukufa kwizikhukhula ezithwaxe iindawo ezithile zeli lizwe kwezi ntsuku zidlulileyo.14.2. IKhabhinethi ibamba ngazibini kuwo onke amavolontiya, imibutho yoluntu, abantu, abasebenzi bemibutho yohlangulo neyesisa kunye namaqela oLawulo lweeNtlekele ngokuthi bancede abo babe ngamaxhoba oku.14.3. UMphathiswa wezoLawulo lweNtsebenziswa nezeMicimbi yeMveli, uMnu Des van Rooyen, kwisikhundla sakhe sokuba yintloko yeZiko leSizwe loLawulo lweeNtlekele eMzantsi Afrika, utyelele iindawo ezihlaselwe zizikhukhula nezantyala-ntyala zemvula kuMasipala oMbaxa wase-eThekwini kwiphondo laKwaZulu-Natal ngomhla we-13 kweyeDwarha ngowama-2017 kunye noMasipala woMmandla waseMogale City eGauteng ngomhla we-16 kweyeDwarha ngowama-2017.Ngenxa yezandyondyo zemvula kunye nezichotho ezithwaxwe iindawo ezininzi kweli lizwe, abantu abali-19 baye basweleka baze abangaphezulu kwama-20 bafumana ukonzakala. UMphathiswa uvan Rooyen uye watyelela nasePhillip eNtshona Koloni apho bekukho iziganeko ezibi kutsha nje nalapho kuye kwasweleka abantu abathandathu, abaquka abantwana abathathu. Aba bantu babulewe ngumlimo otshise amatyotyombe amathathu kunye nevenkile esisikroxo.15. Malunga ne-Life Esidimeni15.1. IKhabhinethi iyavuma ukuba ukuqala kwenkqubo yokulamla nokunika ubungqina ngomba waseLife Esidimeni ungalinyathelo lokuqala lokuxolisa iintliziyo zamakhaya anezigulane ezaswelekayo.15.2. IKhabhinethi ilixhasa ngako konke iSekela leJaji eliyiNtloko leNkundla yoMgaqo-siseko esele lisidla umhlalaphantsi, elichophele lo mba kwaye linqwenelela amalungu eentsapho ukuba aqine njengoko beza kube bebalise ngodandatheko lwabo ngale ntlungu.15.3. Olu phando alizikunceda nje ukuba lithuthuzele zixole iintliziyo zamakhaya entsapho ezachatshazelwa yile ntlungu koko luza kuba sisifundo kurhulumente ngokubanzi. Urhulumente uzimisele ukunika bonke abemi boMzantsi Afrika iinkonzo ezisemgangathweni.16. Isifo i-Avian Influenza16.1. IKhabhinethi iqinisekisiwe liSebe lezoLimo, amaHlathi nezokuLoba (i-DAFF) ukuba lizibeke phantsi kweliso elibukhali iifama kulo lonke li ngelinge lokuzama ukuthintela ukunwenwa kwesifo i-Avian Influenza (HPAI) H5N8.16.2. Isifo i-avian influenza sibonwe kwizilwanyana ezibuntaka, ezifana neenkukhu, iinciniba, amarhanisi, njl njl. IKhabhinethi icela uluntu ukuba lungazami ukuzinyanga okanye ukusondela kuzo xa zifile ezi zilwanyana zibuntaka kwaye abantu bayakhunjuzwa nokuba bangazami ukuzipha ukutya iintaka koko bazixele kwabasemagunyeni ezo bakrokrela ukuba ziyagula.17. Ukuhlaselwa kwamapolisa17.1. IKhabhinethi iyakugxea ukuhlaselwa kwamapolisa amathandathu eVanderbijlpark eGauteng ngomhla we-10 kweyeDwarha luluntu.17.2. Ii-arhente zogcino-xolo zinoxanduva eligunyazisiweyo lokukhusela uluntu kulo naluphi na uhlobo lolwaphulo-mthetho. Ke ngoko akukho msindo unokusetyenziswa nguye nabani na njengesizathu sokuhlasela ii-arhente zogcino-mthetho.  17.3. IKhabhinethi iyalucela uluntu ukuba lusebenzisana namapolisa ukuze kubanjwe izaphuli-mthetho ngolo hlobo kwenziwe uMzantsi Afrika ukuba ube lilizwe elikhuselekileyo kumntu wonke. B. Izigqibo zeKhabhinethi18. INkqubo yeziNdlu ezisisiBonelelo18.1. IKhabhinethi ixelelwe ngeziphumo kunye neziphakamiso zokuHlolwa kweziPhumo nokuPhunyezwa kweNkqubo yeziNdlu eziziziBonelelo kunye nesicwangciso sokuphucula le nkqubo, ngeenjongo zokutshintsha iindlela abantu ababehlaliswa ngayo ngexesha localu-calulo ngokuthi iphuculwe indlela abantu abahlaliswa ngayo futhi kutshintshwe neendawo ezakhiwe kuzo izindlu ezidolophini kwakhiwe izindlu ezizintlobo ezahlukeneyo endaweni enye.18.2. Ngale nkqubo kwakhiwa izindlu eziqeshisayo ezingabizi kakhulu zamakhaya amkela imivuzo ephantsi nephakathi kwiindawo apho ukuba olu hlobo lwezi zindlu bezingakhiwanga, la makhaya ebengenakukwazi ukuhlala kuzo ngenxa yamaxabiso oninzi lwezindlu kwezi ndawo, okanye bebezakwakhelwa izindlu ezikumgangatho ongafanelekanga.18.3. Le yinkqubo ekukuphela kwayo ebala ityala ilithelekise nesakhono sokukwazi ukuhlawula isikweliti; ijonga ukuba iiprojekthi azizikubhanga esithubeni na ngenxa yokunqongophala kwezimali; ithi isebenzise icebo apho ityala libhatalwa ngokwabelana, apho abantu abahlala ezindlini bebhatala imali yokuqesha (ukurenta) aze amaziko ezindlu zezibonelelo wona abhatale imali yeenkonzo  neerhafu zikamasipala.18.4. Le ngxelo inceda amasebe afanelekileyo ukuba aphucule izicwangciso zawo zokusebenza. Ingxelo epheleleyo iza kufakwa kwiwebhusayithi yeSebe lezokuCwangcisa, ukuHlola nokuVavanya, ethi: i-www.dpme.gov.za.19. INkonzo yoLutsha yeSizwe (i-NYS)19.1. IKhabhinethi isivumile isiCwangciso-sikhokelo seNkqubo ye-NYS esihlaziyiweyo njengenxalenye yokuphuhlisa abantu abatsha babe ngabemi abadlali indima ebonakalayo eMzantsi Afrika.19.2. I-NYS liqumrhu eliza kunceda abantu abatsha eMzantsi Afrika  ukuba babe ngabemi abadlala indima ebonakalayo kuphuhliso lweli lizwe ngelithuba bakhulayo bona buqu futhi befumana namava nezakhono kwiindawo abasebenza kuzo. Oku kuza kuquka amaphulo apho abantu abatsha beza kuthatha inxaxheba kwizinto ezilulutho neziza kuxhamlisa uluntu ngelithuba nabo bafumana amava ngokunikezela iinkonzo nokufunda ukuze abe mahle amathuba abo okuba bafumane imisebenzi abanye babe ngoosomashishini.20. IVeki yesiThathu ye-Afrika Yonke yokuNabisa ezoLimo20.1. IKhabhinethi ikuvumile ukubanjwa kweVeki yesiThathu ye-Afrika Yonke yokuNabisa ezoLimo, eza kubanjelwa kwiphondo laKwaZulu-Natal ukusuka ngomhla wama-30 kweyeDwarha ukuya kumhla wesi-3 kweyeNkanga ngowama-2017.20.2. Lo msitho uhambelana ne-NDP kwaye ukhethe umba wokuveliswa kokutya okwaneleyo njengesixhobo esinokusetyenziswa ukulwa lo mngeni untlantlu-ntathu: intswelo-misebenzi, indlala kunye nokungalingani.20.3. Umxholo uthi: “Ukutshintshela kwiintlobo zolimo ezikwazi ukumelana nemozulu: ukudibanisa ulutsha, abasetyhini kunye nobuxhaka-xhaka bale mihla beekhompyutha”, kwaye lo msitho uza kukhokelwa yi-DAFF, isebenzisana neQumrhu loMzantsi Afrika lokuNabisa ezoLimo kunye neQumrhu le-Afrika leeNkonzo zeNgcebiso ngezoLimo.20.4. Iqumrhu leli lizwekazi lokuNabisa ezoLimo kunye neeNkonzo zeNgcebiso (i-AEAS) e-Afrika linika iqonga kumaqumrhu anikela ngee-AEAS kwi-Afrika nehlabathi liphela ukuba afundisana futhi ayile izinto ezitsha ngokubambisana.20.5. I-NDP ibethethelela nomba wokubaluleka kokuphucula izakhono kunye noqeqesho kwicandelo lezolimo, kuquka nokuqeqeshwa kwaba bantu batsha basebenza kwicandelo lokunabisa ezolimo bona baza kukwazi ukusabela kwiingxaki ezijamelene namafama alimela ukuzondla.21. Amazwe eHlabathi aRhweba ngeWayini (i-WWTG)21.1. Ngelinge lokuncedisa kumalinge okususa imiqobo yezorhwebo, iKhabhinethi inikwe amagqabantshintshi ngesikhundla soMzantsi Afrika sokuba nguSihlalo woMbutho waMazwe eHlabathi aRhweba ngeWayini (i-WWTG) ukusuka ngoTshazimpunzi wowama-2017 ukuya kuCanzibe wowama-2018. Njengosihlalo, uMzantsi Afrika uza kubamba intlanganiso yonyaka ye-WWTG eKapa ukusuka ngomhla woku-1 ukuya kowesi-3 kweyeNkanga ngowama-2017.21.2. Lo mbutho uneenjongo zokuba phambili kurhwebo lwehlabathi lwewayini ngokuthi ubambe iindibano zokwabelana ngolwazi, zokugwadla imithetho elawula urhwebo lwewayini kunye nokuba  amalungu abambisane kumaphulo okususa izinto eziyimiqobo kurhwebo. Abavelisi baseMzantsi Afrika bewayini abasakhasayo kunye namashishini asakhasayo aseMzantsi Afrika arhweba ngewayini namazwe angaphandle azuza lukhulu ngokuthatha inxaxheba koMzantsi Afrika kwi-WWTG.21.3. Oku kunegalelo elihle kwisiCwangciso esinaManqaku aliThoba kunye ne-NDP, ezifuna ukuvuselela ezolimo kunye namashishini abandakanyeka kwimisebenzi yokucola nokulungisa iimveliso zolimo. Kwicandelo lezewayini, injongo kukwandisa umhlaba osetyenziselwa ukuvelisa iwayini, kuxhaswe abavelisi abasakhasayo bewayini kuze kukhethwe amazwe athile ekunokusetyenziswana nawo kuze kwandiswe umthamo wewayini ethunyelwa kumazwe angaphandle.22. INtlanganiso yoNyaka yesi-5 ye-ID4AFRICA Movement22.1. IKhabhinethi ivumile ukuba uMzantsi Afrika usingathe iNtlanganiso yesi-5 ye-ID4Africa Movement ngowama-2019.22.2. I-ID4Africa ngumbutho wamahlakani awahlukeneyo okhuthaza ukuba kusetyenziswe ubuxhaka-xhaka bobuchwepheshe ngendlela eselubala nekhathalayo kulungiselelwa uphuhliso lwezoqoqosho nezentlalo e-Afrika.22.3. Iingxoxo ziza kufuna amacebo okuphucula indlela ekubhaliswa ngayo uluntu kunye nekuqokelelwa, kuhlelwe, kuhlalutywe iinkcukacha-lwazi, ukuze abantu abaqulunqa imithetho babe nolwazi oluneenkcukacha ezithembakeleyo.22.4. Ukusingatha le nkomfa kuza kunceda uMzantsi Afrika uzalisekise ezinye iinjongo ze-NDP futhi kuza kufundisa nabantu ngokubaluleka kwamaxwebhu amele igama loMzantsi Afrika noMzantsi Afrika uqobo, amaxwebhu afana nenkqubo yokufaka isicelo sepaspoti nekhadi-sazisi usebenzisa i-intanethi. Futhi iza kunceda nokukhuthaza amanye amazwe akulo mmandla nawo azibone izinto ezintle nenzuzo yokusebenzisa uhlobo lwesazisi olulikhadi (ikhadi-sazisi).23. Iinkcukacha-manani zikazwelonke zolwaphulo-mthetho23.1. IKhabhinethi ixelelwe ngeenkcukacha-manani zikazwelonke zolwaphulo-mthetho zexesha eliphakathi komhla woku-1 kuTshazimpunzi ngowama-2016 nomhla wama-31 kweyoKwindla ngowama-2017.23.2. Iinkcukacha-manani zonyaka zolwaphulo-mthetho zinceda urhulumente ukuba abeke phantsi kweliso iinjongo ezingundoqo ajolise kuzo zamaphulo okulwa ulwaphulo-mthetho, njengoko zicacisiwe kwisiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2014-2019. Iinkcukacha-mani zolwaphulo-mthetho zisetyenziswa njengesikhokelo esilumkisa isizwe kwangaphambili ukuze kuqiniswe amaphulo namaqhinga okuthintela ulwaphulo-mthetho amasebe awahlukeneyo.23.3. IKhabhinethi ikuvumile ukukhutshwa kwale ngxelo nguMphathiswa wezamaPolisa uMnu Fikile Mbalula.C. Imisitho Ezayo24. Umsitho wokuBhiyozela imiNyaka eliKhulu yokuZalwa kuka-OR Tambo24.1. IKhabhinethi ichulumancile kukuva ukuba amalungiselelo omsitho wokubhiyozela iminyaka elikhulu yokuzalwa kuka-OR Tambo sele ekufutshane kwinqanaba lokuqukunjelwa kwaye ihlaba ikhwelo kubo bonke abemi boMzantsi Afrika ukuba baqhubeleke nokufunda ngemisesebenzi yesithwalandwe sethu soMzabalazo, indima awayidlalayo kumzabalazo wethu kunye neempawu zakhe zentsulungeko nokuchubeka esisazisebenzisa njengesikhokelo nanamhlanje.24.2. UMongameli Zuma wabhengeza unyaka wama-2017 njengoNyaka ka-OR Tambo phantsi komxholo othi: “Ubomi nemiSebenzi ka-OR Tambo” kwaye ngoLwesine, umhla we-19 kweyeDwarha ngowama-2017, uza kutyhila ngokusesikweni umfanekiso oqingqiweyo omkhulu ka-OR Tambo kwisiKhululo seeNqwelo-moya saMazwe ngamazwe, i-OR Tambo, e-Ekurhuleni, eGauteng.24.3. Abemi boMzantsi Afrika bayakhuthazwa ukuba babe yinxalenye yemibhiyozo yeminyaka elikhulu yokuzalwa kuka-OR Tambo , eza kufikela kuvuthondaba ngomhla wama-27 kweyeDwarha apho kuza kubanjelwa umsitho omkhulu eMbizana, eMpuma Koloni, apho eli gqala loMzabalazo lazalelwa khona kwiminyaka eli-100 eyadlulayo.24.4. Urhulumente uyaqhubeleka ukwakhela kwimisebenzi ka-OR Tambo ukusukela ngowe-1994, futhi zonke izinto eziyimpumelelo esizizuzileyo kufuneka zihlonitshwe futhi zikhuselwe.24.5. IKomiti yabaPhathiswa enikwe umsebenzi wokwenza amalungiselelo omsitho wokubhiyozela iminyaka elikhulu, enosihlalo wayo onguMphathiswa uJeff Radebe, iza kubamba indibano noondaba ngoLwesihlanu, umhla wama-20 kweyeDwarha ngowama-2017, apho iza kunika ingxelo ngendlela ahamba ngayo amalungiselelo.D. Imiyalezo25. Uhlaselo lwaseSomalia25.1. IKhabhinethi ilugxeka kabukhali uhlaselo olwenziwe ngesiqhushumbisi ngaphandle kwehotele eMogadishu, eSomalia.  Ingxelo zithi abantu abamalunga nama-300 baye basweleka aze amakhulu abanye abantu angxwelerheka. IKhabhinethi ithi akuhlanga lungehliyo kwizihlobo nezalamane zabo bathe basweleka kolu hlaselo lobundladiya lwenziwe ebantwini abangenzanga nto.26. Amazwi ovelwano kwikhaya lakwaLubisi26.1. IKhabhinethi ithi tutwini kuMlawuli-Jikelele kwi-Ofisi kaMongameli, uGq Cassius Lubisi, emva kokusweleka kwenkosikazi yakhe, uNksz Lumka Lubisi, ekuqaleni kule nyanga. IKhabhinethi ithi malilale ngenxeba olu sapho luphantsi kwelifu elimnyama.E. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.(a) ISekela-Mlawuli-Jikelele (i-DDG): ULawulo noNikezelo loQeqesho, kwiNational School of Government, uMnu S Manana;(b) IGosa eliyiNtloko leziMali (i-CFO), iSebe lemiSebenzi kaRhulumente (i-DPW), uNksz R Sadiki;(c) INtloko yeCandelo: uLawulo lwezoKwakha kwi-DPW, uMnu B Mokhothu;(d) I-DDG: Izimali zikaRhulumente kwiSebe likaNondyebo weSizwe, uGq MP Modise;(e) I-DDG: IiNkonzo zeMpilo zeziBhedlela ezineeNgcali noPhuhliso lwabaSebenzi, iSebe lezeMpilo, uGq WW Chitha;(f) UMlawuli wesiGqeba weZiko lezokuYila likaRhulumente, uNksz TE Rabebe;(g) Ibhodi yeThutyana ye-Arhente yoMzantsi Afrika yooLoliwe abaKhwelisa Abantu (i-PRASA):U-Advocate Tintswalo Annah Nana Makhubele (SC) – (uSihlalo);uGq Natalie Skeepers;UNjing John Maluleke; kunyenoNksz Magdelene Cheryl Reddy.(h)    IBhodi yeNkampani yoMzantsi Afrika yezoPhapho (i-SAA):UMnu JB Magwaza – (uSihlalo);uNksz Nolitha Fakude – (USekela-sihlalo);uMni Geoff Rothschild;uNksz Tinyiko Mhlari;uMnu Ahmed Bassa; kunyenoMnu Martin Kingston.Imibuzo:UNksz Phumla Williams – uMlawuli-Jikelele oliBambela (we-GCIS)Inombolo yomnxeba: 083 501 0139"
Ingxelo ngeNtlanganiso yeKhabhinethi yomhla woku-1 kweyeNkanga ngowama-2017,2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/xh/speeches/statement-cabinet-meeting-wednesday-1-november-2017-2-nov-2017-0000,"IKhabhinethi ibibambe intlanganiso eTuynhuys eKapa.   A. Imiba Esematheni1. INgxelo yoMgaqo-nkqubo woHlahlo Lwabiwo-mali lwesiGaba esiPhakathi yowama-2017 (i-MTBPS)1.1. IKhabhinethi iyayamkela i-MTBPS eyenziwe nguMphathiswa wezeMali, uMnu Malusi Gigaba, ePalamente, eKapa, kule veki iphelileyo.1.2. Uhlenga-hlengiso kuhlahlo lwabiwo-mali luyaqhubeka nokukhokela uhlumo loqoqosho oluxhanyulwa ngumntu wonke kunye nokuqhubeleka nokubopha ibhanti kwindlela esetyenziswa ngayo imali ngelithuba kukhuselwa futhi kukhuthazwa inkcitho kwiinkqubo ezinceda uluntu kwicandelo lezempilo, iziseko ezingundoqo ezisisiseko kunye nezibonelelo zezentlalo zikarhulumente, abantu abaninzi boMzantsi Afrika abaxhomekeke kuzo ukuze bakwazi ukuxhamla ubomi obungcono.  1.3. Kwezi meko zoqoqosho zingentlanga, ukuzimisela kukarhulumente ekulweni ezi ngxaki zithwaxa uMzantsi Afrika kubonakala ngemigudu ayenzayo yokuhlumisa uqoqosho lwasezidolophini nolwasemaphandleni, ukuphucula ulawulo kumashishini ombuso, kwakunye nokugalela imali ethe chatha kwicandelo lemfundo ephakamileyo.1.4. IKhabhinethi ihlaba ikhwelo kubo bonke abemi boMzantsi Afrika ukuba babe yinxalenye yala maphulo angqingqwa okuhlumisa uqoqosho.2. UPhando ngezeMisebenzi2.1. IKhabhinethi iyayibulela le Ngxelo yeKota yoPhando ngezeMisebenzi yekota yesithathu yowe-2017 isanda kukhutshwa. Le Ngxelo ibonisa ukuba izinga lentswela-ngqesho lisahleli kweli lale kota idlulileyo, lisemi kuma-27,7%. Inani labantu abaqeshiwe kumacandelo adala imisebenzi abhaliswe ngokusesikweni bangama-187 000 kule kota yonke. Abantu abaphulukene nemisebenzi kumacandelo angabhaliswanga ngokusesikweni bangama-71 000 baze babe ngama-25 000 kwicandelo lezolimo. Urhulumente usazimisele ekwenzeni konke okusemandleni ukulwa le ngxaki yentswela-ngqesho kwaye uhlaba ikhwelo nakwinkampani zabucala ukuba nazo zizame kwelazo icalo.3. Iminyaka eli-100 ka-Oliver Reginald Tambo3.1. IKhabhinethi ibamba ngazibini kubo bonke abemi boMzantsi Afrika ngokuthatha inxaxheba kwibhiyozo yeminyaka elikhulu yegqala loMzabalazo u-OR Tambo, ethe yafikelela kuvuthondaba  kumsitho wokubhiyoza ubumkhulu ubabanjelwe kwilali yaseNkantolo, eMpuma Koloni ngoLwesihlanu, umhla wama-27 kweyeDwarha ngowama-2017.3.2. Njengenxalenye yemibhiyozo yeminyaka elikhulu, uMongameli Jacob Zuma uye wathatha inxaxheba kula maphulo ophuhliso, aquka:Ukunikezelwa ngokusesikweni kweLudeke Dam eMbizana, elakhiwe njengenxalenye yeGreater Mbizana Regional Bulk Water Supply Scheme liSebe lezaManzi noGutyulo;Ukutyelela usapho lakwaNyameni kwilali yaseLudeke apho uMongameli walayita umbane, njengenxalenye yenkqubo karhulumente ebanzi yokufakela umbane kwiindawo zasemaphandleni eMbizana nakwimimandla engqongileyo;Ukunikezelwa kweebhayisekile kubafundi base-OR Tambo Technical High School, njengenxalenye yenkqubo i-‘Shova Kalula’ yeSebe lezoThutho, ezincede abafundi abahamba umgama ongaphezulu kwiikhilomitha ezintathu ukuya esikolweni;Umsitho ubukhokelwa nguMphathiswa wezoNxibelelwano uMmamoloko Kubayi-Ngubane wokunikezelwa kweekhompyutha kubafundi besikolo sabantwana abakhubazekileyo iVukuzenzele Special School. 4. IiNkcukacha-manani zoLwaphulo-mthetho4.1. IKhabhinethi icela bonke abemi boMzantsi Afrika kunye noluntu ngokubanzi ukuba basebenzisane nee-arhente zogcino-mthetho ukuze kuliwe ulwaphulo-mthetho. Ezi nkcukacha-manani zolwaphulo-mthetho zisanda kukhutshwa nguMphathiswa wezaMapolisa, uMnu Fikile Mbalula, zibonise iindawo esiqhubeka kakuhle kuzo kumaphulo ethu okulwa ulwaphulo-mthetho kwakunye nezo izinga lolwaphulo-mthetho lusephezulu kuzo.4.2. IKhabhinethi iyawungqina umbono othi kungokusebenzisana kuphela apho sonke sinokuthi sixhamle ngokwakha isizwe esikhuselekileyo esikwaziyo ukuphuhla.  4.3. Iinkcukacha-manani zolwaphulo-mthetho zinceda urhulumente kunye noMbutho wamaPolisa oMzantsi Afrika (i-SAPS) ukuba babeke phantsi kweliso iinjongo eziphambili abazibekele zona kwaye zisebenza nanjengesixhobo sokulumkisa kusengethuba sokuqinisa amaphulo namaqhinga okulwa ulwaphulo-mthetho. Ziyinxalenye yezicwangciso zokuthintela ulwaphulo-mthetho ukuqinisekisa ukuba bonke abantu kweli lizwe abaziva bekhuselekile nje kuphela koko bakhuselekile ngenene.5. Ubundlobongela obusekelwe kwisini (i-GBV)5.1. IKhabhinethi nangoku isawugxeka kabukhali umkhuba wokuxhatshazwa ngesondo koomama nabantwana, kungathaliseki nokuba abo batyholwa ngezi zenzo bazizikhakhamela ezihlonitshwayo ekuhlaleni okanye bayimixhwitha engaziwa nganto.5.2. IKhabhinethi iyawakhuthaza amaxhoba ukuba azixele kwii-arhente zogcino-mthetho ezi zenzo zolwaphulo-mthetho zihambisa umzimba, zona eziza kuthi ziziphande ezo zityholo ze-GBV zize zibathathele namanyathelo angqwabalala abo benzi bobubi zikhokelwa ngumthetho ukuze kuqinisekiswe ukuba umthetho uyasebenza.5.3. Iphulo leeNtsuku ezili-16 zokuLwa ubuNdlobongela oBenziwa kooMama naBantwana liyasondela kwaye iKhabhinethi iwuvumile umxholo walo nyaka othi: Nam ndibale: Sisonke siQhubela uMzantsi Afrika ongenaBundlobongela Phambili”.5.4. IKhabhinethi ikwahlaba nekhwelo kubo bonke abemi ukuba bafundisane ngamalungelo oomama nabantwana, kunye neendlela kunye namaziko akhoyo okunceda amaxhoba obundlobongela.5.5. Iphulo leeNtsuku ezili-16 zobuTshantliziyo liphulo leZizwe eziManyeneyo (i-UN), elibanjwa rhoqo ngonyaka ukusuka ngomhla wama-25 kweyoMqungu (uSuku lweHlabathi lokuLwa uBundlobongela Obenziwa kooMama) ukuya kumhla we-10 kweyoMnga (uSuku lweHlabathi lamaLungelo oLuntu).  5.6. Abemi boMzantsi Afrika bayakhuthazwa ukuba bathathe inxaxheba buqu kumaphulo okulwa nokufundisa kwiindawo abahlala kuzo nakumacandelo abasebenza kuwo.6. INgqungquthela yeeNguqu kwezoKhenketho6.1. IKhabhinethi ihlaba ikhwelo kuwo onke amahlakani ukuba axhase amaphulo okuzisa iingunqu kwicandelo lezokhenketho njengoko enegalelo elimandla kuqoqosho kuba exhobisa abantu abaphuma kwiindawo ezisokolayo futhi ephambili kwimizamo yokuhlumisa uqoqosho.6.2. ISebe lezoKhenketho belibambe iNgqungquthela yeSizwe yeeNguqu kwezoKhenketho ngomhla wama-30 nowama-31 kweyeDwarha ngowama-2017 phantsi komxholo othi: “UKhenketho lwaBo Bonke: Zisa iiNguqu, Khulisa uze uliZinzise”, apho kuye kwakhutshwa iNgxelo engeMo yeeNguqu kwiCandelo kunye nokuphehlelelwa koLuhlu lwezoKhenketho lokuXhotyiswa ngokuBanzi kwaBantu abaNtsundu ngezoQoqosho (i-B-BBEE) kunye neNgxowa-mali yeeNguqu kwezoKhenketho.7. UTyelelo lwasebuRhulumenteni lukaMongameli Macky Sall waseSenegal7.1. IKhabhinethi iyalwamkela uTyelelo lwasebuRhulumenteni nguMongameli weRiphabhlikhi yaseSenegal, oHloniphekileyo uMacky Sall ngomhla wama-20 kweyeDwarha ngowama-2017. UMzantsi Afrika nelizwe laseSenegal ubambe iingxoxo ngemiba ehlupha eli lizwekazi nehlabathi liphela aze la mazwe atyikitya izivumelwano ngemiba eyahlukeneyo.7.2  La mazwe mabini anobudlelwano obushushu bezopolitiko, ezoqoqosho kunye nezentlalo obusukela kwintsebenziswano yakudala yangeminyaka yomzabalazo wenkululeko.7.3. Ukutyikitywa kwesiVumelwano sokuQondana (i-MoU) esiza kudibanisa iRobben Island (isiqithi esasisetyenziswa ngumbuso wocalu-calulo ukubamba amagorha ayesilwela inkululeko) kunye neGorée Islands (iziqithi ezazingamazibuko ayesetyenziswa ukulayisha imidaka eNtsundu isiya kuba ngamakhoboka phesheya kwezilwandle) kuwaqinisa nangakumbi amakhonkco ezenkcubeko ayimbali njengoko kukhunjulwa iiNgxoxo zaseDakar zangowe-1987.8.  Utyelelo lwegqiza lase-Indonesia eMzantsi Afrika8.1. IKhabhinethi iyakwamkela ukuhambela eMzantsi Afrika kukaSultan Husain Abubakar Syah waseTidore e-Indonesia. Eli gqiza laseTidore liquka uMuhammad Amin Farouk, isizukulwana sikaTuan Guru, igorha elalisilwela inkululeko elabanjwa ngurhulumente waseHolland laza lathunyelwa esiQithini (eRobben Island) ngowe-1780. UTuan Guru (Imam Abdullah bin Qadi Abdussalam) kunye namaqabane akhe amathathu bachitha iminyaka eli-12 entolongweni baze emva koko bagcinwa elubhacweni eKapa, apho wathi wadlala indima emandla kuphuhliso loluntu lwale ngingqi kunye nokwakhiwa kwe-mosque yokuqala. Uninzi lwabemi boMzantsi Afrika bawulanda kuye umnombo wabo.8.2.  Eli gqiza belindwendwele nakwiNdlu yoWiso-mthetho yeSizwe (i-NA) nakwiBhunga lamaPhondo leSizwe (i-NCOP) apho lithe lamkelwa ngamagosa ongameleyo, uSekela-Mongameli uCyril Ramaphosa kunye noMphathiswa woPhuhliso loQoqosho u-Ebrahim Patel.8.3.  Olu tyelelo lugqamise imbali efanayo yolawulo lobukholoniyali kunye nedabi leenkulungwane ezininzi lokulwela inkululeko elalisiliwa ngabantu base-Indonesia naseMzantsi Afrika. Namhlanje sithetha ngorhwebo, ukhenketho kunye namanye amakhonkco ezoqoqosho phakathi kwala mazwe mabini.9. Iimviwo zokuphela konyaka9.1. IKhabhinethi yanelisekile ukuba iimviwo eziqhubayo sithetha nje ezikolweni nakumanye amaziko emfundo ziqhuba kakuhle ngaphandle kweziphazamiso.9.2. Imfundo sesinye sezixhobo esinokusetyenziswa ukwakha ikamva eliqaqambileyo leli lizwe. Abazali nabagcini-bantwana bayacelwa ukuba babaxhase kangangoko abafundi ngeli xesha leemviwo.9.3. Iinkqubo kunye namanye amaphulo eSebe leMfundo esisiSeko okunceda abo bebesemva kwizifundo zabo abancedile abafundi ababechatshazelwe yimigushuzo yoqhankqalazo apha enyakeni kwaye kulindeleke ukuba abafundi baqhube kakuhle kwiimviwo zabo.10. Ukuhlalisana ngoxolo esizweni10.1.  IKhabhinethi iziqhwabela izandla ii-arhente zogcino-mthetho futhi iyibulela nentsebenziswano yoluntu abathe banceda ekubeni uWillem Oosthuizen noTheo Jackson bafunyaniswe benetyala. Esi sibini safaka ngenkani uVictor Mlotshwa ebhokisini yomngcwabo saze samgrogrisa nangokumgalela ipetroli, simitshise.10.2. Isigwebo abasifumeneyo sibonakalisa ukuba imithetho yoMzantsi Afrika ayihleki xa kufuneka ikhusele amalungelo abo bonke abemi beli.  10.3. IKhabhinethi iyaphinda iyakubethelela ukubaluleka kwelungelo labo bonke abemi boMzantsi Afrika lokuthatha inxaxheba kwimingcelele yogwayimbo engenazidube-dube njengenxalenye yalo rhulumente wethu ulawulwa ngokwentando yesininzi nomgaqo-siseko. Kodwa noko kunjalo, amalungelo akuMgaqo-siseko weRiphabhlikhi yoMzantsi Afrika wowe-1996 akuthiwa awanakuphikiswa kwaye akufuneki aphazamisane namalungelo abanye abantu akumgaqo-siseko.10.4.  IKhabhinethi iyakugxeka ukuvalwa kweendlela zikarhulumente, ukuphatha esidlangalaleni izinto ezazisetyenziswa zimele urhulumente wangaphambili kunye nokutshatyalaliswa kweempawu zesizwe ezimele lo rhulumente ulawulwa ngokwentando yesininzi owalwela ngegazi neenyembezi.10.5. IKhabhinethi iyazibophelela kwindima yayo yokwakha isizwe esimanyeneyo somntu wonke kwaye icela nabemi ukuba nabo badlale indima yabo ngendlela ebonakalisa inkathalo nangomoya wokusebenzisana ukuze sakhe uMzantsi Afrika omanyeneyo, ongacaluli ngokobuhlanga nangokwesini, olawulwa ngokwentando yesininzi kunye nonamathamsanqa.B.  Izigqibo zeKhabhinethi11.1.  IKhabhinethi iyivumile iNgxelo yowama-2015/16 yeSimo sooMasipala eMzantsi Afrika. Le ngxelo inika iinkcukacha ngomgama osele uhanjiwe ekuqaliseni iNkqubo yokuBuyela kuNdalashe (i-B2B), isicwangciso sokusebenza sokuqinisekisa ukuba iinkonzo ezisisiseko ziyahanjiswa, ulawulo olufanelekileyo kunye nokuphathwa kwemali ngendlela eyiyo.Le ngxelo ichaphazela neendawo ezisanika ubunzima kwaye inika nesikhokelo sokuqaliswa kwenqanaba lesibini leNkqubo ye-B2B.Le ngxelo iza kuthiwa thaca ePalamente.11.2. IKhabhinethi iyazixhasa izilungiso ezicetywayo eziza kwenziwa kwiKhowudi zamaCandelo zeB-BBEE. Ezi zilungiso zisabela kanye kwiingxaki ezijamelene namacandelo kunye nemingeni engeenguqu engenakulungiswa ngokupheleleyo zikhowudi ezichaphazela onke amacandelo. La macandelo mathathu ngala: lelezoLimo, ezeMali nelezobuChule boKwakha.  Ezi zilungiso zicetywayo zikhe zagwadlwa namahlakani afanelekileyo. Zonke iikhowudi ezitshintshiweyo ziza kufakwa kwiphepha-ndaba lombuso.11.3. IKhabhinethi isivumile isiCwangciso-qhinga seSizwe seze-Intanethi, yavuma nokuba masipapashwe kwiphepha-ndaba lombuso. Sipapashwe ngekaTshazimpunzi ngowama-2017 ukuze uluntu luhlomle kuso. Isicwangciso-qhinga se-intanethi sicacisa umbono wethu sonke kunye notshintsho kwindlela esizenza ngayo izinto, sisuka kwixesha elixabise nelikhokelisa phambili ulwazi ukuya kwelo xesha nohlobo loqoqosho olusekelwe kulwazi-nzulu nezakhono zobungcali.Sisabela kwimingeni, equka umahluko omkhulu okhoyo kwindlela abafikelela ngayo kwizixhobo zobuchwepheshe kunye nolwazi abanalo ngobuchwepheshe abantu abangamahlwempu nabaneempokotho ezifumileyo, abantu beentlanga ezahlukeneyo, ngokweendawo abantu abakuzo kunye nangokwesini. Sinika abemi boMzantsi Afrika iqonga lokuba ubuchwepheshe babenze inxalenye yobomi babo, kwaye olu hlobo lobuchwepheshe kufuneka luhambelana nala maxesha, kwaye lube negalelo elikhulu kumaphulo ophuhliso kunye nohlumo loqoqosho ukwenzela ukuba abantu bonke baxhamle. ISebe leziSeko zoNxibelelwano neeNkonzo zePosi liza kunika iinkcukacha ezithe vetshe ngesi sicwangciso-qhinga.11.4. IKhabhinethi ivumile ukuba isiCwangciso nesiCwangciso-qhinga seSizwe sikaRhulumente oSebenzisa i-Intanethi sipapashwe kwiPhepha-ndaba likaRhulumente. Esi sicwangciso-qhinga siza kuzisa ubuchwepheshe kwiindlela asebenza ngayo urhulumente sincede nasekubeni kunikezelwe ngeenkonzo ezikumgangatho ophezulu ngelithuba silinga iintlobo ezintsha zobuxhaka-xhaka bobuchwepheshe. Esi sicwangciso-qhinga sijoliswe, phakathi kwezinye izinto, ekwahlula-hluleni amaphulo asebenzisa ubuchwepheshe karhulumente kunye nokuthintela ukuphinda-phindwa kweenkqubo, ubukho bezintlu ezifanayo eziphinda-phindiweyo, ingxaki yeenkqubo zobuchwepheshe ezinganxibelelaniyo kunye nengxaki zamalinge angenaziphumo. Siza kwandisa nendlela obusetyenziswa ngayo ubuchwepheshe bolwazi nonxibelelwano (i-ICT), sikhuthaza nokuyila izinto ezintsha zobuchwepheshe kunye neenkqubo zekhompyutha eziza kusetyenziswa ngurhulumente osebenzisa i-intanethi.11.5. IKhabhinethi isivumile isiCwangciso-qhinga soPhuhliso lwe-ICT yamaShishini amaNcinci, aPhakathi namaNcinane (ii-SMME). Eli lilinge lokungenelela elijoliswe kwicandelo elithile lokusabela kwimingeni ezijamelene nayo ii-SMME ezisebenza kwicandelo le-ICT.Esi sicwangciso-qhinga siphakamisa amanyathelo okungenelela anokusetyenziswa ukuba kukhawuleziswe uphuhliso lwamashishini amancinci akwicandelo le-ICT, ngelithuba sikhuthaza amashishini amancinci ngokubanzi ukuba asebenzise ii-ICT.Injongo yesi sicwangciso-qhinga kukuxhasa amashishini e-ICT asakhasayo, nokuphuhlisa la mashishini akhoyo kunye nokuxhasa ii-SMME ezithembisayo.11.6  IKhabhinethi ikuvumile ukupapashwa kweNgxelo yokuHlolwa kweNkqubo yokuTyiswa kwaBantwana eziKolweni. Le yinkqubo karhulumente enebhajethi yonyaka ezibhiliyoni zeerandi eziyi-5.5 ephekela abantwana besikolo abaphuma kwiindawo ezihlelelekileyo abazizigidi ezilithoba ukutya okunesondlo yonke imihla. Le ngxelo inika iinkcukacha ngeendawo eziqhuba kakuhle zale nkqubo kunye nezo zisakhwinisayo, zifuna kungenelelwe.Le ngxelo iza kufakwa kwiwebhusayithi yeSebe lezokuCwangcisa, ukuHlola nokuVavanya (i-www.dpme.gov.za).11.7.  IKhabhinethi iyawuxhasa uMzantsi Afrika ekubeni ngumgqatshwa oza konyulwa esinye isihlandlo sokuba lilungu isithuba seminyaka emibini kwiBhunga leHlabathi loMbutho wezaseLwandle (i-IMO). Olu lonyulo luza kubanjwa ngethuba leSeshoni yeSiqhelo yamaLungu Onke yama-30 ukusuka ngomhla wama-27 kweyeNkanga ukuya kumhla wesi-6 kweyoMnga ngowama-2017, eLondon, e-United Kingdom.UMzantsi Afrika lilizwe elirhangqwe lulwandle kwaye phantse ama-80% orhwebo lweli lizwe namazwe ehlabathi luhamba ngolwandle. Ukuba lilungu koMzantsi Afrika kwiBhunga le-IMO kuza kudala imisebenzi eza kuvela kwi-Operation Phakisa: uQoqosho lwaseLwandle.11.8. IKhabhinethi ikuvumile ukungeniswa ePalamente kokwamkelwa ngokusesikweni kwesiLungiso sesiVumelwano saseMontreal esingeziNto eziNciphisa uCwambu oluKhusela uMhlaba kwiMitha yeLanga (i-ozone layer) ukuba ziquke ii-hydrofluorocarbons (ii-HFC). Esi silungiso senzelwe ukuphungula ukusetyenziswa kwee-HFC (isiVumelwano saseKigali), ezizezinye zezisi okanye iigesi ezingcolileyo ezinegalelo kwingxaki yokuncipha kocwambu olukhusela umhlaba kwimitha yelanga. UMzantsi Afrika ulelinye lamazwe atyikitya isiVumelwano saseMontreal.  11.9.  Khabhinethi ikuvumile nokungeniswa ePalamente kokwamkelwa ngokusesikweni kwesiVumelwano saseMinimata ngeMekyuri. Sinika ithuba lokuba kukhuselwe abantu abasemngciphekweni wokuchatshazelwa yimekyuri, ingakumbi abo bahlala kwiindawo ezikufutshane nemigodi, ekubeni bachatshazelwe ngumonakalo owenziwa yimekyuri kokusingqongileyo nakwimpilo yabantu.11.10. IKhabhinethi inikwe amagqabantshintshi ngeNgxelo yeKomishini yoPhando ngeMfundo ePhakamileyo noQeqesho kwiRiphabhlikhi yoMzantsi Afrika.  IKomiti kaMongameli yezeMali iza kudibana kungekudala ukuze ixovule ukuba oku kuza kufuna imali engakanani na. ISebe leMfundo ePhakamileyo noQeqesho kuza kufuneka liphonononge imigaqo-nkqubo kunye nemithetho efanelekileyo, apho kukho imfuneko. UMongameli Zuma uza kuyikhupha le ngxelo iye eluntwini kungekudala. Isithethi sikaMongameli uGq Bongani Ngqulunga uza kukhupha isaziso ngalo mba.C. ImiThetho eYilwayo12.1. IKhabhinethi iwuvumile uMthetho oYilwayo woWona Mvuzo Mncinci uMiselweyo weSizwe oqalisa ukusebenzisa owona mvuzo mncinci umiselweyo ubhatalwa abasebenzi abamkela owona mvuzo mncinci eMzantsi Afrika. Lo Mthetho uYilwayo uphakamisa ukuba kungabikho msebenzi wamkela umvuzo ongaphantsi kowona mvuzo mncinci umiselweyo wesizwe. Wakuba lo Mthetho uYilwayo uqalile ukusebenza abaqeshi kulindeleke ukuba babhatale abasebenzi umvuzo ongekho ngaphantsi kulo ungowona mncinci umiselweyo wesizwe, nawo oza kutshintshwa rhoqo ngonyaka.12.2. IKhabbhinethi ikuvumile ukungeniswa ePalamente koMthetho-sihlomelo oYilwayo weeMeko ezisisiSeko zokuSebenza wowama-2017. Lo Mthetho-sihlomelo uYilwayo wenza izilungiso kuMthetho weeMeko ezisisiSeko zokuSebenza, wowe-1997 (uMthetho 75 wowe-1997) ukuqinisekisa ukuba unalo isolotya elibhekisa kuMthetho oYilwayo woMvuzo oMncinci oMiselweyo.12.3. IKhabhinethi ikuvumile ukungeniswa koMthetho-sihlomelo oYilwayo weMphathwano eMisebenzini. Lo Mthetho uYilwayo usisiphumo samaphulo okufakana imilomo nokubonisana nawo onke amahlakani afanelekileyo. Phakathi kwezinye izinto, ucacisa indlela yokuqhankqalaza ngenzolo, ugwayimbo oluthatha ixesha elide kunye namaqonga okulamla anokusetyenziswa.  12.4. IKhabhinethi ikuvumile ukungeniswa ePalamenete koMthetho-sihlomelo oYilwayo wama-2017 wooRhulumente beMimandla: Ukwakheka kooMasipala. Lo Mthetho-sihlomelo uYilwayo ulungisa uMthetho wooRhulumente beMimandla: Ukwakheka kooMasipala, wowe-1998 (uMthetho 117 wowe-1998).  Lo Mthetho uYilwayo wenzelwe ukomeleza iindlela amaqoqo karhulumente asebenzisana ngayo kunye nendlela ulawulo lombuso owonyulwe ngentando yesininzi oluqhutywa ngayo. Ukwalungiselelwe ukulungisa imiba emalunga nokulawula kunye nokuphatha ulonyulo loomasipala, kunye nokuqinisekisa ukuba uMthetho usetyenziswa ngendlela efanelekileyo neluncedo, kwakunye nokuba sisixhobo esisetyenziswa ukuphucula umsebenzi wokubeka iliso nokuba liliso koomasipala.12.5. IKhabhinethi ikuvumile ukungeniswa ePalamente koMthetho oYilwayo wowe-2017 weNkqubo yokuBhaliswa kwamaLungelo oBunini-mhlaba nge-Intanethi. Lo Mthetho uyilwayo sele uxovulwe luluntu. Wenzelwe ukuba kwenziwe inkqubo yokubhalisa amalungelo obunini-mhlaba nge-intanethi (i-e-DRS), ukwenzela ukuba amalungelo obunini-mhlaba aphicothwe, ukuze kube lula ukubhalisa uluhlu olude lwamalungelo obunini-mhlaba olwenzeka ngenxa yeenkqubo zikaRhulumente zobuyekezo lomhlaba.12.6. Njengenxalenye yokukhuthaza ukusetyenziswa kwee-ICT ukuze kwakhiwe uqoqosho oluxhanyulwa ngumntu wonke, iKhabhinethi ivume uMthetho-oYilwayo we-IKamba National e-Skills Institute wowe-2017 (uMthetho oYilwayo we-iNeSI) ukuba fakwe kwiphephandaba likarhulumente ukuze uluntu luhlomle ngawo.UMthetho oYilwayo we-iNeSI uvuma ukuba kumiselwe i-iNeSI njengequmrhu likarhulumente elinomthetho walo elisekwe ngawo, ukuze kulungiswe ingxaki yokunqongaphala kwezakhono ze-intanenthi eziphazamisa utyalo-mali, uphuhliso lwezentlalo nezoqoqosho kunye nokuxhotyiswa ngezakhono kweli lizwe.Oku kuza kunceda kutsho kuvulwe amaziko okuvelisa iimveliso ze-ICT kwiphondo ngalinye, into eza kunceda i-iNeSI ukuba iqulunqe iinkqubo ezifanelekileyo ibhale neencwadana ezizizikhokelo zoqeqesho, ukukhuthaza nokuqhuba uphando olungokuyila, ize incede abafundi abenza izidanga ezilandela ezokuqala ngezixhobo ezifunekayo zophando-nzulu.12.7. IKhabhinethi ivumile ukuba kupapashwe uMthetho-sihlomelo oYilwayo weeNkonzo zePosi kwiphephandaba likarhulumente ukuze uluntu luhlomle. Lo Mthetho-sihlomelo uYilwayo wenza izilungiso kuMthetho-sihlomelo weeNkonzo zePosi, uNombolo 124 wowe-1998.Lo Mthetho uYilwayo ulungiselwe ukwenza utshintsho kwicandelo lezeposi ngokubanzi ukuze ufake igalelo kumaphulo okuqinisekisa ukuba wonke umntu uyazifumana iinkonzo zoyilo lwe-intanethi ezintsha ngelithuba iinkonzo zesiqhelo ezisemgangathweni nezithembakeleyo ziqhubelekayo ukufumaneka.Oku kunegalelo kumaphulo okulwela ulingwano kunye nokubuyisela izidima zabantu ngokuthi bakwazi ukufumana ulwazi kunye neenkonzo zeposi ezifikelelekayo, into leyo ethi incede kuphuhliso loluntu futhi iphucule ubomi babantu nesizwe ngokubanzi.D. Imisitho ezayoIKhabhinethi iphawule nangeminye imisitho ezayo kuluhlu lwezinto eziza kwenziwa ngurhulumente.13. INkqubo yokuHlola kaMongameli, i-Presidential Siyahlola Monitoring Programme13.1. UMongameli uza kutyelela iSteve Biko Academic Hospital eTshwane ngoLwesihlanu, umhla we-3 kweyeNkanga 2017 ukuya kuhlola ukuhanjiswa kweenkonzo zezempilo njengenxalenye ye-Presidential Siyahlola Monitoring Programme.Esi sibhedlele sesinye sezibhedlele zikarhulumente ezisebenza kakuhle kakhulu kweli lizwe kwaye sithiywe ngoSteve Bantu Biko, iqhawe lomzabalazo elingasekhoyo futhi nelalingumfundi ofundela ubugqirha kwidyunivesiti eyayisaziwa njengeDyunivesiti yaseNatal ngaphambili (ngoku ebizwa ngokuba yiDyunivesiti yaKwaZulu-Natal).Olu tyelelo lukaMongameli Zuma luyinxalenye yenkqubo eqhubayo karhulumente yokuhlola elungiselelwe ukusabela kwimingeni izibhedlele zikarhulumente ezijamelene nayo ukuze kuphuculwe iinkonzo zezempilo kweli lizwe, eziyenye yezezinto ezingundoqo ezikhokeliswe phambili ngurhulumente.14. INyanga yeSizwe yokuFundisa ngamaLungelo Abantu abaKhubazekileyo14.1. IKhabhinethi icela bonke abemi boMzantsi Afrika ukuba bayixhase iNyanga yeSizwe yokuFundisa ngamaLungelo Abantu abaKhubazekileyo ebanjwa phakathi komhla wesi-3 kweyeNkanga nowesi-3 kweyoMnga ngowama-2017, eqhuba ngaxeshanye noSuku lweHlabathi laBantu abaKhubazekileyo. Abemi boMzantsi Afrika bayakhuthazwa ukuba bafundise futhi bakhusele amalungelo abantu abakhubazekileyo, ngelithuba bawubulelayo nomsebenzi omhle osele wenziwe ukusabela kwiingxaki abantu abakhubazekileyo abajamelene nazo.15. INkomfa yeSizwe yoPhuhliso loQoqosho lweeNgingqi15.1. ISebe loLawulo lweNtsebenziswano nezeMicimbi yeMveli kunye neSebe loPhuhliso lwamaShishini amaNcinci aza kubamba iNkomfa yokuqala yeSizwe yoPhuhliso loQoqosho lweeNgingqi ngomhla wesi-9 nowe-10 kweyeNkanga ngowama-2017 eGauteng.Le nkomfa liqonga elibalulekileyo lokuba icandelo labucala norhulumente agwadle imiba etshisa ibunzi nesematheni enxulumene nokukhwezela uqoqosho lweengingqi ngokudala iimeko ezikuvumelayo ukuba kubekho uphuhliso loqoqosho oluxhanyuwa ngumntu wonke.E. Imiyalezo16.1. IKhabhinethi ichulumancile sisibhengezo esenziwe nguNozakuzaku uHarold Doley, Jr, iRhuluneli yeBhanki yoPhuhliso yase-Afrika sokuba kuza kutyalwa imali eyibhiliyoni yeedola zaseMelika kuQoqoqho lwaseMzantsi Afrika. Le mali iza kutyalwa kwezemfudo, ezobuchwepheshe kunye noshishino lwezolimo.16.2.  IKhabhinethi iyavuyisana noGq Nono Simelela ngokuba eqeshwe njengoMncedisi-Mlawuli-Jikelele woMbutho weHlabathi wezeMpilo (i-WHO). UGq Simelela uza kukhokela iCandelo le-WHO lezeNtsapho, ezooMama, ezaBantwana nezaBantwana Abafikisayo ukusuka ngomhla we-13 kweyeNkanga ngowama-2017. Ungumntu omnyama wokuqala eMzantsi Afrika ukuba ngugqirha wezifo zabafazi nokumitha, i-gynaecologist.  16.3. IKhabhinethi iyasamkela isibhengezo esenziwe nguMbutho weHlabathi woMbhoxo wokuba uMzantsi Afrika ukwindawo yokuqala kuluhlu lwamazwe akhuphisanayo afuna ukusingatha itumente yowama-2023 yeNdebe yeHlabathi yoMbhoxo. IKhabhinethi iwuncoma kakhulu umsebenzi owenziwe nguMphathiswa wezeMidlalo noLonwabo uMnu Thulas Nxesi, uSekela-Mongameli uRamaphosa kunye neqela loMbutho woMbhoxo woMzantsi Afrika ebelikhokela iphulo lokufaka isicelo sokusingatha le tumente. UMbutho woMbhoxo weHlabathi uza kubhengeza isigqibo osithathileyo malunga nelizwe elikhethiweyo eliza kusingatha le tumente ngomhla we-15 kweyeNkanga ngowama-2017.16.4. IKhabhinethi iqhwabela izandla bonke abo bathatha inxaxheba kunye nabo baphumeleleyo kumsitho we-15 woNyaka weeMbasa zezokuYila kuRhulumente. Ezi mbasa ziwonga amaphulo abe yimpumelelo noncedo ezokuhanjiswa kweenkonzo enziwe ngokuthi kusetyenziswe iindlela nezixhobo ezitsha eziqanjiweyo.16.5. IKhabhinethi yothulela umnqwazi i-SuperSport United FC ngokufikelela kwinqanaba lamagqibela kankqoyi kwi-CAF Confederation Cup emva kokuba itywatyushe iqela laseTunisia i-Club Africa ngamanqaku amathathu kwelinye, kodwa eli qela laseTunisia ilibethe ngamanqaku amane kwamabini xa kudityaniswe iziphumo zemilenze yomibini yemidlalo. Eli qela laziwa ngabalandeli nabathandi balo ngokuba nga-Matsatsantsa liza kudlala neqela i-TP Mazembe kumdlalo wamagqibela kankqoyi olu khuphiswano lamaqela ebhola ekhatywayo lulelwesibini ngokubukhulu kweli lizwekazi kule nyanga izayo.16.6. IKhabhinethi ithi tutwini kusapho nezihlobo zika-Ian McLeod. Ukusweleka kwakhe kushiye isikroba kubathandi nabalandeli bebhola eMzantsi Afrika. Waba ngummi woMzantsi Afrika wokuqala ukuba ngusompempe kwitumente yeNdebe yeHlabathi ye-FIFA, ngethuba engusompepe kwitumente yeNdebe yeHlabathi ye-FIFA eyayibanjelwe eFrance ngowe-1998.F.  IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.17.1. AbaLawuli beBhodi ye-Export Credit Insurance Corporation of South Africa SOC Limited:a.  UNksz Lerato Herriette Mothae; kunyeb.  noNksz Sisa Mayekiso.17.2. Amalungu asisigxina eNkundla yeSizwe yaBathengi:a. UNksz Hazel Viloshni Devraj; kunyeb. no-Adv John Rinton Simpson.17.3.  Ukuqeshwa kwakhona kwamalungu asebenza ngamaxesha athile eNkundla yezoKhuphiswano:a.  UNjing Imraan Valodia; kunyeb.  noMnu Anton Roskan.17.4.  AmaLungu eBhodi yeBhunga lezoPhando-nzulu ngeNzululwazi ngaBantu (i-HSRC):a. UNjing Mvuyo Tom – (USihlalo);b.  UNjing Lindiwe Zungu;c.  UNksz Nasima Badsha;d.  UNjing Relebohile Moletsane;e.  UNjing Haroon Bhorat;f.  UNjing Shireen Hassim;g.  UNksz Precious Nompumelelo Sibiya;h. UNjing Mark Bussain;i.   U-Adv Roshan Dehal; kunyej.  noGq Abdalia Hamdok.Imibuzo:UNksz Phumla Williams – uMlawuli-Jikelele oliBambela (we-GCIS)Inombolo yomnxeba: 083 501 0139"
INgxelo yeNtlanganiso yeKhabhinethi yomhla we-15 kweyeNkanga ngowama-2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/xh/speeches/statement-cabinet-meeting-15-november-2017-16-nov-2017-0000,"IKhabhinethi ibihlangene ngoLwesithathu, umhla we-15 kweyeNkanga ngowama-2017 eTuynhuys, eKapa.A. Imibandela Engundaba-mlonyeni1. Utyalomali1.1. IKhabhinethi iyalwamkela utyalomali olwenziwe yiFord Motor Company oluyimali ezibhiliyoni ezintathu zeerandi kuMzi-mveliso wakwaFord oseSilverton, ePitoli, eGauteng. Olu tyalomali luza kudala amathuba emisebenzi kulo mzi-mveliso ngqo nakumanye amashishini asebenzisana nawo ngenxa yemveliso ekulindeleke ukuba inyuke yohlobo lwemoto yakwaFord, oluyi-Ford Ranger.1.2. La maphulo otyalomali abubungqina bomsebenzi esisoloko siwuqhuba njengorhulumente wokukhulisa uqoqosho nowokulwa imingeni yentswela-ngqesho. Ngenxa yesibonelelo-mali sikarhulumente esizibhiliyoni zeerandi eziyi-7.8 esiya kwiNkqubo yokuVelisa noKwakha iziThuthi, iinkampani zabucala ziye nazo zatyala imali ezibhiliyoni zeerandi ezingama-28.5.1.3. Olu tyalomali luquka isibhengezo sakwaToyota sokwenza iintlobo zabo ezintsha ze-Toyota Hilux ne-Fortuner njengenxenye yotyalomali oluzibhiliyoni zeerandi eziyi-6.1. Kwakhona, u-BMW unesicwangciso sokwakha umzi-mveliso wala maxesha wokuvelisa iimoto oxabisa imali ezibhiliyoni ezintandathu zeerandi. I-Beijing Automobile International Corporation iceba ukutyala imali ezibhiliyoni zerandi ezili-11 kumzi-mveliso wokwenziwa kwezithuthi eMzantsi Afrika.2. Ixesha leRhafu ngowama-20172.1. IKhabhinethi ibabulela kakhulu bonke abahlawuli berhafu asebezingenisile iifomu zabo zerhafu zonyaka werhafu wama-2016/2017.2.2. Ingeniso efunyenwe kwirhafu ebalwa ngokwengeniso yomrhafi iqinisekisa ukuba urhulumente uyakwazi ukunikela ngeenkonzo ezidingeka kakhulu kunye nezibonelelo zentlalo ezinikwa izigidi zabantu baseMzantsi Afrika abasweleyo.2.3. IKhabhinethi ikhumbuza abahlawuli berhafu ukuba usuku lokugqibela lokufaka iifomu zerhafu zabo lungoLwesihlanu, umhla wama-24 kweyeNkanga ngowama-2017 kwaye bayakhuthazwa ukuba bazingenise iifomu zabo zerhafu.3. INkomfa kaZwelonke yokuQala yoPhuhliso loQoqosho lweeNgingqi (i-LED)3.1. IKhabhinethi ikholiwe ziziphumo zeNkomfa ye-LED kaZwelonke ebibanjwe kutshanje. Le Nkomfa ibikhokelwe nguMphathiswa woLawulo lweNtsebenziswano neMicimbi yeMveli, uMnu Des van Rooyen kunye noMphathiswa woPhuhliso lwaMashishini amaNcinci, uNksz Lindiwe Zulu.3.2. Inike ithuba lokuqingqa ngobugcisa i-ajenda entsha yaseMzantsi Afrika yoPhuhliso loQoqosho lweeNgingqi ngokukhokelwa yimicimbi ephambili kwisiCwangciso seSizwe soPhuhliso (i-NDP). Iziphumo zayo ziquke ukusekwa kweBhunga laseMzantsi Afrika loPhuhliso loQoqosho (i-EDCSA) lokuqala, elineenjongo zokwenza icandelo lophuhliso loqoqosho libe lelobungcali. 3.3. Njengequmrhu lobungcali, i-EDCSA iya kulawula iphinde ibeke iliso kwindlela yokuziphatha emsebenzini kweengcali ezininzi ezinenxaxheba kumaphulo ahluka-hlukileyo ophuhliso.3.4. Kwakhona iKhabhinethi iphawule ngokuphehlelelwa okuyimbali kweVeki yeHlabathi yoShishino lwabasaQalayo (i-GEW) e-22 on Sloane, iziko losungulo lwamashishini, ngomhla we-10 kweyeNkanga ngowama-2017, apho uMphathiswa uZulu ebesingethe ingqanga yehlabathi kwezosungulo lwamashishini, uMnumzana Richard Branson. Eli ziko lelokuqala ukuvulwa liQumrhu leHlabathi loSungulo lwaMashishini. Linikela ngoncedo ngqo koosomashishini abasaqalayo nangoncedo olunikezelwa nge-intanethi kuyo yonke i-Afrika ngokunjalo nendlela yokufikelela kubacebisi ehlabathini, kubatyali-mali nakwimibutho yenkxaso yabasunguli bamashishini.3.5. Ngethuba le-GEW, zizigidi ezimalunga nezili-10 abathathi-nxaxheba abathathe inxaxheba kwimisitho, iindibano kunye nemidlalwano yokhuphiswano engama-35 000, kumazwe angaphezu kwali-165 ehlabathini jikelele.  4. INgxelo yeKomishoni kaHeher4.1. IKhabhinethi iphawule ngokukhutshwa ngoMvulo, umhla we-13 kweyeNkanga ngowama-2017 kweNgxelo yeKomishoni yoPhando Malunga Nokubaba iMfundo ePhakamileyo noQeqesho Ingasimahla Na eMzantsi Afrika. IKhabhinethi imema bonke abemi boMzantsi Afrika ekubeni bayifunde nzulu le ngxelo nokuqukwa yiyo malunga nelizwe ngelixa iingcebiso zisaqwalaselwa ngurhulumente.4.2. UMongameli uya kwenza isaziso ngexesha elifanelekileyo emva kokuba igqithe kwiKomiti yabaPhathiswa Abahlukeneyo malunga neNkxasomali yeMfundo ePhakamileyo kunye neKomiti yeNgxowamali ye-Ofisi kaMongameli. URhulumente usazimisele ukususa imiqobo ebangela ukuba imfundo ephakamileyo ingafikeleleki, kwaye izimisele ukufumana isisombululo esiza kuhlala ixesha elide malunga nenkxasomali yemfundo ephakamileyo.5. Imbalela5.1. Umthamo wamanzi emadamini elizwe uyaxhalabisa kuba amanzi ala madama atsha ngaphezu kokuba efumana imvula. Into yokuba uMzantsi Afrika awukafumani mvula yaneleyo enokugcwalisa amadama ethu amanzi abe nomthamo owaneleyo ithetha ukuba ilizwe alikaphumi kwimeko yembalela. Iingxelo zoqikelelo lwemozulu zithi ilizwe liza kuzifumana iimvula ezinkulu kuphela ekuqaleni kweyoMqungu ngowama-2018.5.2. IKhabhinethi ifuna ukuqinisekisa uluntu ukuba urhulumente kazwelonke, owamaphondo nowemimandla (oomasipala) babambisene kwaye bayasebenzisana ukuqinisekisa ukuba uMzantsi Afrika awuphelelwa ngamanzi.  IKhabhinethi ikhuthaza wonke umntu ukuba enze indima yakhe ekulondolozeni nasekusebenziseni amanzi ngononophelo nangokuwonga.6.  IZimbabwe6.1. IKhabhinethi iyaluxhasa ungenelelo olwenziwe nguMongameli Jacob Zuma, ngokwesikhundla sakhe njengoSihlalo woMbutho woPhuhliso laMazwe eAfrika eseMzantsi (i-SADC) ukusabela kwimeko yaseZimbabwe. Uthumele abaThunywa boMbuso abaBodwa, uMphathiswa wezoKhuselo namaGqala eMfazwe, uNksz Nosiviwe Mapisa-Nqakula kunye noMphathiswa woKhuseleko lweLizwe, u-Adv Bongani Bongo. Bafanele ukudibana noMongameli Robert Mugabe noMkhosi woKhuselo waseZimbabwe. Emva koko, baza kunika ingxelo emfutshane kuMongameli wase-Angola uJoão Lourenço ngokwesikhundla sakhe njengoSihlalo weCandelo le-SADC lezoPolitiko, ezoKhuseleko nezoKhuselo. I-Ofisi kaMongameli iza kuqhuba ngokuxela iindaba ezivelayo ngalo mbandela.7.  IsiBonakude esiyiKhilomitha Ubude Nobubanzi (i-SKA)7.1. IKhabhinethi iyawamkela amaphulo ophuhliso loqoqosho nezentlalo enzeke ngenxa yotyalomali olujolise kuphuhliso lwentlalo kummandla we-SKA eMzantsi Afrika. Iindawo ezimelene nommandla weSKA ziyaqhuba ngokuxhamla ngemfundo ephucukileyo neeprojekthi zoqeqesho, utyalomali kumashishini amancinane namathuba engqesho andileyo.7.2. ISebe lezeNzululwazi nobuChwepheshe, eliphantsi koMphathiswa wezeNzululwazi nobuChwepheshe, uNksz Naledi Pandor, liza kubamba iindibano zokufakana imilomo noluntu ukuze kubhiyozelwe imisebenzi ebeyimpumelelo nabantu bemimandla melene neCarnarvon, eMntla Koloni ukususela ngomhla we-16 ukuya kowe-19 kweyeNkanga wama-2017.B. IziGqibo zeKhabhinethi8. Iingxelo zenkqubela zekota yesibini zomgangatho wokusebenza zowama-2017/188.1. IKhabhinethi yaziswe ngokusesikweni ngeengxelo zenkqubela zekota yesibini zomgangatho wokusebenza zowama-2017/18 (ukususela kweyeKhala ukuya kweyoMsintsi ngowama-2017) zizo zonke zontlanu iintlanganisela. Oku yinxalenye yomsebenzi obanzi owenziwa yiKhabhinethi wokuhlola nokuvavanya iNkqubo yokuSebenza esuka kwisiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2014 ukuya kowama-2019.8.2. ISebe lezokuCwangcisa, ukuHlola nokuVavanya kunye neekomiti yeeNtlanganisela zabaPhathiswa liza kubamba iintlanganiso noondaba ukuze kuhlalutywe ezi ngxelo zenkqubela.8.3. IZiko lezoNxibelelwano nokuSasazwa koLwazi lukaRhulument (i-GCIS) liza kuququzelela ezi ntlanganiso noonondaba lize lipapashe uluhlu lwamaxesha neendawo eziza kubanjelwa kuzo ku-www.gov.za ngexesha elifanelekileyo.9. Ingxelo entsha ngephulo lokukhangela nokunika iidilesi9.1. IKhabhinethi yaziswe ngokufutshane ngomgama osele uhanjiwe malunga nokuqaliswa kwemigqaliselo eyayiphakanyiswe sisiGwebo seNkundla yoMgaqo-siseko sokuba kufakwe iidilesi kumqulu wabavoti. IKhabhinethi iphakamise ukuthotyelwa ngokupheleleyo kweengxelo zenkqubela ezinikelwa kwiNkundla yoMgaqo-siseko qho emva kweenyanga ezintandathu.9.2. Kude kube ngoku iKomishoni yoNyulo eziMeleyo (i-IEC), ngokusebenzisana nezinye ii-arhente zombuso, sele iqokelele iidilesi zabavoti ezieziphantse zibe ngama-75%. IKhabhinethi iphinde yanikwa ingxelo emfutshane ngenkqubo ecetywa yi-SAPO yokunceda abo bangenazo iidilesi zeendawo abahlala kuzo.9.3. IKhabhinethi ikholiwe yinkqubela nangumsebenzi wobambiswano oqhutywa yi-SAPO, yi-IEC nezinye ii-arhente zombuso ezenza umsebenzi kwiprojekthi yeedilesi.9.4. IKhabhinethi iphinda icela abo bangekazihlaziyi iidilesi zabo ukuba benze njalo kwiveki yobhaliso lwabavoti elandelayo kweyoKwindla wama-2018.C. Imisitho Ezayo10. Iseshoni yesine yeKomishoni yaMazwe Amabini, uMzantsi Afrika neBotswana (i-BNC)10.1. UMongameli Zuma uza kutyelela ngomsebenzi ukuze abe nenxaxheba kwaye abe ngomnye woosihlalo beSeshoni yesiNe ye-BNC yoMzantsi Afrika neBotswana eza kubanjelwa eGaborone, eBotswana ngoLwesihlanu, umhla we-17 kweyeNkanga ngowama-2017.10.2.  UMzantsi Afrika neBotswana zihlangana ngonyaka ngamnye kwinqanaba leeNtloko zeMibuso ngokwesikhokelo-nkqubo se-BNC sokuphengulula ubambiswano lwamacala amabini nokuxoxa ngemibandela ebalulekileyo kula mazwe omabini.10.3. La mazwe mabini anobudlelwane bobuhlobo obulawulwa likhonkco leenkcubeko kunye nobumelwane. Abambisana kwimibandela eliqela kuquka, uthutho, urhwebo notyalomali kunye nemibandela yezokusingqongileyo, njalo njalo.10.4.  UMzantsi Afrika ngomnye wamazwe aphambili iBotswana erhweba nawo, kwaye iinkampani ezininzi zaseMzantsi Afrika zishishina kweliya lizwe.11. Utyelelo lwasebuRhulumenteni nguMongameli wase-Angola11.1. UMongameli Zuma uza kwamkela oHloniphekileyo, uMongameli weRiphablikhi yase-Angola, uJoão Lourenço, kuTyelelo lwasebuRhulumenteni oluyimbali oluza kwilizwe lethu ukususela ngomhla wama-23 kweyeNkanga ngowama-2017. Olu luza kuba luTyelelo lwasebuRhulumenteni lwakhe lokuqala kwilizwe lethu oko wabekwa esikhundleni.11.2. La mazwe mabini anobudlelwano ngokuba emelene futhi obaqala kudala ngexesha lomzabalazo wenkululeko xa i-Angola yayilikhaya futhi ixhasa amatshantliziyo ayesilwela inkululeko yaseMzantsi Afrika kwiikampi ezahlukeneyo kweliya lizwe.11.3. Ubambiswano kurhwebo nakuqoqosho phakathi kwala mazwe mabini lukhule kakhulu, kangangokuba uMzantsi Afrika ulelona lizwe liphambili elirhwebelana ne-Angola kweli lizwekazi. Iinkampani ezininzi zaseMzantsi Afrika ziqhuba ushishino e-Angola kumacandelo ngamacandelo kuquka elezokwakha, elezemigodi, elobonelelo lwezindlu, elezevenkile ezinkulu, elezokutya neziselo, iihotele nolonwabo, iinkonzo zokubhanka nezonyango.Ngelixa lolu tyelelo, uMongameli uLourenço uza kwenza intetho yesiFundo ngoLwesihlanu, umhla wama-24 kweyeNkanga ngowama-2017 kwiSakhiwo iOR Tambo ePitoli.12. Iintsuku ezili-16 zobuTshantliziyo12.1. IKhabhinethi iyabaxhasa bonke abantu baseMzantsi Afrika ababonakalisa ukuchasa ukuxhatshazwa kwamabhinqa nabantwana.12.2. Iphulo leentsuku ezili-16 zobuTshantliziyo zokuLwa uBundlobongela oBenziwa kooMama nasebaNtwaneni liqhutywa phakathi komhla wama-25 kweyeNkanga nowe-10 kweyoMnga wama-2017. Lo ngunyaka we-19 weli phulo eMzantsi Afrika kwaye liza kuqhutywa phantsi komxholo othi: “Ndibale Njengomnye Nam: Sisonke Siwuqhubela uMzantsi Afrika ongenaBundlobongela Phambili”.12.3. UMongameli Zuma uza kuphehlelela iphulo leentsuku ezili-16 zobuTshantliziyo eMpuma Koloni ngoMgqibelo, umhla wama-25 kweyeNkanga ngowama-2017. Eli phulo liza kugxininisa ekuqhutyweni kweeNgxoxo zeSizwe, ezikhuthaza abantu ukuba bathethe ngomkhuba wobundlobongela obusekelwe kwisini. Oku kuza kukhokelwa luSuku lweHlabathi lwaMadoda ngeCawa, ngomhla we-19 kweyeNkanga ngowama-2017, olumema amadoda ekubeni enze indima yawo ekwakhiweni kwesizwe esikhuselekileyo nesimanyeneyo ngokwentlalo.12.4. ISebe lezobuLungisa noPhuhliso loMgaqo-siseko liza kuqhuba iphulo lesibini likanomathotholo woluntu phantsi kwinkqubo yalo ethi: Let’s Talk Justice, ezisa iinkonzo zikarhulumente ebantwini ngokunika ithuba kubaphulaphuli lokubamba iingxoxo namagosa aseburhulumenteni ngemibandela esematheni. Ukuvulwa ngokusesikweni kweNkundla yoLwaphulo-mthetho lwezeSondo ngethuba leli phulo nako kuza kuqinisekisa ukuba bonke abantu bayazixhamla iinkonzo zezobulungisa.12.5. IKhabhinethi iqinisekile ukuba ngobambiswano sinakho ukuwuphelisa umkhuba woxhatshazo. Xa sinokusebenzisana singakuthintela ukuxhatshazwa ngelixa siqinisekisa ukuba kukho isizwe esikhuselekileyo kumabhinqa nasebantwaneni.12.6. Bonke abantu eMzantsi Afrika bayacelwa ukuba banxibe iribhoni okanye isipeliti esimhlophe esiluphawu lokuxhasa idabi lokulwa lo mkhuba kwisizwe sethu.13. Amalungiselelo oSuku lweHlabathi lweSifo sikaGawulayo (i-AIDS)13.1. IKhabhinethi imema wonke umntu ukuba athathe inxaxheba kwimisitho engamaqalela eRed Ribbon Friday eyandulela uSuku lweHlabathi lweSifo sikaGawulayo ngomhla woku-1 kweyoMnga kude kube sekupheleni kwale nyanga. Ukunxiba iribhoni ebomvu ngumqondiso wokuzimanya nokuzinikela ekulweni iNtsholongwane kaGawulayo (i-HIV) ne-AIDS.13.2. USuku lweHlabathi lwe-AIDS lithuba lokuba wonke umntu azibandakanye kwidabi lokulwa i-HIV, ukubonisa inkxaso ebantwini abane-HIV nokukhumbula abo balishiyileyo eli limagad’ahlabayo. Isikhumbuzo salo nyaka siza kuba phantsi komxholo othi: “ILungelo loKwazi iMeko yam, uThintelo luXanduva Lwam”, nesihambelana nomxholo wehlabathi othi: “ILungelo leMpilo”.13.3. Oku kuxhasa ukuphunyezwa kwesiCwangciso esiQiqisisiweyo seSizwe (i-NSP) soMzantsi Afrika se-HIV, iSifo sePhepha (i-TB) neziGulo eziSulela ngokuDibana ngeSondo sowams-2017 – 2022, esiyintsika esentloko kumalinge oMzantsi Afrika okuqinisekisa ukuba iinkonzo zezempilo zifunyanwa ngumntu wonke njengoko kugxininiswa kwi-NDP, ekhuthaza isizwe esinempilo, esomeleleyo nesinolingwano.14. IVeki yeSizwe yokuGxininisa kwiiMbizo14.1. IKhabhinethi icela uluntu  ukuba luthathe inxaxheba kwiVeki eseyiza kufika yesixhenxe yeSizwe yokuGxininisa kwiiMmbizo, ekulindeleke ukuba ibanjwe ukusuka kumhla wama-27 kweyeNkanga ukuya kowesi-3 kweyoMnga ngowama-2017.14.2. Le Veki iza kukhokelwa liZiko lezoNxibelelwano nokuSasazwa koLwazi lukaRhulumente (i-GCIS), iliqonga elikhuthaza ukufakana imilomo kunye nokubonisana phakathi kwamalungu eKhabhinethi noluntu. Le Veki iza kubanjwa ngethuba kubhiyozelwa iminyaka elikhulu yokuzalwa kuka-Oliver Reginald Tambo, owayexhasa ukuphathwa ngokufanayo kwamadoda nabafazi. Ezi ndibano ziza kubanjwa kule Veki zijoliswe ekuxhaseni iphulo lobuTshantliziyo leeNtsuku ezili-16.14.3. Imisitho eza kubanjwa iza kufakwa kuluhlu lwezinto eziza kwenziwa sisizwe ize ifakwe kwiwebhusayithi karhulumente (www.gov.za).D.  Imithetho eYilwayo15. IKhabhinethi yamkele upapasho lwesaziso ngokwecandelo lama-74(5) loMgaqo-siseko weRiphablikhi yaseMzantsi Afrika wowe-1996. Injongo kukusungula inkqubo kazwelonke neyamaphondo yokucela izimvo ngeenjongo zokutshintsha imida yamaphondo kuMasipala woMmandla waseMatatiele eMpuma Koloni kunye neendawo ezithile eBa Ga Mothibi eMntla Ntshona.Injongo ekujoliswe kuyo yokusikwa ngokutsha kwemida yamaphondo isuka kuluntu lweendawo ezichaphazelekayo oluqwenela ukufuduselwa kwamanye amaphondo angabamelwane.E. Imiyalezo16. IKhabhinethi ivuyisana neFrance njengelizwe elikhethelwe ukusingatha iNdebe yeHlabathi yeBhola yoMbhoxo ngowama-2023 kwaye iyababulela abathunywa bakarhulumente, ebebekhokelwe nguSekela-Mongameli uCyril Ramaphosa, uMphathiswa wezeMidlalo noLonwabo uThulas Nxesi kunye noMbutho weBhola yoMbhoxo eMzantsi Afrika (i-SARU), ngomsebenzi omhle abawenzileyo wokufaka isicelo soMzantsi Afrika sokusingatha le tumente.17. IKhabhinethi ivuyisana noMphathiswa Pandor, owongwe ngeBhaso loMhlohli weMfundo oBalaseleyo. Eli bhaso linikelwe kuMphathiswa Pandor yiNgqonyela yeYunivesithi yoMzantsi Afrika (i-Unisa), owayesakuba nguMongameli uThabo Mbeki.IBhaso loMhlohli weMfundo oBalaseleyo, elinye kwizintlu ezine, libalula igalelo lakhe nawuphi umhlohli wemfundo obalaseleyo ongumpondo zihlanjiwe okanye okhuthaze intumekelelo yokufundisa, ukufunda, uphuhliso lwezakhono zobuchule okanye nophando kwinkalo ayingcaphephe kuyo.18. IKhabhinethi incoma umsebenzi owenziwe liZiko loMzantsi Afrika leNzululwazi ngeeNkwenkwezi (i-SAAO), eliyinxalenye yeqela leWide Angle Search for Planets elizingela iiplanethi elibhaqe iiplanethi ezintathu ezintsha.19. IKhabhinethi iqhwabela izandla abathathi-nxaxheba kunye nabagqwese kwiimbasa iGovan Mbeki Awards owama-2017, eziwonga abo bakwicandelo lobuchule bezokwakha abagqwese kunikelo lwezindlu. Ezi mbasa zifika kanye xa ilizwe liqhuba ngokubhiyozela ukunikelwa kwezindlu kunye nezindlu ezisisibonelelo ezizigidi ezi-4.6 ukususela ngowe-1994.20. IKhabhinethi izibulela kangangoko izenzo zobugorha zeenkonzo zikaxakeka, abacimi-mlilo nawo onke amavolontiya ancedise ekucinyweni kwemililo yakutshanje eNtshona Koloni. Imibuzo:Nksz Phumla Williams – UMlawuli-Jikelele oBambeleyo (GCIS)Iselfowuni: 083 501 0139"
INtetho kwiNtlanganiso yeKhabhinethi yomhla we-6 kweyoMnga yowama-2017,7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/xh/speeches/statement-cabinet-meeting-wednesday-6-december-2017-7-dec-2017-0000,"IKhabhinethi ibihleli intlanganiso yayo yokugqibela yowama-2017 kwiZakhiwo zoMdibaniso, ePitoli.A. IZigqibo zeKhabhinethi1. IKhabhinethi ikwamkele ukuphunyezwa kwesiCwangciso-qhinga seCandelo lezoKhenketho seSizwe (i-NTSS) sowama-2017-2026. I-NTSS izinze kwiintsika ezintlanu ezibalulekileyo, ezo ke lubhengezo-thengiso, ukuqinisekisa ukuba abakhenkethi bayakwazi ukungena nokuhamba lula kweli, ukuphucula indlela abaphathwa bantendwe ngayo abakhenkethi, ulawulo lwendawo ezityelelwa ngabakhenkethi nezibonelelo ezibanzi.Ixwebhu elipheleleyo liyafumaneka kwiwebhusayithi yeSebe lezoKhenketho, eyile: www.tourism.gov.za.2. IKhabhinethi iyamkele inkqubo-sikhokelo yokusekwa kweNkampani yeSizwe ye-Intanethi Ekhawulezayo. Iza kusekwa ngendibanisela kaSentech noBroadband Infraco. Oku kuza kukhawulezisa umsebenzi wokuqaliswa kwamacandelo asebenzisanayo ngendlela engenamagingxi-gingxi kuze kudalwe inkampani enkulu engumakhwekhwetha kweze-intanethi ekhawulezayo.3. IKhabhinethi iyamkele iNgxelo yeNkqubela yokuQala yoNyaka engokuPhunyezwa koMgaqo-nkqubo ongamaLungelo waBantu abaKhubazekileyo (i-WPRPD). Le ngxelo iquka ixesha elisuka kumhla woku-1 kweyoMqungu ukuya kowama-31 kweyoMnga wama-2016.Le ngxelo inika uvavanyo olukwizinga eliphezulu ngomgama osele uhanjiwe ngamasebe karhulumente ukufaka imigaqo-nkqubo ye-WPRPD kwizicwangciso zawo, uhlahlo lwabiwo-mali, nenkqubo yonikezelo-nkonzo neyokwenza ingxelo.4. IKhabhinethi ikwamkele ukupapashwa kweNkqubo-sikhokelo yoMgaqo-nkqubo wabaKhubazekileyo wobuChule weNkqubo yezeMfundo ePhakamileyo noQeqesho ukuze uluntu luhlomle.5. IKhabhinethi yazisiwe ngeziphumo zokuHlaziywa kweNkqubo yokuVuselelwa kweeTeksi okwenziwe ukususela kweyeNkanga yowama-2015 ukuya kweyoMsintsi yowama-2016. Le nkqubo iyinxalenye yesiCwangciso-qhinga seziThuthi zikaWonkewonke, nesijolise ekuboneleleni ngenkqubo yezothutho edibeneyo, ekhuselekileyo nesebanzayo eMzantsi Afrika.  IKhabhinethi ikwamkele ukuba kubanjwe ezinye iindibano zokufakana imilomo namasebe achaphazelekayo phambi kokuba iSebe lezoThutho leSizwe libe nokusebenzisa le ndlela yokusebenza ihlaziyiweyo.6. IKhabhinethi ikwamkele ukukhutshwa koshicilelo lwe-8 lwezaLathisi zoPhuhliso (2016). INgxelo yezaLathiso zoPhuhliso igxile kuphuhliso loMzantsi Afrika ukususela oko kwangena ulawulo lwentando yesininzi ize ibeke phantsi kweliso umsebenzi wokuphunyezwa kwesiCwangciso soPhuhliso seSizwe: uMbono wama-2030.  7. IKhabhinethi iwamkele amanyathelo okomelezwa kolawulo lwendlela yokuziphatha kwabasebenzi bakarhulumente ngokumalunga nokwenza ushishino namaqumrhu karhulumente. Iqalisa ukusebenza kweMimiselo yeNkonzo kaRhulumente yowama-2016, ethintela abasebenzi bakarhulumente ukuba bangenzi lushishino norhulumente. Ukususela ngomhla woku-1 kweyoKwindla, uNondyebo weSizwe, exhaswa liSebe lezabaSebenzi bakaRhulumente noLawulo (i-DPSA), iza kuhlola zonke izicelo zokubhalisa ezintsha kuLuhlu lweSizwe lwabaNikeli-zinkonzo olukwi-intanethi zize zithelekiswe neNkqubo ye-Persal.8. IKhabhinethi iyamkele iNkqubo eNtsha yoLawulo loKwenziwa koMsebenzi noPhuhliso yeeNtloko zaMasebe, nebonakalisa ngokuchanekileyo uqhagamshelwano phakathi kokwenziwa komsebenzi ngumntu buqu kunye nokwenziwa komsebenzi liziko. Iza kuqala ukusebenza ngomhla woku-1 kuTshazimpuzi wowama-2018.9. IKhabhinethi ikwamkele ukuveliswa nokufezekiswa kweNkqubo-sikhokelo yeSkimu sokuFumana abaThweswa-zidanga seNkonzo kaRhulumente. Oku kwenza inxalenye yenkqubo yophuhliso ngaphakathi kwiNkonzo kaRhulumente ukutsala abathweswa-zidanga bangene kwiNkonzo kaRhulumente.  Le nkqubo-sikhokelo iquka ukubekela bucala inani elithile lezithuba ezikhoyo kwisebe ngalinye kusenzelwa ukuba kuzo kuqeshwe abathweswa-zidanga kwimisebenzi enezakhono ezinqabileyo. UMphathiswa wabaSebenzi bakaRhulumente noLawulo uza kwenza ukuba le nkqubo-sikhokelo ihambelane neNkqubo yeNkonzo yokuQeshwa koLutsha.10. IKhabhinethi ikwamkele ukupapashwa kwezi Zaziso zilandelayo kwiPhepha-ndaba loMbuso zinxulumene nokuQwalaselwa Ngokutsha koMmandla woLawulo lweeNkundla, okugxile ekwandiseni indlela ubulungisa obufikeleleka ngayo kwabo babehlelelekile ngaphambili kunye neelali ezingafumani zinkonzo ngokwaneleyo. Oku kuqwalaselwa ngokutsha kuza kwenzeka kwizithili zomantyi eFreystata naseMntla Koloni, kwakunye nokususwa kweZithili zoMantyi ezithile kwiCandelo leNkundla ePhakamileyo yaseGauteng zaze zafakwa phantsi kommandla wolawulo weCandelo leNkundla ePhakamileyo yaseMntla Ntshona.   11. IKhabhinethi iyamkele iMimiselo yeMithetho yoLamlo ngokwemimiselo yoMthetho woKhuselo loTyalo-mali, wama-2015 (uMthetho 22 wama-2015). Le mimiselo inceda umtyali-mali onesikhalazo esimalunga namanyathelo athathwe ngurhulumente athe achaphazela utyalo-mali lwakhe, acele iSebe lezoRhwebo noShishino (i-dti) ukuba lingenelele ngendlela yolamlo efanelekileyo.12. IKhabhinethi ikwamkele ukuqhutywa nokusingathwa kwezi ngqungquthela zilandelayo:INgqungquthela yeSizwe yokuCebisana yeNkqubo yaBasebenzi boPhuhliso loLuntu yowama-2018 liSebe lezabaSebenzi bakaRhulumente noLawulo (i-DPSA).INgqungquthela yoNyaka yama-23 yoMbutho wabeTshutshisi weHlabathi, eza kusingathwa liGunyabantu lezoTshutshiso (i-NPA) eDurban kwinyanga yoMsintsi yowama-2018.  IQonga lezeNzululwazi leHlabathi lowama-2021 eMzantsi Afrika. ISebe lezeNzululwazi nobuChwepheshe liza kuthethana neKomiti eQuquzelelayo yeQonga lezeNzululwazi leHlabathi licela ukuba le ndibano ibanjelwe kweli.IiNgxoxo ezikwiZinga eliPhezulu zeMbumba yase-Afrika (AU) zowama-2017, ziza kusingathwa yi-DPSA ukususela ngomhla we-6 ukuya kowe-8 kweyoMnga yowama-2017.13. IKhabhinethi ivumile ukuba iingqekembe ezintsha ezisikhumbuzo zabaqokeleli-zingqekembe neziza kusasazwa eluntwini zikhutshwe kowama-2018.Ezi ngqekembe, nokwaziswa kwazo, ziza kupapashwa kwiPhephandaba loMbuso:  I-Krugerrand eyi-20z yowama-2018 yegolide eneekhathi ezingama-22;Iingqekembe ze-Natura zowama-2018 zegolide eneekharathi ezingama-24- (Ukuvuka kwezidla-mlilo, idaynaso – Archosauria);Iingqekembe ze-R1 zowama-2018 zegolide eneekharathi ezingama-24- (Izirhubuluzi zaseMzantsi Afrika – uhlobo lwefudo olubizwa i-parrot beaked padloper);Ingqekembe ye-R5 yowama-2018 eza kusasazwa kuwonke-wonke eyenziwe ngeentlobo ezimbini zesinyithi (Isikhumbuzo seminyaka elikhulu kaNelson Mandela);Iingqekembe zesiQwane zowama-2018 zegolide eneekharathi ezingama-24 kunye nesilivere engxengwe kancinci (i- sterling-silver) (Ubomi beSithwalandwe -uNelson Mandela);Iingqekembe ze-R2 Crown neTiki eyi-2½ zowama-2018 zesilivere engxengwe kancinci(Izinto eziQanjwe eMzantsi Afrika – i-Computed Tomography); kunyeneeNgqekembe zowama-2018 ezenziwe ngesilivere engxengwe kancinci (Iintaka neeNtyatyambo zoMyezo woLondolozo-ndalo wase-Waterberg).B. Imiba engundaba-mlonyeni14. Iziphumo zeSambuku seMveliso yeLizwe (i-GDP)IKhabhinethi ixolile luhlumo loqoqoqsho lwaseMzantsi Afrika nolukhule ngomlinganiselo wonyaka ozi-2% kwikota yesithathu yowama-2017, ususela kumlinganiselo otshintshiweyo ophezulu oyi-2.8% kwikota yesibini. Ukusebenza okungaphezulu kunokuba kulindelekile ubukhulu becala benzeke ngenxa yohlumo oluhle oluqhubekekayo kwicandelo lezolimo, nolwenze igalelo oluyi-0.9% kuhlumo olupheleleyo emva kohlumo lwama-44.2% ikota-nekota.    Ukuqhuba kakuhle kakhulu kwezolimo, apho kubekho uhlumo oluhle kwiikota ezintathu zilandelelana, kwenzeke ngenxa yemveliso ephezulu yezityalo zasemasimini (ezifana nombona) kwimimandla efumana iimvula ehlotyeni nakwiimveliso zolimo ezilinywa ezigadini nasezitiyeni. Ezezimbiwa neemveliso zezinto ezenziweyo nazo zenze igalelo kolu hlumo, apha icandelo lezezimbiwa neekwari lihlume nge-6.6 % into leyo eligalelo eliyi-0.5% kuhlumo lulonke.Icandelo lezombane ibe lelona lisileleyo, lehle nge-5.5%. Uhlumo kwizinto ezisetyenziswa emakhaya oluyi-2.6% lubangelwe ikakhulu yinkcitho kwizinto ezihlala ixesha elide, nezenze igalelo le-1.6% koku kukhula kwe-2.6%. Uhlumo olungaphezu kunokuba kulindelekile kunye nokutshintshwa komlinganiselo wohlumo unyuswe kwikota yesibini kungakhokelela ekubeni uhlumo lulonke lufikelele kwi-0.9% ngowama-2017.Oku kungaphezulu kwi-0.7% ibithelekelelwe ngexesha loHlahlo Lwabiwo-mali lwesiGaba esiPhakathi (i-MTBPS). Urhulumente kufuneka aqinisekise ukuba esi santya uqoqosho luhluma ngaso asitshintshi ngokuthi aqalise ukufezekisa amanyathelo ali-14 okuphucula indlela oluthenjwe ngayo uqoqosho lweli ancedisayo ekuphuculeni indlela uqoqosho lweli oluthenjwa ngayo ngabathengi nangabezoshishino.15. Iziko, i-InvestSA One-Stop ShopIKhabhinethi iyakwamkela ukuvulwa ngokusesikweni kweziko elinezinto zonke, i-InvestSA One-Stop Shop, kwiphondo laKwaZulu-Natal nguMongameli uJacob Zuma njengelinye lamalinge okuphucula ukwenza kube kulula ukuqhuba ushishino eMzantsi Afrika. Eli liziko lesithathu ukuvulwa kweli. Iinjongo zalo kukudala iimeko ezifanelekileyo ngokuba la ngamaziko aluncedo kubatyali-mali abanokuya kuyo xa befuna uncedo olukhawulezayo nokunciphisa ubucukubhede bukarhulumente obusokolisayo xa umntu eqala ishishini.  16. Ubudlelwane boMzansi Afrika ne-AngolaIKhabhinethi iyazamkela izivumelwano ezityikitywe ngexesha loTyelelo lwasebuRhulumenteni eMzantsi Afrika nguMongameli wase-Angola uJoão Manuel Gonçalves Lourenço. Kutyikitywe ezi zivumelwano zilandelayo: iSivumelwano sokuQondana (i-MoU) esingokudalwa kweKhomishini yooMongameli beZizwe eziBini, i-MoU yeNtsebenziswano kwicandelo lezokusiNgqongileyo, iMigaqo yokuPhunyezwa kweMithetho yokuNqunyanyiswa koMthetho oNyanzelisa ukuphathwa kwe-visa, isiVumelwano kwiNtsebenziswano yamaPolisa nesiVumelwano sokuNcedana kulawulo ngeMiba engeRhafu yeeMpahla eziNgenayo neziPhumayo.17. INgqungquthela yesiHlanu yeMbumba ye-Afrika (i-AU) neManyano yaMazwe aseYurophu (i-EU)IKhabhinethi iyazamkela iziphumo zeNgqungquthela yesiHlanu yeMbumba ye-Afrika (i-AU) neManyano yaMazwe aseYurophu (i-EU). Le ngqungquthelo inike uMzantsi Afrika ithuba lokomeleza ubudlelwane bezoqoqosho nobudlelwane bezozakuzo ngokuthi ubambe iindibano ezahlukeneyo ngethuba kuqhuba le ngqungquthela. Ezi ndibano zifana neQonga lezoShishino neNgqungquthela yoLutsha, ebezigxile kakhulu kuhlumo loqoqosho oluxhanyulwa ngumntu wonke, ukuqweshwa kolutsha kunye noshishino olusakhulayo.18. Ukuthengiswa kwembaca zase-Afrika njengemakhobokaIKhabhinethi nayo njengehlabathi iyazigxeka iingxelo zokuthengiswa kwiifandesi kweembacu zase-Afrika njengamakhoboka eLibya. Izenzo ezikumila kunje ezingenabuntu zichasene nemithetho  ye-AU, kunye nezivumelwano ezifanelekileyo zase-Afrika nezehlabathi, kuquka noMqulu wase-Afrika ongamaLungelo Aabantu.IKhabhinethi iyasamkela isibhengezo esenziwe ngabasemagunyeni sokuba baza kuvula iziko lokunceda iimbacu ezifuna uncedo lwemibutho yehlabathi eTripoli.19. Ukuqhambuka kwesifo se- ListeriosisIKhabhinethi ibongoza bonke abantu ukuba bathathe amanyathelo okhuseleko afanelekileyo – afana nokuhlamba izandla phambi kokwenza ukutya kwaye bangakusebenzisi ukutya okukrwada okanye okungaphekwanga – ukunqamla ukwanda kwesifo se-Listeriosis, ngeli xesha uphando lokukhangela eyona nto ingunobangela wale ntsholongwane lusaqhuba.Esi sifo sibangelwa yintsholongwane efumaneka emhlabeni, emanzini, kwizityalo neemveliso zobisi ezingabiliswanga ukuze kubulawe iintsholongwane, kwaye oko kungabangela iimpawu ezifana nomkhuhlane ohambisa isisu. Singanyangeka ngokuyimpumelelo nge-antibiotics, ukuba sibhaqeke kwangethuba.IKhabhinethi icela bonke abemi baseMzantsi Afrika ukuba baqhubeke ngokusebenzisa amanzi ngobunono njengokuba eli lizwe lisaqhubeka ukuthwaxwa yimbalela. Nakubeni zibekhona iimvula kutsha nje, umthamo wamadama elizweni jikelele usaqhubeka ukwehla. Oku kungenxa yamaqondo obushushu aphezulu kunye nento yokuba asikafumani mvula ina ngokuqhubekekayo.IKhabhinethi iyavuya zingxoxo  eziqhuba kakuhle zokufuna isisombululo noomasipala abanamatyala amakhulu.C. Imithetho esaYilwayo20. IKhabhinethi ikwamkele ukungeniswa ePalamente kwale Mithetho iYilwayo ilandelayo.20.1. UMthetho-siHlomelo oYilwayo weziBonelelo zikaRhulumente wama-2017Lo Mthetho usaYilwayo ungokuphuculwa kwezibonelelo zabantwana abazinkedama okanye abahlelelekileyo, kuquka abo bahlala kumakhaya angenabantu badala.20.2. UMthetho osaYilwayo wabaThengisa uMhlaba neZindlu wowama-2017Lo Mthetho usaYilwayo uguzula uMthetho weMicimbi yabaThengisi-mihlaba neZakhiwo, wowe-1976 (uMthetho 112 wowe-1976). Udala imeko yezolawulo ekwazekayo ukomeleza imigushuzo yezoqoqosho ngaphakathi kushishino lwemihlaba nezakhiwo ngelixesha ikwahlangabezana nezidingo zokuqinisekisa ngenguqu kweli candelo. 20.3. UMthetho-siHlomelo oYilwayo weNkqubo-sikhokelo yokuQinisekisa ngaMabakala ezeMfundo yeSizwe yowama-2016Lo Mthetho usaYilwayo womeleza owangoku uMthetho weNkqubo-sikhokelo wokuQinisekisa ngaMabakala ezeMfundo, wama-2008 (uMthetho 67 wama-2008). Wazisa ngamanyathelo okuhlangabezana nemiba yokujika amabakala wakho neziphumo zokuzenza umntu onawo ungenawo kubantu abajika amabakala wabo ezemfundo okanye amaziko akhupha amabakala ezemfundo angasebenziyo.  20.4. UMthetho osaYilwayo woLwaphulo-mthetho lweHlabathi wowama-2017Lo Mthetho usaYilwayo unika imithetho engcono yokulwa ulwaphulo-mthetho lwehlabathi olwenziwe eMzantsi Afrika nangaphaya kwemida yethu. Ukwanika ukhuseleko olungcono nobulungisa kumaxhoba olwaphulo-mthetho lwehlabathi.D. Imiyalezo21. IKhabhinethi ivuyisana naba:21.1.  UMongameli Uhuru Kenyatta ekubekweni kwakhe njengoMongameli weRhiphabliki yaseKenya nokuba abekwe isihlandlo sesibini njengoMongameli kweliya lizwe. IKhabhinethi izimisele ukuqhubeka ngokwakhela kubudlelwane obuliqilima obukhoyo phakathi kwala mazwe wethu mabini.21.2. UMongameli Emmerson Dambudzo Mnangagwa ekubekweni kwakhe njengoMongameli weRhiphabliki yaseZimbabwe. IKhabhinethi izimisele ukuqhubeka ngobudlelwane bentsebenziswano obuliqilima kunye noRhulumente waseZimbabwe.  21.3. UNjengele Seitebatso Pearl Block ngokuphumelela iMbasa yoNyaka yokuMela amaLungelo eSini eMkhosini yeZizwe eziManyeneyo (i-UN). Le mbasa ihlonipha ukuzinikela namalinge omgcini-xolo ngamnye ekukhuliseni imigomo ngaphakathi kwisiNdululo seBhunga loKhuselo le-UN uNombolo 1325, elimema onke amaqela axabanayo ukuba akhusele abantu basetyhini namantombazana kubundlobongela obugxile kwisini nakwezesondo.21.4. Iqela lesicathamiya, iLadysmith Black Mambazo, ethe yafumana ukuchongwa kwiiNdidi ezimbini zeeMbasa ze-Grammy. Udidi slokuqala yi-Best World Music Album ngecwecwe layo elithi: Shaka Zulu Revisited: 30th Annivesary Celebration, luze udidi lwesibini lube yi--Best Children Album: Songs of Peace & Love for Kids & Parents around the World. IiMbasa ze-Grammy zimiselewe ukuba ziza kubanjwa ngomhla wama-28 kweyoMqungu yowama-2018.21.5. UChad Le Clos, ngokuba yindadi yokuqala eyindoda ukuphumelela kane uthotho lweetaytile zeNdebe yeHlabathi ye-FINA. Siyazingca ngempumelelo yakhe kwaye sinethemba lokuba uza kuqhubeka ukumela uMzantsi Afrika ngokuyimpumelelo egqithisileyo.  21.6. I-SuperSport United, ngokufikelela kumdlalo wamagqibela kankqoyi wendebe i-Confederation Cup yeManyano yeBhola eKhatywayo yase-Afrika (i-CAF).21.7. UNobuhle woMzantsi Afrika, Demi-Leigh Nel-Peters, ngokuthweswa isithsaba sokuba nguNobuhle kulo lonke elimiweyo, u-Miss Universe, kukhuphiswano lwama-66 olusanda kubanjwa kutsha nje, e-United States of America.21.8. UGq Nkosazana Dlamini-Zuma, nothe wafumana iMbasa ye-Lifetime Achievement kwiQonga leeNkokheli zezoPolitiko zabaseTyhini zeHlabathi (i-Women Political Leaders Global Forum). 22. IKhabhinethi ivakalisa amazwi ovelwano kwaba balandelayo:22.1. Urhulumente nabantu base-Egypt emva kohlaselo lobunqolobi kwisakhiwo secawe yamaSilamsi, i-mosque, eSinai Peninsula noluthe lwabulala abantu abangaphezulu kwama-300 kwaza kwangxwelerheka iqela labantu. IKhabhinethi iyalugxeka oluhlaselo lobundlavini ebantwini abamsulwa.22.2. Urhulumente nabantu baseNigeria emva koqhushumbo lwesiqhushumbisi sokuzibulala ngomhla wama-21 kweyeNkanga yowama-2017 noluthe lwabulala abantu abangaphezulu kwama-50 lwaza lwangxwelerha uninzi lwabanye. IKhabhinethi isahleli imi kwimithetho-siseko yayo yokuzichasa nokuzikhaba ngawo omane izenzo zobunqolobi nobundlobongela babanxaxhi.22.3. Usapho nezihlobo zikaGq Mochubela ‘Wesi’ Seekoe, igqala lomzabalazo nowayesakuba nguNozakuzaku woMzantsi Afrika kwilizwe lase-Russia. Ulisebenzele ngokuzinikela eli lizwe njengoNozakuzaku waseMzantsi Afrika eRussia nanjengoSihlalo weQumrhu lezaMandla eNyukliya laseMzantsi Afrika. UMongameli uZuma ubhengeze ukuba uza kukhatshwa ngomngcwabo oKhethekileyo wasebuRhulumenteni wePhondo.22.4. Usapho nabahlobo begqala loMzabalazo nowayesakuba libanjwa esiqithini i-Robben Island, uMnu Eddie Daniels, osanda kusweleka kutsha nje. Uza kukhunjulwa ngokuzinikela nokuzidina kwakhe kunye nokusebenzela abantu baseMzantsi Afrika.22.5. Usapho nezihlobo zoMphathiswa wezoKhuselo naMagqala eMfazwe, uNksz Nosiviwe Mapisa-Nqakula, ngokusweleka kukatata wakhe, uMnu Douglas Mapisa. Uswelekele kwisiBhedlele i-Cecilie Makiwane eMonti, eMpuma Koloni eminyaka ingama-96.E. IMisitho eseZayo23. Isikhumbuzo seminyaka elikhulu kaNelson MandelaIKhabinethi nayo njengabemi baseMzantsi Afrika iza kukhumbula unyaka wesine emva kokusweleka kukaNelson Mandela ngomhla we-5 kweyoMnga yowama-2013. Ngowama-2018 eli lizwe lizakuphawula iminyaka elikhulu yobomi bukaMandela kwaye bonke abemi baseMzantsi Afrika bayakhuthazwa ukuba bathathe inxaxheba kule mibhiyozo iza kuthatha unyaka wonke njengoko siza kube sihlonipha uMadiba omde, ithole lomthonyama elidume kulo lonke eli limiweyo. . IKhabhinethi ibulela bonke abemi baseMzantsi Afrika ngokuthatha kwabo inxaxheba kwimisitho eyahlukeneyo yesikhumbuzo sika-O. R. Tambo elizweni jikelele kwaye ikwalindele izinga elifanayo lokuthatha inxaxheba njengokuba sizakuba sikhumbula isithwalandwe sethu noMongameli wokuqala woMzantsi Afrika owonyulwa ngokwentando yesininzi, uMadiba.  24. IXesha leziYunguma zeKrisimesiIKhabhinethi inqwenela bonke abemi baseMzantsi Afrika ixesha leeholide neziyunguma zeKrisimesi elimyoli nelikhuselekileyo. Sibongoza bonke abo baza kuhamba ngezithuthi baqinisekise ukuba izithuthi zabo zisemgangathweni olungele indlela. Bonke abasebenzisi bendlela, abaqhubi nabahambi-ngeenyawo kufuneka bathobele imithetho yezendlela.UMphathiswa wezoThutho uJoe Maswanganyi, umisele iphulo lika-Arrive Alive (Fika uPhila) eBela-Bela, eLimpopo ngomhla we-5 kweyoMnga. INkonzo yezobuPolisa yaseMzantsi Afrika (i-SAPS) ifezekisa iphulo layo lexesha leziyunguma neeholide zeKrisimesi elikhuseleke ngokuthe chatha elizweni jikelele kwaye sonke sinoxanduva lokuba sibaxhase abe-SAPS ngokuthobela umthetho nokuziphatha ngendlela esezingqondweni.ISebe leMicimbi yezeKhaya lizakubhengeza izicwangciso zexesha leeholide neziyunguma zeKrisimesi zowama-2017/18 zemida yaseMzantsi Afrika. Oku kwenzelwa ukuba iimpahla nabantu bakwazi ukuhamba nje kakuhle benqumla imida yoMzantsi Afrika ngeli xesha lokuxakeka.Sikwabongoza abazali nabalondolozi ukuba bangashiyi abantwana bebodwa njengoko iluxanduva lwethu ukukhathalela abantwana bethu.IKhabhinethi ixolile kukuba iimviwo zeMatriki ziqhube ngaphandle kweziphazamisi kwaye ikwanqwenela abafundi bowama-2017 okuhle njengokuba belindele iziphumo zabo zokugqibela.F. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo25. Nksz Ilise Karg njengommeli we-dti kwiBhunga leSizwe lokuCebisa kwezokuYila nokuQamba Izinto Ezintsha.26. IBhodi leTrasti yeNgxowa-mali yeSizwe yokuXhotyiswa (i-NEF):26.1. Nksz Nonkqubela Helen Maliza;26.2. Nksz Lerato Cynthia Molefe;26.3. Nksz Nthabiseng Mateboho Moleko;26.4. Mnu Ernest Kwinda; kunye26.5. noMnu Sipho Zikode (ummeli we-dti).27. UMnu Sandile Mkhize, njengeGosa eliyiNtloko yesiGqeba (iCEO) leziko lezaManzi laseMagalies.28. UMnu Wiseman Mkhize, njengelungu leBhodi yoMlawuli wezaMandla weSizwe waseMzantsi Afrika (i-NERSA).29. UMnu Phakamani Buthelezi, njenge-CEO yeziko lezaManzi lase-Overberg.30. U-Advocate Samuel Vukela, njengoMlawuli Jikelele (i-DG) weSebe lezeMisebenzi kaRhulumente.31. UNksz Brenda Sibeko, njengeSekela loMlawuli Jikelele (i-DDG) weSibonelelo sezeNtlalo esiBanzi kwiSebe loPhuhliso loLuntu.32. UMnu Zephania Nhleko, njenge-DDG yoCwangciso lwezoQoqosho nokuQuquzelela kwiSebe loPhuhliso lwezoQoqosho.33. UMnu Mandla Victor Ngcobo, njenge-DDG: iGosa eliyiNtloko yoLwazi lukaRhulumente kwi-DPSA.Imibuzo:Nksz Phumla Williams – uMlawuli-Jikelele oliBambela (GCIS)Iselula: 083 501 0139"
 INtetho kwiNtlanganiso yeKhabhinethi yomhla wama-28 kweyoMdumba yowama-2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/xh/speeches/statement-cabinet-meeting-28-february-2018-1-mar-2018-0000,"IKhabhinethi ibidibene ngoLwesithathu, umhla wama-28 kweyoMdumba yowama-2018, e-Tuynhuys, eKapa.A. Imiba enguNdaba-mlonyeni1. INtetho engoHlahlo Lwabiwo-mali lweSizwe1.1. IKhabhinethi iyakubulela ukwamkelwa ngokupheleleyo koHlahlo Lwabiwo-mali lweSizwe lowama-2018 oluthe lwangeniswa ePalamente, eKapa, kule veki iphelileyo. Kumoya omtsha wokuhlaziyeka kwakutshanje ogqubayo kweli, iKhabhinethi ibongoza bonke abemi boMzantsi Afrika ukuba basebenzisane norhulumente ekukhuliseni uqoqosho lweli lizwe nokudala imisebenzi edingeka kakhulu.1.2. Ukuncitshiswa kwenkcitho ngemali engama-85 eebhiliyoni zeerandi kule minyaka mithathu izayo kubonakalisa ukuzinikela kukarhulumente ekubopheni ibhanti nokwabiwa kwemali ngobunono ukukhulisa uqoqosho.1.3. Amanyathelo okuthoba isantya sokukhulisa amatyala karhulumente nokuqinisekisa ukuba ityala likarhulumente alikhuli nathe abhengezwa ayiphucule kakhulu inkqubo-sikhokelo yethu yezezimali aza anika abemi boMzantsi Afrika ithemba kuqoqosho lwethu ukuya phambili.1.4. IKhabhinethi iqinisekile ukuba la manyathelo okungenelela aaza kubonakala kuhlumo loqoqosho lwelizwe lethu, aphucule ubume bezoqoqosho aze aqinisekise nokuba eli lizwe alithotywa kwizinga elibekwa kulo ngokwezotyali-mali ali. 1.5. UHlahlo Lwabiwo-mali lweSizwe lowama-2018 luxhasa abahluphekileyo kwisizwe sethu ngenkqubo yoncedo lwesibonelelo sezentlalo edibeneyo kunye nemfundo ephakamileyo esimahla kubafundi abaphuma kumakhaya angathathi ntweni.1.6. Ngelokuphendula kwizikhalazo eziphakanyiswe luluntu ngokunyuswa kweRhafu eyoNgezwa kwiXabiso (i-VAT), iKhabhinethi iceba ukulwandisa uluhlu lwezinto ezingundoqo ezingenayo irhafu ye-VAT.2. ImiNyaka eliKhulu yokuZalwa kukaNelson Mandela2.1. IKhabhinethi  nayo njengoMongameli uCyril Ramaphosa ihlaba ikhwelo kubemi boMzantsi Afrika ukuba baqinisekise ukuba baza kuzinikela bebonke ekusebenzeleni abantu njengokuba siqhuba sibhiyozela iminyaka elikhulu wazalwayo owayesakuba nguMongameli uNelson Mandela. UMadiba nguMongameli wokuqala woMzantsi Afrika oPhantsi koLawulo lweNtando yeSininzi kwaye ebeza kugqiba iminyaka eli-100 wazalwayo ngomhla we-18 kweyeKhala yowama-2018.2.2. UMadiba sisithwalandwe esihlonitshwa lihlabathi jikelele futhi uthathwa njengeNtshatsheli yamaLungelo oLuntu, yokungacalucaluli ngokobuhlanga nangokwesini. Wadlala indima enkulu kakhulu ukumanyanisa abemi boMzantsi Afrika, nokuvuselela umanyano lolawulo lwentando yesininzi kwi-Afrika iphela nasehlabathini jikelele.2.3. Umbhiyozo wokuqala weminyaka elikhulu yokuzalwa kukaNelson Mandela ububanjwe kwiNgqungquthela yeManyano ye-Afrika (i-AU) ebise-Addis Ababa, e-Ethiopia kweyoMqungu yowama-2018. Kuza kubanjwa imisitho eliqela kweli jikelele kulo nyaka ukukhumbuza ngobomi bukaTata uMadiba. 2.4. IKhabhinethi imema bonke abemi boMzantsi Afrika ukuba bathathe inxaxheba kule mibhiyozo yeminyaka elikhulu emisebenzini, ezikolweni, ezinkonzweni nakwimibutho yasekuhlaleni. Ibongoza umntu ngamnye apha kuthi kulo nyaka ukuba sihambe ezinyaweni zikaNelson Mandela ngokuthi ngokweendlela zethu ezahlukeneyo sisebenzele ukwakha ilizwe elimanyeneyo, elingenacalucalulo ngokobuhlanga, elingenacalucalulo ngokwesini nelihlumayo.2.5. Eli lizwe likwabhiyozela iminyaka elikhulu yokuzalwa kwenye yeentombi ezibaluleke kakhulu zase-Afrika uMama u-Albertina Sisulu, neyanikela ngobomi bayo ekulweleni ukukhululeka kwabantu basetyhini nenkululeko yoMzantsi Afrika. Kwintlanganiso yeKhabhinethi elandelayo siza kucacisa ngenkqubo yokubhiyozela imiNyaka eliKhulu yokuZalwa kukaMama u-Albertina Sisulu. 3. Imbalela3.1. IKhabhinethi iyawabulela amalinge anzima enziwa yiKomiti yabaPhathiswa malunga neMbalela kunye nabadlali-ndima ababalulekileyo kuwo onke amaqoqo karhulumente nawesizwe ukulwa imbalela engapheliyo nechane imimandla eliqela kweli.3.2. Ngaphandle kokuba uMzantsi Afrika ulilizwe elinqatyelweyo ngamanzi, iziphumo zokutshintsha kwamaqondo obushushu omhlaba kuyaqhubeka nokuchaphazela indlela ena ngayo imvula, le nto ibangela ukuba umthamo wamadama wethu uhlale usezantsi.3.3. IQela labaPhathiswa eliThweliswe uXanduva leMbalela liyaqhubeka ukuququzelela umsebenzi phakathi kukarhulumente wesizwe, abamaphondo noomasipala kuyo yonke imimandla echatshazelwe yimbalela. Oku kuquka ukufezekiswa kwamanyathelo exesha elifutshane, eliphakathi nelide ukulwa nokuthomalalisa umonakalo onokubangelwa yile mbalela.3.4. Urhulumente unikezele ngemali yokubonelela ngoncedo lwexesha elifutshane kumaphondo achaphazelekayo. Ubonelele ngoncedo oluxabisa malunga nama-473 zezigidi zeerandi kunye ne-6 seebhiliyoni zeerandi kunyaka-mali wama-2018/19 ukongeza iziseko ezingundoqo zamanzi eNtshona Koloni, Mpuma Koloni naseMntla Koloni.3.5. IKhabhinethi iyasibongoza sonke ukuba siqhubeke ukusebenzisana norhulumente ekongeni amanzi nokuwasebenzisa ngobunono. IKhabhinethi ihleli izimisele ekwenzeni uMzantsi Afrika ukuba ube lilizwe elithandwayo ngabakhenkethi nabatyali-mali ngokunjalo.4. Ukugetyengwa kwamapolisa4.1. IKhabhinethi ithumela amazwi ovelwano kwiintsapho nezihlobo zamapolisa amahlanu nejoni ebelisidla umhlala-phantsi abathe bagetyengwa ngokumasikizi kuhlaselo olwenzeke kwiSikhululo samaPolisa saseNgcobo eMpuma Koloni.4.2. IKhabhinethi ikugxeka kabukhali ukugetyengwa kabuhlungu kwamadoda nabasetyhini abasebenzela isizwe. Ukusweleka kwepolisa elinye, ijoni okanye kwakhe nabani na osebenzela ukukhusela isizwe nabantu bakuthi akwamkelekanga tu.4.3. IKhabhinethi, ngoMphathiswa wezamaPolisa, izimisele ukwenza konke okusemandleni ukuxhobisa izikhululo zethu zamapolisa ukukhusela ukuba lungaphinde lwenzeke uhlaselo olukumila kunje kwixesha elizayo.4.4. Ukongeza apho iKhabhinethi ibongoza abazali noluntu ngokubanzi ukuba luqinisekise ukuba abantwana basoloko begcinwe bekhuselekile ngalo lonke ixesha kwaye kusetyenziswane nee-arhente zogcino-mthetho ukukhusela amalungelo wabantwana bethu. Makudizwe naluphi na uhlobo lokuxhatshazwa nokuphathwa gadalala kwabantwana kuze kubikwe kwabezomthetho ngoko nangoko. Ngokusebenzisana, singagcina iindawo ezihlala abantu bakuthi zikhuselekile kwaye siqinisekise ukuba ulwaphulo-mthetho alunandawo yakuzimela.B. IziGqibo zeKhabhinethi1. IKhabhinethi iluphumezile iDrafti eHlaziyiweyo yoMgaqo-nkqubo wezoThutho weSizwe ukuba upapashwe ukuze uluntu luhlomle. Lo mgaqo-nkqubo ulungiselelwe ukuba uze nenkqubo yezothutho edibeneyo nezinye izicwangciso ezinxulumeneyo zecandelo khona ukuze kuncitshiswe indleko zokukhwela nokuhamba ngezithuthi. Ikwalungelelanisa nezicwangciso zezothutho zelizwe lethu zihambelane nezehlabathi.2. IKhabhinethi iliphumezile iPhepha loGayo-zimvo loMgaqo-nkqubo woMzantsi Afrika wezeNdlela ukuba upapashwe ukuze uluntu luhlomle. Lo mgaqo-nkqubo ubonelela ngenkqubo-sikhokelo equka konke ukuqinisekisa ukuba iindlela zaseMzantsi Afrika zilawulwa ngcono, zikhuselekile kwaye ziquka zonke iindidi zezithuthi ukunikezela ngendlela ezinzileyo yokulawulwa kweendlela. Unika isikhokelo kwimithetho yezendlela, iziseko ezingundoqo, ukhuseleko, inkxaso-mali yezendlela nezithuthi ezingenanjini.3. IKhabhinethi inikiwe amagqabantshintshi malunga neziphumo zoPhando lweSizwe loPhando-nzulu noPhuhliso loMfuniselo lowama-2015/16 (uPhando lwe-R&D).I-R&D ibaluleke kakhulu kuphuhliso lwezentlalo noqoqosho lweli lizwe. La ibe ngamalinge karhulumente, abezoshishino namaziko ezophando-nzulu. Le ngxelo iyafumaneka kwiwebhusaythi yeSebe lezeNzululwazi nobuChwepheshe: www.dst.gov.za.4. IKhabhinethi iluphumezile uyilo lweengqekembe zemali ezisisikhumbuzo ezingasasazwayo kuwonke-wonke zowama-2018, nezizakuveliswa yinkampani yokwenza imali yaseMzantsi Afrika, i-South African Mint Company. Ezi ngqekembe zowama-2018 ziza kubhiyozela imiNyaka eliKhulu yokuZalwa kukaNelson Mandela. Ezi ngqekembe ziza emva kweengqekembe ezisisikhumbuzo zowama-2017 ezazibhiyozela uMzantsi Afrika phantsi komxholo othi iNkululeko, uLawulo lweNtando yeSininzi neeNkcubeko.C. ImiThetho esaYilwayo1. IKhabhinethi ikuvumile ukungeniswa koMthetho osaYilwayo weSiko loLwaluko lweSintu wama-2018 ePalamente. Lo mThetho usaYilwayo uzama ukukhusela, ukukhuthaza nokulawula indima yendlela elenziwa ngayo isiko lolwaluko lwesintu.Unika imigangatho yesizwe egxile ekukhuseleni ubomi nokukhusela umonzakalo nazo zonke iindidi zempatho-mbi ezithi zenziwe ebakhwetheni.2. IKhabhinethi ikuvumile ukungeniswa koMthetho siHlomelo weNkqubo-sikhokelo wamaBakala eMfundo eSizwe wama-2016 ePalamente. Lo mThetho usaYilwayo, nohlomela umThetho weNkqubo-sikhokelo wamaBakala eMfundo eSizwe, wama-2008 (umThetho 67 wama-2008), womeleza lo mThetho ngokuphucula amalinge okusebenza ngemiba yabantu abangathethi nyani nabanika iinkcukacha ezingezizo ngeziqinisekiso zamabakala emfundo yabo, ukubeka izinto eziza kuba ziziphumo emazilindelwe ngumntu othe wanika inkcaza engeyonyani ngeziqinisekiso zamabakala wakhe emfundo okanye imibutho okanye amaqumrhu athi akhuphe iziqinisekiso zamabakala emfundo ezingekho mthethweni.  Ukwacebisa ngemimiselo yokuqinisekisa ukuba iziqinisekiso zamabakala emfundo zobuqhetseba zithunyelwa kwimibutho elawulwa amacandelo ahlukeneyo efanelekileyo (uluhlu oluneeenkcukhacha zabantu abathe banika inkcaza engeyonyani ngeziqinisekiso zamabakala emfundo yabo). Ikwalungisa nemeko yokugunyaziswa nokuqinisekiswa kweziqinisekiso zamabakala emfundo aphunyelelwe kumazwe angaphandle.3. IKhabhinethi ivumile ukuba umThetho osaYilwayo ongoKhuselo kooLoliwe wama-2017 ukuba upapashwe ukuze uluntu luhlomle. Lo mThetho usaYilwayo uzama ukuphucula ukhuselo koololiwe nokumisela amaqumrhu olawulo  aza kuba liliso eliqwalasela umsebenzi weQumrhu lwaseMzantsi Afrika eliLawula uKhuseleko kooLoliwe. Ukwahambelana noMgaqo-nkqubo weSizwe wooLoliwe ngokumalunga nokuphuculwa kwendlela olubekwa ngayo esweni ukhuseleko, nokukhuthaza nokunyanzeliswa ukuthotyelwa kwemithetho yezokhuseleko koololiwe.4. IKhabhinethi iyivumile iDrafti yoLawulo lwezoQoqosho yomThetho osaYilwayo wezoThutho wowama-2017 ukuba upapashwe ukwenzela ukuba uluntu luhlomle futhi lucebise.Lo mThetho usaYilwayo uvala izikhewu ezikhoyo ngokwemithetho elawulayo futhi ulungisa nengxaki yokunqongophala kwabantu abanezakhono ezifanelekileyo, izinto ezo ezithi zichaphazele inkqubo yezothutho ziyenze ingakwazi ukusebenza ngokufanelekileyo futhi ingabizi kakhulu.D. Imisitho Ezayo1. UMzantsi Afrika, njengoSihlalo, uza kubamba iNgqungquthelaso yabaPhathiswa bezabaSebenzi, ezeNgqesho zezeNtlalo zoLuntu boMbutho woPhuhliso lwaMazwe e-Afrika eseMazantsi (i-SADC), ukusukela ngomhla woku-1 ukuya kowe-2 kweyoKwindla yowama-2018 kwiZiko leeNgqungquthela zamaZwe ngamaZwe laseKapa (i-CTICC). Umxholo wale ngqungquthela uthi: “Ithemba lomsebenzi ondilisekileyo: Ukuqhubela phambili uqhagamshelwano, ukunamathelana nokubandakanya wonke umntu”. Abathathi-nxaxheba baza kuquka amahlakani kwezentlalo – imibutho yezoshishino, abasebenzi noluntu.2. UMongameli uRamaphosa kwisikhundla sakhe njengoSihlalo we-SADC uza kuba notyelelo lokubonsana nokufakana imilomo e-Angola, Botswana naseNamibia ukususela ngomhla we-2 ukuya kowe-3 kweyoKwindla yowama-2018. Uza kukhatshwa nguMphathiswa wezobuDlelwane bamaZwe ngamaZwe neNtsebenziswano uLindiwe Sisulu kunye noMphathiswa wezoKhuselo namaGqala eMfazwe uNosiviwe Maphisa-Nqakula.3. UMzantsi Afrika uza kuba ngomnye wabasingathi beNgqungquthela yeHlabathi ye-17 yeCuba okanye iMpilo (i-WCTOH) ukususela ngomhla we-7 ukuya kowe-9 kweyoKwindla yowama-2018 eKapa phantsi komxholo othi: “Ukumanyanisa iHlabathi ukwenzela isiZukulwana esingaChaphazelekiyo kwiCuba”. Le ngqungquthela kokokuqala ukuba isingathwe e-Afrika.I-WTCOH ifuna ukuba kuthathwe amanyathelo angqingqwa kwaye inika nethuba lokuba oorhulumente, imibutho yoluntu, ii-arhente zeZizwe eziManyeneyo (i-UN), imibutho yehlabathi, abasebenzi bezempilo nabanye abadlali-ndima ukuba baxoxe ngezinto ezaziwayo ngala mahlakani onke, ngokukodwa ezichaphazela ulutsha nabantu basetyhini abasengxakini yokuhlala nokuphila kwiindawo ezinabantu abatshaya icuba.Ukusingatha le ngqungquthela kunegalelo ekuhlangabezeni iinjongo zesiCwangciso soPhuhliso seSizwe (i-NDP) kuba ifundisa ngobungozi bokutshaywa kwecuba, nokudingeka kokuqiniswa kwamanyathelo okulawula icuba.4. Ngomhla we-10 nowe-11 kweyoKwindla iKomishoni yoNyulo eziMeleyo (i-IEC) iza kuvula amaZiko okuBhalisela uVoto ukwenzela ukuba abantu bazokubhalisa baze bakhangele neenkcukacha zabo zobhaliso.IKhabhinethi ibongoza bonke abaselungelweni lokuvota ukuba baye kwizikhululo zabo zokuvota ukuze balungise iinkcukacha zabo zokuvota ukulungiselela unyulo lukawonkewonke lowama-2019. IKhabhinethi ihlaba ikhwelo ngokukodwa kwabo baza kuvota okokuqala ukuba baqinisekise ukuba bathatha inxaxheba kwilungelo labo elikumgaqo-siseko lokuvota ngokuhamba bayokubhalisela ukuvota.Le mpela-veki yobhaliso ibaluleke kakhulu ekuqukunjelweni kwephulo leminyaka emibini yokufumana iidilesi zokuhlala zabo bonke abavoti ababhalisiweyo.Izikhululo zovoto ziza kuvulwa phakathi kwentsimbi ye-08:00 neye-17:00 ukuncedisa abantu abaza kuvota okokuqala ukuba babhalisele ukuvota, futhi zinike ithuba nabavoti ababhalisiweyo abazitshintshileyo iindawo zokuhlala ukuba babhalise kwakhona kwizithili zabo zokuvota ezichanekileyo baze balungise neenkcukacha zabo zeedilesi kuluhlu lwabavoti.E. Imiyalezo1. IKhabhinethi ibaqhwabela izandla bonke ootitshala abathe bawongwa kumsitho woNikezelo-mbasa wooTitshala weSizwe we-18 nothe waqhubeka eRhawutini ngoMgqibelo, umhla we-17 kweyoMdumba yowama-2018. Ezi mbasa zihlonipha ukufundisa okugqwesileyo nobunkokheli kumacandelo athile, kuquka nembasa ebizwa i-Nelson Mandelo Lifetime Achievement Award nebizwa i-Professor Kader Asmal Award.2. IKhabhinethi idlulisa umyalezo wovelwano kuSekela-Mphathiswa u-Obed Bapela ngokushiywa kwakhe yinkosikazi yakhe u-Constance Bapela, nobesebenza njengoceba ngexesha lokusweleka kwakhe.3. IKhabhinethi nayo njengoMongameli uRamaphosa ithi akwehlanga lungehlanga kusapho, abahlobo kunye nabo wayesebenza nabo usoqoqosho wezopolitiko nokwangumbhali, uNjingalwazi Johannes “Sampie” Terreblanche, othe wasweleka eminyaka ingama-84.4. IKhabhinethi imothulela umnqwazi uMphathiswa uNaledi Pandor ngokwamkelwa yi-Leiden University e-Netherlands njengoNjingalwazi oTyeleleyo oHloniphekileyo we-Oort kwezeNzululwazi ngeeNkwenkwezi noPhuhliso. Oku kweziwa ngokwentlonipho kwimpumelelo engaqhelekanga yokusebenzisa ezenzululwazi, ingakumbi ngeenkwenkwezi, njengesixhobo sophuhliso lwehlabathi nokunceda uluntu.F. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1. UNksz Lerato Mataboge njengoSekela-Mlawuli-Jikelele (i-DDG): uRhwebo noTyalo-mali lwaseMzantsi Afrika, kwiSebe lezoRhwebo noShishino (i-dti).2. UNksz Shandokane Evelyn Masotja njengo-DDG: kuLawulo lwabaThengi noShishino, kwi-dti.3. UNksz Vuyelwa Vumendlini njengo-DDG: kuMgaqo-nkqubo wezoQoqosho weHlabathi noMmandla, kuNondyebo weSizwe.4. UMnu Joseph Tebogo Leshope njengeGosa eliyiNtloko yoKwenziwa koMsebenzi kwa-SENTECH5. UNksz Vuyo Zitumane njengeGosa eliyiNtloko lesiGqeba (i-CEO) le-Amatola Water.6. U-Adv Seeng Catherine Ntsaba-Letele njengoNozikhalazo oyiNtloko weNkonzo yeZikimu zoLuntu zooNozikhalazo. 7. UMnu Edward Mamadise njenge-CEO yeQumrhu eliLawula iMigaqo esisiNyanzelo yeSizwe.8. UGq Sagren Moodley njengommeli ovela kwa-DST kwiBhunga lamaKhondo ezeNzululwazi yeNdalo laseMzantsi Afrika.9. Ukuqeshwa kwakhona kwiBhodi yoVavanyo lweNto eQanjiweyo:a. UNksz Shanaaz Tiry Mahomed;b. UNksz Sandra Cleiland;c. UNjing Christiena Maria van der Bank; kunyed. no-Adv Nhlanhla Paul Sibisi.Imibuzo: Nksz Phumla Williams – ISithethi seKhabhinethi esiliBambelaInombolo yeselula: 083 501 0139 "
INtetho kwiNtlanganiso yeKhabhinethi yomhla we-14 kweyeKwindla wama-2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/xh/speeches/statement-cabinet-meeting-14-march-2018-15-mar-2018-0000,"IKhabhinethi ibihlangene ngoLwesithathu, umhla we-14 kweyoKwindla ngowama-2018, eTuynhuys, eKapaA. Imiba Esematheni1. Uhlumo Loqoqosho1.1. IKahbhinethi iyazamkela indaba ezincumisayo zokuhluma koqoqosho ngesantya esiyi-1.3% ngowama-2017. Esi santya sinyuke nge-0.3% ngowama-2016. Le ndlela luqhuba ngayo uqoqosho phantsi kwezi meko zinzima iza kube negalelo elihle kwindlela eliza kuqhuba ngayo kule minyaka izayo.1.2. La manani abonakalisa ukuba uqoqosho lweli luyakhula, futhi uNondyebo weSizwe ulindele ukuba lukhule nge-1.5% kulo nyaka, luze lukhule nge-2.1% ngowama-2020.1.3. IKhabhinethi ihlaba ikhwelo kumacandelo ahlukeneyo kweli ukuba akhele kwesi santya sohlumo sowama-2017, asebenzisane norhulumente kutshintshwe izicwangciso zakhe zingabi yimibono nje esephepheni koko zibe ngamanyathelo abonakalayo aza kunceda ukwenza ukuba singehli esi santya sohlumo futhi kudaleke nemisebenzi.2. Ubuyekezo loMhlaba2.1. IKhabhinethi iyasamkela esi siphakamiso senziweyo sokuba kutshintshwe uMgaqo-siseko weRiphablikhi yoMzantsi Afrika wowe-1996 wenziwe ukuba ukuvumele ukuthathwa komhlaba ngaphandle kwembuyekezo.2.2. Ukususela ngowe-1994, urhulumente ebesebenza ubusuku nemini ezama ukulungisa intlungu yokuhluthelwa kwabantu umhlaba ngumbuso wobukholoniyali nowocalucalulo. Mninzi umsebenzi urhulumente asele ewenzile ukuqinisekisa ukuba umhlaba uyaqhubeka nokuvelisa ukutya ngeli xesha sikhawulezisa amaphulo okubuyisela umhlaba abo bantu babehluthelwe umhlaba. Konke oku urhulumente ukwenza ngokusemthethweni.2.3. Lo mba ugqithiselwe kwiKomiti yokuHlaziya uMgaqo-siseko, yona ekufuneka inike ingxelo ePalamente ngomhla wama-30 kweyeThupha ngowama-2018. Izindululo zeNdlu yoWiso-mthetho yeSizwe ziza kusekelwe kwiziphumo zeendibano zokufakana imilomo nokubonisana eziza kubanjwa nolunto, zona eziza kulandelwa zintlanganiso zeekomiti.2.4. IKhabhinethi ihlaba ikhwelo kuwo onke amahlakani ukuba athathe inxaxheba kwezi ndibano kuba zizo eziza kuza nezisombululo kulo mba. Njengorhulumente onenkathalo nosekelwe kwintando yoluntu, bonke abachapahzelekayo baza kunikwa ithuba lokuba bavakalise izimvo zabo ngethuba kubanjwe ezi ndibano.2.5. IKhabhinethi icela noluntu ukuba lahlukane nokungena emihlabeni engeyoyabo ngokungekho mthethweni. Sisisizwe esiwuhloniphileyo umthetho nesithanda uxolo futhi nesineendlela ezifanelekileyo zokusombulula izinto, kuquka nomba womhlaba.2.6. UMzantsi Afrika uyaqhubeka nokwenza imisebenzi yawo yemihla ngemihla kwaye utyalo-mali kwezolimo nezokuvula iifama lufunwa ngamehlo abomvu. Kubalulekile eMzantsi Afrika ukuba abekho amafama arhwebayo kwaye le nkqubo yokubuyiselwa komhlaba iza kuqinisekisa ukuba liyanda inani lamafama aqhuba kakuhle.3. I-Double Drift Wildlife Economy Project yabantu baseNofingxana3.1. IKhabhinethi iyakwamkelwa ukuphehlelelwa kweDouble Drift Wildlife Economy Project yabantu baseNofingxana eDouble Drift Nature Reserve eMpuma Koloni nguMphathiswa wezeNdalo uGq Edna Molewa. Lo msitho ubuquka ukunikezelwe kwelungelo lobunini-mhlaba kwiLikhaya Lethu Communal Property Association (i-CPA) egameni loMphathiswa woPhuhliso lwamaPhandle noBuyekezo lwemiHlaba, uNksz Maite Nkoana-Mashabane.3.2. Abantu baseDouble Drift bahluthelwa umhlaba wokuhlala namadlelo okutyisa imfuyo nguMthetho weMihlaba wowe-1913. Ngowe-1994, abantu balapha bafaka ibango lomhlaba owathi wabuyiselwa ngowama-2012, into leyo eyabangela ukuba kuswekwe iLikhaya Lethu CPA.3.3. ILikhaya Lethu CPA inabantu baseDouble Drift abali-1 500 kwaye bafumene imali ezizigidi ezithandathu zeerandi kwiSebe lezeNdalo yokuba baqalise ishishini elime ngezilwanyana zasendle kwifama iNaudeshoek (ezihektare ezili-1 400). Ngethuba kusenziwa yonke le nkqubo yokubuyiselwa kwalo mhlaba bekusetyenziswa iSebe loPhuhliso lwamaPhandle noBuyekezo lweMihlaba.4. I-VBS Mutual Bank4.1. IKhabhinethi ivile ngesaziso esenziwe yiBhanki yoMzantsi Afrika enguVimba malunga ne-VBS Mutual Bank. Lo mgcini ubekiweyo uza kuxhasa i-VBS Mutual Bank itsho ilungise iingxaki zayo zezimali iqhubeleke inikezela ngenkonzo eluntwini kunye nabo bagcinise imali yabo kuyo. IKhabhinethi isazibophelele kwiphupho layo lokuba icandelo lezimali livuvuleleke kubantu abahlukeneyo futhi liqalise iinguqu, oku kwenzeke ngaphandle kokubeka izimali zabantu ezigcinwe ezibhankini emngciphekweni.5. Iphulo lotyalo-mali5.1. IKhabhinethi iyalamkela iphulo i-‘CEOs Know’ eliqhutywa yiBrand South Africa, ibambisene neBusiness Leadership South Africa (i-BLSA), lokuthengisa uMzantsi Afrika njengelizwe elinamathuba amaninzi otyalo-mali.5.2. Oku kwakhela kwiziseko ezingundoqo zeli ezikumgangatho wehlabathi ezize neziko elinakho konke, i-InvestSA One-Stop Shop, izakhono zophando-nzulu, uphuhliso nokuqamba izinto ezintsha kunye neziseko zemizi-mveliso zokuxhasa abatyali-zimali. Amacandelo amatsha anamathuba avulelekile kuqoqosho lwaselwandle, kumandla ombane ohlaziyekayo, uqoqosho olungenzi monakalo kwindalo kunye namaphulo okukhangelwa kwesheli-gesi.5.3. Eli phulo liqhutywa ziZikhulu eziPhezulu zeziGqeba (ii-CEO) zeenkampani ezinkulu ezirhweba kwihlabathi ezilapha eMzantsi Afrika apho zithi zibalise ngezinto ezidibana nazo kunye namanye amaqithi-qithi afumanekayo ngokutyala imali eMzantsi Afrika.5.4. IKhabhinethi ikhuthaza bonke abemi boMzantsi Afrika ukuba mabavuselelwe ngulo moya woku-‘Thuma Mina’ ugqubayo kulo lonke eli, badlale eyabo indima ngokubalisa awabo amabali amnandi ngezinto abagagene nazo ukuze bancedise ekuthengiseni nasekubabazeni eli lizwe lize liqhubeleke nodumo lwalo lokwaziwa njengelizwe elithandwa ngabatyali-zimali.6. INkqubo yokuThenga kubaVelisi boMbane Abazimeleyo (i-IPP)6.1. IKhabhinethi ivile ngetyala elifakwe kwiNkundla ePhakamileyo yimibutho engekho phantsi kukarhulumente (ii-NGO) emibini elimalunga nesigqibo sikarhulumente sokutyikitya izivumelwano zee-IPP ezingama-27 zokuthenga umbane. Lo mba uza kuqukunjelwa yiNkundla ePhakamileyo ngomhla wama-27 kweyoKwindla ngowama-2018. Kuba sililizwe elihlonipha umgaqo-siseko kunye nemithetho yeli, ukutyikitywa kwezi zivumelwano kumisiwe.6.2. IKhabhinethi iyaqinisekisa ukuba izibophelele ekusombululeni iingxaki ezihambelana nezi nkqubo. INkqubo yokuThenga kubaVelisi Abazimeleyo boMbane oHlaziyekayo iza kuqinisekisa ukuba abathengi kweli lizwe bayawufumana umbane ongabizi kakhulu futhi nongenabungozi kokusingqongileyo, kwaye kuza kuzisa utyalo-mali olufunwa ngabomvu eMzantsi Afrika. Ezi projekthi ziza kudala imisebenzi esisigxina engama-61 600, futhi kule misebenzi, engama-95% iza kubanjwa ngabemi boMzantsi Afrika, kwaye iza kunikwa ulutsha ikakhulu.6.3. IKhabhinethi isazibophelele kwizivumelwano ezingqingqwa zentsebenziswano phakathi kukarhulumente necandelo labucala njengoko ngoku singena kwixesha lokusebenzisa iintlobo ezahlukeneyo zombane zale mihla kunye nobomi obungcono babo bonke abantu kweli. Oku kubalulekile kuba kuza kususa oku kungaqondi nokungaqiniseki kukhoyo ngeyona mithetho iza kulandelwa kweli, kuze kuwugcine uMzantsi Afrika ulilizwe elithandwayo ngabatyali-zimali becandelo lezamandla.7. I-Listeriosis7.1. IKhabhinethi ithi akuhlenga lungehlanga kwizihlobo neentsapho zabo babulewe yi-Listeriosis, kwaye inqwenelela abo balele ngandletyana-nye ngenxa yesi sifo ukuba bachache ngokukhawuleza. Bangaphezulu kwe-180 abantu abasweleke ngenxa yesi sifo baze babengama-940 abantu abafunyaniswe benesi sifo eMzantsi Afrika.7.2. IKhabhinethi iwaqhwabela izandla amalinge eSebe lezeMpilo, iZiko lesiSizwe leziFo ezoSulelayo (i-NICD) kunye noMbutho wezeMpilo weHlabathi (i-WHO) okunqanda intsholongwane ye-Listeriosis ukuba yande. Ukuphucula la malinge nangakumbi, uMphathiswa wezeMpilo, uGq Aaron Motsoaledi, uza kuba nentlanganiso neBhunga laBongikazi loMzantsi Afrika (i-SANC) ngoLwesine, umhla we-15 kweyoKwindla kowama-2018.7.3. IKhabhinethi iyawubona umsebenzi owenziweyo ekukhangeleni unobangela we-Listeriosis nasekuxeleleni uluntu ngaye. Ukuyalelwa kweevenkile ukuba ziyeke ukuthengisa ukutya okwenziwa kwimizi-mveliso emithathu yakwa-Enterprise no-Rainbow ehlela iimveliso zenyama – apho intsholongwane ye-Listeriosis ibhaqwe khona – kube linyathelo elikhulu kwimizamo yokuthintela ukunwenwa kwesi sifo. Esi sifo sifumaneka ekutyeni saqala ukubonwa ngeyeSilimela ngowe-2017.7.4. I-Listeriosis sisifo esiyingozi kodwa esithintelekayo esinokunyangwa siphele ngee-antibiotics. Abona bantu bahlaseleka lula sesi sifo ngoomama abakhuleleweyo, iintsana, abantu abadala kunye nabantu abanamajoni omzimba angomelelanga. Abantu ababonisa iimpawu zomkhuhlane, izihlunu ezibuhlungu, isicaphu-caphu okanye ukuhambisa mabaye kwagqirha okanye kwiklinikhi ekufutshane.7.5. IKhabhinethi inethemba lokuba esi sifo siza kuliwa sohlulwe kwaye icela abantu ukuba balandele le miqathango mihlanu xa bephethe ukutya:Hlamba izandla ngesepha namanzi phambi kokuphatha ukutya nasemva kokusebenzisa indlu yangasese;Ukutya kuphekisise futhi ungakutyi ukutya okungavuthisiswanga njengoko intsholongwane ye-Listeria isifa xa ukutya kuphekisisiwe;Ungaphathi ukutya okukrwada nokuphekiweyo ngexesha elinye;Ukutya kugcine kumaqondo obushushu afanelekileyo;Uqinisekise nokuba zonke iimveliso zobisi zibilisiwe uze ukutya okungaphekwayo ukuhlambe ngamanzi acocekileyo phambi kokuba ukutye okanye ukuhlambe ngamanzi aqale abiliswa.7.6. Abo bangaqinisekanga nge-Listeriosis bangaqhakamshelana ne-NICD ku-011 386 6400.8. Izibonelelo-mali zikarhulumente8.1. IKhabhinethi inikwe amagqabantshintshi ngamalungiselelo esele iwenzile i-Arhente yeziBonelelo zeNtlalo noMhlalapantsi kaRhulumente (i-SASSA) okuqalisa le nkqubo intsha yokubhatala imali yendodla nenkam-nkam ebantwini ngomhla woku-1 kuTshazimpunzi ngowama-2018. Oku kuhambelana nesigwebo esiwiswe yiNkundla yoMgaqo-siseko (i-ConCourt) esinyanzelise ukuba sandiswe esi sivumelwano sikhoyo ngoku noCash Paymaster Services (u-CPS) siqhube kude kufike umhla wama-31 kweyoKwindla ngowama-2018.8.2. IKhabhinethi iyaphinda iyazibophelela kwelokuba izimisele ukuhambisa izibonelelo-mali zikarhulumente, kuba amaphulo karhulumente okulwa indlala emi ngezi zibonelelo futhi zibuyisela nabantu bakuthi izidima zabo. IKhabhinethi yanelisekile yindlela aqhuba ngayo amalungiselelo kwaye iqinisekile ukuba imali yenkam-nkam iza kuhlawulwa kubantu bayo ngomhla woku-1 kuTshazimpunzi ngowama-2018.La makhadi ka-SASSA akhoyo ngoku aseza kusetyenziswa kude kufike inyanga yoMnga yowama-2018. Inkqubo yokutshintsha amakhadi ka-SASAA iza kuqhutywa ngendlela engenamagingxi-gingxi nengazikuphazaminisa inkqubo yokuhlawulwa kwemali yenkam-nkam. Bonke abantu abafumana imali yenkam-nkam baza kuyifumana imali yabo kwiindawo abaqhele ukuyifumana kuzo, eziquka iibhanki, iPosi yoMzantsi Afrika (i-SAPO) nasezivenkileni ezinkulu.8.3. IKhabhinethi icela bonke abo bangenazo ii-akhawunti zebhanki ukuba baye kwiPosi yoMzantsi Afrika ekufutshane nabo bayokuvula i-akhawunti. IKhabhinethi iyalele u-SASSA kunye neZiko lezoNxibelelwano nokuSasazwa koLwazi lukaRhulumente (u-GCIS), ukuba benze konke okusemandleni ukuqinisekisa ukuba abantu abamkela imali yenkam-nkam bayaziswa ngotshintsho olunokuthi lwenzeke ngeli thuba kutshintshwayo kwinkqubo yangaphambili yokusebenzisa u-CPS kusiwa kule intsha. IKhabhinethi izimisele ukuyihlonipha imiqathango nemiyalelo yesigwebo se-ConCourt. Ii-ofisi zika-SASSA ziza kuvulwa futhi ziza kukwazi nokuqwalasela izicelo ezitsha.8.4. IKhabhinethi icela abantu ngokubanzi, ingakumbi abo bamkela imali yenkam-nkam kunye neentsapho zabo, ukuba baqhakamshelane no-SASSA kule nombolo: 0800 60 10 11 okanye baye kwi-ofisi ka-SASSA ekufutshane ukuze bafumane ulwazi oluthe vetshe.9. Ukubhalisela uvoto9.1. IKhabhinethi nayo njengeKhomishini eziMeleyo yoNyulo (i-IEC) kunye noMongameli Cyril Ramaphosa ibabulela bonke abemi boMzantsi Afrika abalisabeleyo ikhwelo lokuba baphume ngobuninzi babo baye kubhalisela uvoto okanye baye kulungisa iinkcukacha zedilesi zabo kwiphulo lale veki iphelileyo lokubhalisela uvoto. Eli linye lamanqanaba abalulekileyo kumalungiselelo onyulo lukazwelonke nolwamaphondo oluza kubanjwa ngowama-2019.9.2. Abantu abazizi-2 767 139 bebonke baye kwizikhululo zovoto kule mpela-veki igqithileyo.9.3. Kubantu abangaphezulu kwizigidi eziyi-2.76 abaye kwizikhululo zovoto:Abangaphezulwana nje kwizigidi eziyi-1.3 babhalisile kwakhona kwizithili zovoto zabo ngoku;Abangaphezulu kwama-800 000 batshintshe izithili zovoto ababebhalise kuzo ngaphambili babhalisa kwezitsha;Abantu abamalunga nama-500 000 ibingabavoti abaza kuvota okokuqala;Kwaba bantu baza kuvota okokuqala, ama-82% ngabantu abaneminyaka yobudala engaphantsi kwama-30 futhi abamalunga nama-54% ibingabantu basetyhini;Abantu abaninzi ababebhalisa okokuqala ibingabephondo laseGauteng. Bebeyi-23.69%, baze balandelwe ngabephondo laKwaZulu-Natal bona abebeyi-18.78%, kuze iLimpopo yona ibinabantu abayi-17.03%. 9.4. Iphondo laseMpuma Koloni belinabona bantu baninzi bebephumile ukuyobhalisa. Bebeyi-87%, baze balandelwe ngabaseFreyistatha bona abebengaphezulwana nje kwi-82%, ize iKwaZulu-Natal, Limpopo kunye noMntla Koloni zona zibe ne-79%. Abantu abebephumile baya kubhalisa kwiphondo laseGauteng bebeyi-67.3%.9.5. I-IEC inike ingxelo ethi umqulu woluhlu lwabavoti ngoku unabavoti abazizi-26 250 939, into leyo ethetha ukuba le yi-75% yabantu bebonke abanelungelo lokuvota. La manani asekelwe kuqikelelo lweziko lezeeNkcukacha-manani zoMzantsi Afrika (i-StatsSA) lwabantu abakwiminyaka ekuvumelayo ukuvota.9.6. Abemi beli abangama-300 000 abaye kwizikhululo zovoto bayinxalenye yabavoti abaphantse babe zizigidi eziyi-2.8 i-IEC ibingenazo iidilesi zabo phambi kwale mpela-veki yobhaliso.9.7. Umqulu woluhlu lwabavoti oneenkcukacha ezichanekileyo wenza ukuba umqulu woluhlu lwabavoti uthembakale kwaye oku kudlala indima enkulu ukuphucula ulawulo lwethu lwentando yesininzi ngokuqinisekisa ukuba kukho unyulo olukhululekileyo, olungenzi makhwiniba futhi noluthembakeleyo.9.8. IKhabhinethi ihlaba ikhwelo kubo bonke abemi boMzantsi Afrika abangakhange bakwazi ukuya kwizikhululo zovoto zabo kule mpela-veki igqithileyo ukuba baye kwi-ofisi ye-IEC ekufutshane nabo baye kuqinisekise futhi balungise iinkcukacha zedilesi zabo. Kungenjalo, abo babhalisileyo bangasebenzisa iwebhusayithi ye-IEC eyile: www.elections.org.za/MyIEC nanina ukujonga nokulungisa iinkcukacha zabo zedilesi.10. Iminqweno emihle kwimbaleki uMhlengi Gwala10.1. IKhabhinethi nayo njengoMphathiswa wezeMidlalo noLonwabo, uNksz Thokozile Xasa, ibugxibha kabukhali ubundladiya nobundlavini obenziwe kwimbaleki eselula yeentlobo ezahlunekeyo zombaleko uMhlengi Gwala ngokuthi ahlaselwe ngesarha yetsheyina ngethuba ekhwele ibhayisekile kwiphondo laKwaZulu-Natal.10.2. IKhabhinethi inqwenelela le mbaleki ukuba ichache ngokukhawuleza kwaye ibulela nakoogqirha base-St Augustine Hospital abamnyangayo.Ulwaphulo-mthetho alwamkelekanga kwaphela kweli lizwe kwaye iKhabhinethi icela uluntu ukuba lusebenzisane nee-arhente zogcino-mthetho kuzingelwe ezi zigila-mkhuba zibanjwe.11. Imbalela ibhengezwe ngokusesikweni njengentlekele yesizwe11.1. Phantsi koMphathiswa woLawulo lweNtsebenziswano nezeMicimbi yeMveli, uMnu Zweli Mkhize, urhulumente uye wabhengeza ngokusesikweni ukuba sikwisimo yentlekele yesizwe ukuze sikwazi ukulwa ingxaki yembalelo nokunqogophala kwamanzi.11.2. IKhabhinethi ibulela ngokungazenzisiyo kwabo bantu eMzantsi Afrika baqhubekayo nokonga amanzi kwakunye nomsebenzi omhle kakhulu owenziwe yiKomiti yabaPhathiswa eJongene noMba weMbalela, kunye nawo onke amahlakani kuwo onke amaqoqo karhulumente nakwisizwe ngokubanzi, wokulwa nale mbalela ingapheliyo ithwaxa indawo ezithile kweli.11.3. Ngaphandle kokuba uMzantsi Afrika ulilizwe elinengxaki yokunqongaphala kwamanzi, iKhabhinethi iqinisekile ukuba siselilizwe elithandwa kakhulu ngabakhenkethi.B. Izigqibo zeKhabhinethi1. IKhabhinethi ivumile ukuba isiVumelwano esiLungisa isiHlomelo 1 (iNtsebenziswano kwezoTyalo-mali) sesiVumelwano soMbutho woPhuhliso lwaMazwe aseMazantsi e-Afrika (i-SADC) seziMali noTyalo-mali (i-FIP) masithiwe thaca ePalamente ukuze siqinisekiswe ngokusesikweni.1.1. Injongo ye-FIP kukulungelelanisa imigaqo-nkqubo yezimali neyotyalo-mali yaMazwe angamaLungu e-SADC ukuze ihambelane neenjongo eziphambili ze-SADC. Oku kuza kuqinisekisa naluphi na utshintsho kwimigaqo-nkqubo yezezimali neyotyalo-mali olwenziwe lelinye iLizwe eliliLungu alunyanzelise ukuba kwenziwe utshintsho olungafunekiyo kwimigaqo-nkqubo yamanye amaZwe angamaLungu.1.2. Ezi zilungiso zilungiselelwe ukukhusela ilungelo loorhulumente lokumisela imithetho eza kuba lunceda kubantu belo lizwe, futhi nokuqinisekisa ukuba amalungelo noxanduva lwabatyali-zimali nawoorhulumente ayahambelana.2. IKhabhinethi ivumile ukuba kungeniswe ePalamente imiThetho eyiYona isiSiseko eHlaziyiweyo neThiywe ngokuTsha yeZizwe eziManyeneyo (i-UN) yeNdlela yokuPhathwa kwamaBanjwa (“iMithetho kaNelson Mandela”).2.1. Ukunikwa igama elitsha kwemiThetho eyiYona isiSeko kuthiwe “yiMithetho kaNelson Mandela” kuhlonipha igama nemisebenzi yalowo wayenguMongameli, futhi nowachitha iminyaka engama-27 ethothoza entolongweni.2.2. Wongeziwe umxholo woSuku lweHlabathi lukaNelson Mandela, olubhiyozelwa ngaMazwe angamaLungu e-UN rhoqo ngomhla we-18 kweyeKhala, ukuba ngoku uquke ukulwela ukuphucula iimeko amabanjwa agcinwa phantsi kwazo ezintolongweni, ukufundisa amabanjwa ngokubaluleka kokuthatha inxaxheba kwizinto ezenziwa luluntu kunye nokuhlonipha nokuxabisa umsebenzi wabantu abasebenze ezintolongweni uthathwe njengokuba ngumsebenzi wenkonzo yezentlalo.2.3. Le mithetho iza kunceda uMzantsi Afrika ukuba ulikhawulezise iphulo lawo leenguqu ezifuna ukufikelela kwinkqubo yezoluleko yokuphuhlisa ehambelana nemigaqo nemimiselo yehlabathi.C. ImiThetho eYilwayo1. IKhabhinethi ikuvumile ukungeniswa ePalamente koMthetho oYilwayo wowama-2018 wokuThintela nokuLwa uLwaphulo-mthetho lweNtiyo neNtetho yeNtiyo. Lo Mthetho uYilwayo uneenjongo zokwenza ukuba ulwaphulo-mthetho oluphenjelelwe yintiyo nentetho yentiyo luthathwe njengetyala, kunye nokumisela amanyathelo okuthintela nokulwa ezi ntlobo zamatyala. Ulungiselelwe ukulwa ingxaki yobundlobongela obenziwa ebantwini kuba becalulwa. Uza kusabela ngqo kuxanduva loMzantsi Afrika olunikwe ngokwemithetho nemigaqo-nkqubo yehlabathi yamalungelo oluntu.2. IKhabhinethi ivumile ukuba ungeniswe ePalamente uMthetho oYilwayo wowama-2018 weZiko leSizwe lezaKhono zobuChwepheshe i-iKamva (i-INeSI). Lo Mthetho uYilwayo unika amagunya okuba kumiselwe i-iNeSI njengequmrhu elisemthethweni elinemithetho yalo elilawulayo ukuze kungenelelwe kule ngxaki yokunqongophala kwezakhono zale mihla zobuchwepheshe kweli lizwe. Ukuphuhliswa kwezakhono zobuchwepheshe kubonwa njengomnye wemiba ekhokeliswe phambili ngulurhumente kumalinge okwakha uqoqosho oluxhanyulwa ngumntu wonke, kunye nokwakha urhulumente onezakhono nogxininisa kuphuhliso.I-iNeSI iza kusebenza njengequmrhu lesizwe elikhokela utshintsho, kumaphulo okuxhobisa abantu namasebe karhulumente ngezakhono zobuchwepheshe bale mihla.3. IKhabhinethi ikuvumile ukungeniswa ePalamente koMthetho oYilwayo wowama-2018 weNzululwazi ngeeMeko zaseLwandle, i-Hydrography. Lo Mthetho uYilwayo wenzelwe ukunika i-Ofisi yeNgcali yoMkhosi ngeeMeko zaseLwandle, i-Hydropher, isidima negunya elisemthethweni. Le Ofisi iyinxalenye yeSebe lezoKhuselo (kuMkhosi woMzantsi Afrika waseLwandle) yabakho oko eMzantsi Afrika kwaqaliswa ngeenkonzo zenzululwazi ngeemeko zaselwandle.Lo Mthetho uYilwayo uza kwenza iNgcali yoMkhosi yeeMeko zaseLwandle yoMkhosi waseLwandle woMzantsi Afrika ukuba yaziwe futhi ihlonitshwe njengeNgcali yoMkhosi yeSizwe yeeMeko zaseLwandle. Uza kuqinisekisa ukuba umsebenzi wecandelo leenkonzo zenzululwazi ngeemeko zaselwandle waziswa ngokusesikweni futhi ubhaliswa ngokusemthethweni. Oku kuhambelana nemigaqo yoMbutho weHlabathi wezaseLwandle (i-IMO) kunye nesiVumelwano seHlabathi sokuKhuselwa kwaBantu eLwandle, esisisivumelwano sehlabathi ngemiba yaselwandle esinika imiqathango nezikhokelo emazilandelwe zokhuseleko xa kusakhiwa iinqanawa nezixhobo ezisetyenziswa kwiinqanawa ezirhweba elwandle kwakunye nendlela ezisetyenziswa ngayo.D. Imisitho ezayo1. INyanga/uSuku lwamaLungelo oLuntuImibhiyozo yeNyanga/yoSuku leSizwe lwamaLungelo oLuntu iza kubanjwa phantsi komxholo othi: UNyaka kaNelson Rolihlahla Mandela: ukukhuthaza nokubethelela uthando lwamalungelo oluntu kwisizwe siphela”.Umsitho wesizwe uza kubanjwa ngomhla wama-21 kweyoKwindla ngowama-2018 eGeorge Thabe Cricket Pitch, eSharpeville eVereeniging. IKhabhinethi ihlaba ikhwelo kuye wonke umntu ukuba aluhloniphe olu suku. Olu suku lubhiyozela imizamo namalinge enziwe nguMzantsi Afrika ukulwela amalungelo oluntu kwaye luhlonipha amaqhawe afana noMadiba namanye awawayo anikela ngobomi bawo esilwela le nkululeko siyixhamlayo namhlanje.2. IVeki yeSizwe yokuGxininisa kwiiMbizoIVeki yeSizwe yokuGxininisa kwiiMbizo iza kubanjwa ukusuka ngomhla wesi-9 ukuya kowe-15 kuTshazimpunzi kowama-2018 phantsi komxholo othi: “Sisonke siqhubela uMzantsi Afrika phambili”. Kulo nyaka, iveki yokugxininisa kwiimbizo iza koyama kakhulu kumbhiyozo wemiNyaka eliKhulu yokuZalwa kukaMandela, phantsi komxholo othi: “Yiba ngumzekelo wemisebenzi yakhe”. IKhabhinethi nooSekela-Baphathiswa baza kubamba iindibano zokufakana imilomo nokubonisana noluntu kwiindawo ezahlukeneyo kweli lizwe. Iinkcukacha ngemihla neendawo abaPhathiswa abahlunekeneyo abaza kuya kuzo ziza kwaziswa kwalapha ekuhambeni kwexesha.3. Ingqesho yolutsha  3.1. UMongameli Ramaphosa kulindeleke ukuba amisele iphulo elilingwayo leeNkonzo zokuQeshwa koLutsha kwiziko iRiversands Incubation Hub eDiepsloot ngomhla wama-27 kweyoKwindla ngowama-2018. Eli phulo, lenziwa ngokubambisana phakathi kwecandelo labucala, lilungiselelwe ukuxhobisa ngezakhono abantu abatsha abasisigidi kule minyaka mihlanu izayo batsho bakwazi ukuthatha inxaxheba ngamandla kuqoqosho weli, nokuba baza kuba bengabasebenzi okanye benamashishini wabo okanye beqhubeleka nezifundo zabo.4. Uhambo lwaseburhulumenteni oluya eMozambique naseZimbabweUMongameli Ramaphosa uza kuthatha uhambo lwaseburhulumenteni oluya kwiRiphablikhi yaseMozambique nakwiRiphablikhi yaseZimbabwe ngoMgqibelo, umhla we-17 kweyoKwindla ngowama-2017. Olu hambo luya kula mazwe liza kugxininisa ikakhulu ekuqiniseni ubudlelwane nala mazwe akhankanywe apha ngasentla.UMongameli uza kubamba neengxoxo ngemiba yoxolo nokhuselo kulo mmandla nakwilizwekazi futhi uza kuphinda agwadle eminye imiba edla la mazwe.E. Imiyalezo1. IKhabhinethi imqhwabela izandla uNtsiki Biyela, umntu wasetyhini wokuqala eMzantsi Afrika ukuba ngumdidiyeli olichule lokwenza iwayini nothe waqalisa ukuvelisa uhlobo lwewayini phantsi kwegama lakhe. Eli gqiyazana linesidanga kwi-Viticulture elasiphumelela kwiDyunivesiti yaseStellenbosch futhi nelineminyaka eli-13 yamava omsebenzi ngaphezulu, iwayini zakhe ebizwa ngokuba yi-Aslina Wines iza kuthengisa iibhotile ezingama-12 000 e-United States of America, Germany, Taiwan naseGhana kulo nyaka wama-2018.2. IKhabhinethi imothulela umnqwazi uCaster Semenya ngokwaphula irekhodi loMzantsi Afrika lomgama oyi-1 000m ebekusele kuyiminyaka engama-35 lihleli kumdyarho weembaleki i-Athletix Grand Prix ububanjelwe eTuks ePitoli. Eli gqiyazana liphumelele lo mdyarho ngokubaleka ixesha eliyi-2:35:44, esophula irekhodi lika-Ilze Wicksell lowe-1985, ngexesha eliphantse libe yimizuzwana emibini yonke. IKhabhinethi iyamncoma uCaster nangokuzalisekisa iphupha lakhe lokuphumele iziqinisekiso zemfundo zasedyunivesiti ngokuthi aphumelele i-Diploma in Sports Science kwiDyunivesiti yaseMntla Ntshona ePotchefstroom.3. IKhabhinethi ithi tutwini kwizihlobo nosapho leLungu eliBekekileyo lePalamente, uLoliwe Fazeka, osweleke kwingozi yemoto eMpuma Koloni, kule veki iphelileyo.4. IKhabhneithi ithi akuhlanga lungehlanga kwizihlobo nezalamane zikaNozakuzaku woMzantsi Afrika eSweden, uNksz Faith Radebe, osweleke ngoLwesibini, umhla we-13 kweyoKwindla ngowama-2018. Wayekhe wasebenza njengoMhloli-Jikelele wezobuNtlola eMzantsi Afrika.F. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1. UGq Philemon Mjwara njengoMlawuli-Jikelele weSebe lezeNzululwazi nobuChwepheshe, isivumelwano sakhe sengqesho sandiswe ngesithuba seminyaka emithathu, ukusukela ngomhla woku-1 kuTshazimpunzi ngowama-2018.2. UNksz Memme Sejosengwe njengoNobhala-Jikelele kwi-Ofisi yeJaji eyiNtloko. Uza kuqala ukusebenza ngomhla woku-1 kuTshazimpunzi ngowama-2018.3. UNksz Thuli E Radebe, njengoMlawuli oPhezulu kwiziko iCentre of Public Service Innovation ixesha elongezelelwe ngesithuba esizinyanga ezintandathu kwisivumelwano sakhe sengqesho.4. UMnu Thilivhali Archibald Ramawa njengeGosa eliyiNtloko leziMali (i-CFO) kwiziko iNational Electronic Media Institute of South Africa.5. IBhodi yeSentech SOC Limited:a. UMnu Magatho Mello (uqeshiwe kwakhona njengomlawuli ongeyonxalenye yesigqeba solawulo nanjengoSihlalo);b. UMnu Lumko Mtimde (ukuqeshwa kwakhona njengomlawuli ongeyonxalenye yesigqeba solawulo);c. UGq Sandile Malinga (umlawuli ongeyonxalenye yesigqeba solawulo); kunyed. noNksz Elizabeth Malaka (umlawuli ongeyonxalenye yesigqeba solawulo).6. IBhodi yeBroadband Infraco:a. UMnu Mandla Ngcobo (uqeshiwe kwakhona njengomlawuli ongeyonxalenye yesigqeba solawulo nanjengoSihlalo);b. Ms Nokuthula Selamolela (uqeshiwe kwakhona njengomlawuli ongeyonxalenye yesigqeba solawulo);c. Mr Gift Mphefu (umlawuli ongeyonxalenye yesigqeba solawulo);d. Ms Zandile Matilda Kabini (umlawuli ongeyonxalenye yesigqeba solawulo); kunyee. noNksz Jennifer Schreiner (umlawuli ongeyonxalenye yesigqeba solawulo).7. IBhodi ye-SAPO:a. uMnu Comfort Ngidi (uqeshiwe kwakhona njengoSihlalo);b. Ms Nomahlubi Simamane (uqeshiwe kwakhona njengoSekela-Sihlalo);c.  U-Adv Juliana Galetlane Rasethaba (umlawuli ongeyonxalenye yesigqeba solawulo); kunyed. noGq Charles Nwaila (umlawuli ongeyonxalenye yesigqeba solawulo).Imibuzo:Nksz Phumla Williams – IsiThethi seKhabhinethi esiliBambela (GCIS)Iselula: 083 501 0139"
INgxelo yeNtlanganiso yeKhabhinethi yoMhla wama-25 kuTshazimpunzi wowama-2018,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/xh/speeches/statement-cabinet-meeting-25-april-2018-26-apr-2018-0000,"IKhabhinethi ibibambe intlanganiso ngoLwesithathu, umhla wama-25 kuTshazimpunzi ngowama-2018 eTuynhuys, eKapaA. Imiba EnguNdaba-mlonyeni1. Imingcwabo yamagqala nezidwangube1.1. IKhabhinethi ibamba ngazibini kubo bonke abantu behlabathi, ingakumbi abemi boMzantsi Afrika ngokuthumela amazwi ovelwano, baphume ngendlu baye kukhusa imiqolo bekhunga esi sizwe ngethuba kuwe umth'omkhulu, imbokodo ngokwayo, uMama Winnie Madikizela-Mandela, ingwevu yaseMaNtakwendeni nekwaligqala loMzabalazo, uGq Zola Skweyiya kunye netshantliziyo elalilwela amalungelo abasebenzi u-Archie Sibeko.1.2. Ezi ngangalala zanikela ngobomi bazo kwidabi lokulwela uMzantsi Afrika ongcono kwaye umlisela nomthinjana weli baqamela futhi befunda lukhulu kwimisebenzi yabo.  1.3. IKhabhinethi nayo njengoMongameli Cyril Ramaphosa imothulela umnqwazi unkonka kwezozakuzo nongasekhoyo, uNozakuzaku uGeorge Nene, osebenzele eli lizwe ngokuzinikela futhi enomsebenzi ongenachaphaza ngethuba eselubhacweni etyhutyha lo mmandla neli lizwekazi liphela ehambisa ivangeli yomzabalazo wenkululeko yoMzantsi Afrika.2. Izidube-dube zaseMntla Ntshona2.1. IKhabhinethi iyigwadlile imeko emaxongo eyambethe iphondo laseMntla Ntshona, echaphazele ukuhanjiswa kweenkonzo ezininzi, ingakumbi iinkonzo zezempilo. Njengorhulumente onenkathalo, iKhabhinethi ivume amanyathelo akhawulezileyo okungenelela amabini ukuze kubuyiselwe uzinzo kweliya phondo.2.2. IKhabhinethi ivumile ukuba kusetyenziswe iCandelo 100(1)(b) loMgaqo-siseko weRiphablikhi yoMzantsi Afrika wowe-1996 ukuze kulungiswe le ngxaki, ingakumbi kwicandelo lezempilo. Iinjongo eziphambili zeli nyathelo:kukubuyisela ukuthembana phakathi kukarhulumente nabasebenzikukuncedisa iphondo likwazi ukuphucula iinkqubo zalo zokusebenza zikwazi ukumelana nale mingeni mitshakukuqinisekisa ukuba indlela ekusetyenzwa ngayo iyahambelana nemithetho karhulumente.kukuzisa uzinzo kwicandelo lezabasebenzi, kubuyiselwe iindlela ezihanjiswa ngayo iinkonzo kwimo yesiqhelo, kuqinisekiswe ukuba abasebenzi bakhuselekile kuze kuphuculwe nendlela eziphathwa zize zisetyenziswe ngayo izimali.2.3. IKhabhinethi imisele neqela labaPhathiswa eliza kuya eMntla Ntshona liyokusabela lizivele ngokwalo eyona nto iyintsusa nengunobangela wezi zidube-dube. Kulindeleke ukuba eli qela lingenise ingxelo kwezi veki zimbini zizayo. Le ngxelo iza kunceda kutsho kwazeke ukuba ngawaphi na amanye amanyathelo okungenelela afunekayo.  2.4. AbaPhathiswa abakweli qela nguMphathiswa wezokuCwangcisa, ukuHlola nokuVavanya (onguMququzeleli); owezeMpilo, owezeziMali, owoLawulo lweNtsebenziswano neMicimbi yezeMveli kunye nabaPhathiswa abakwiNtlanganisela yezobuLungisa, ukuThintelwa koLwaphulo-mthetho noKhuseleko.2.5. Nangona iKhabhinethi iziva izikhalazo eziphakanyiswa luluntu, izigxeka kabukhali izenzo zobundlobongela, zokutyhuthulwa kweevenkile kunye nokonakaliswa kweempahla ebezihamba nezi zidube-dube kwezinye iindawo zeli phondo.3. Iingxoxo zemivuzo yabasebenzi bakarhulumente3.1 IKhabhinethi inikwe amagqabantshintshi ngeendlela eziqhuba ngayo iingxoxo zemivuzo. IKhabhinethi icele iSebe lezabaSebenzi bakaRhulumente noLawulo kunye nekomiti egunyazisayo ukuba bagxabha-gxabhise kusonjululwe la maqhina kuxingwe kuwo.4. Ugwayimbo lwabaqhubi beebhasi.4.1. IKhabhinethi ihlaba ikhwelo kubo bonke abachaphazelekayo kwicandelo lezothutho ukuba benze konke okusemandleni baphelise ugwayimbo oluqhutywa kuzwelonke lwabaqhubi beebhasi. Sicela onke amaqela achaphazelekayo ukuba abuyele kwizithebe zeengxoxo ukuze kukhangelwe izisombululo eziza kwanelisa bonke abachaphazelekayo kunye nesizwe ngokubanzi.5. Ubundlobongela eMoses Mabhida Stadium.5.1. IKhabhinethi izigxeka kabukhali izenzo zobundlobongela kunye nezokonakaliswa kwempahla ngabalandeli bebhola ekhatywayo emva kokuba betyhoboze bangena ebaleni ekudlalelwa kulo eMoses Mabhida Stadium eDurban ngethuba kubanjwe umdlalo we-Premier Soccer League kule mpelaveki sivela kuyo.5.2. Ii-arhente zogcino-mthetho ziyacelwa ukuba ziqinisekise ukuba bonke abo bachaphazelekayo kwezi zenzo zobundladiya nezobundlobongela ngethuba kubanjwe lo mdlalo bajongane nengqumbo yomthetho.5.3. IKhabhinethi iphakamisa ukuba kwenziwe uphando olukhawulezileyo nokuba kuqaliswe iinkqubo ezingqingqwa zokuqinisekisa ukuba ababukeli kunye namagosa akhuselekile emidlalweni. Icela bonke abathathi-nxaxheba ukuba baluxhase olu phando ukuze kuthintelwe izenzo ezifana nezi ngenye imini.6. Izikhululo zosasazo zoluntu6.1. IKhabhinethi iyasamkela isivumelwano ekufikelelwe kuso sokuba ziphinde zivulwe izikhululo zosasazo zoluntu ezili-15 ebezicinyiwe zanqunyanyiswa nguSentech ngenxa yokuba zingayibhatalanga imali yokufumana amaza osasazo ngeli thuba kusakhangelwa izisombululo eziza kuthintela imeko efana nale.  6.2. Isivumelwano kuye kwafikelelwa kuso emva kokuba urhulumente edibene noSentech, i-National Community Radio Forum, i-Arhente yoKwahlukahlukana kunye noPhuhliso lwamaJelo eeNdaba (i-MDDA) kunye noMbutho oziMeleyo wezoNxibelelwano waseMzantsi Afrika (i-Icasa),  6.3. Izikhululo zosasazo zoluntu zingamaqonga onxibelelwano abaluleke kakhulu axhobisa uluntu ngolwazi nasebenza njengezixhobo zokwakha isizwe esinolwazi. Onke la maqela avumile ukuba kuphindwe kubuyelwe etafileni ngokukhawuleza ukuze kuphekwe isisombululo esiza kusebenza ixesha elide nesiza kukhokelela ekubeni ezi zikhululo zosasazo zingaphindi zibe semngciphekweni.7. INdibano yeeNtloko zooRhulumente baMazwe Ayesakuba ngamaThanga7.1. IKhabhinethi iyavuyiswa kukwamkelwa kweNkqubo yokuSebenza yaMazwe Ayesakuba ngamaThanga yale minyaka mibini izayo.7.2. UMongameli Ramaphosa ebekhokela iGqiza loMzantsi Afrika ebeliye kwiNtlanganiso yeeNtloko zooRhulumente baMazwe Ayesakuba ngamaThanga (i-CHOGM) phantsi komxholo othi: ""Ukusebenzela iKamva Lethu Sonke"" ebibanjwe ukusuka ngomhla we-19 ukuya kowe-20 kuTshazimpunzi ngowama-2018.7.3. Ngelinge lokuzama ukwenza uMzantsi Afrika ukuba ube lilizwe eliphambili emazweni asahlumayo elithandwa ngabatyali-zimali, uMongameli Ramaphosa uye wenza intetho kwiQumrhu leeNkokeli zase-Afrika leQonga lezoShishino loMbutho waMazwe Ayesakuba ngamaThanga, waza wabamba neengxoxo kunye nabatyali-zimali neenkokeli eziphezulu zezoshishino. Uye wamema nabatyali-zimali abaphambili kunye neenkokeli zezoshishino ukuba zizimase iNgqungquthela yezoTyalo-mali elindwe ngabomvu eza kubanjwa emaphelo alo nyaka.7.4. IGqiza loMzantsi Afrika, likhokelwa nguMongameli Ramaphosa, liphinde lasebenzisa i-CHOGM lacela amazwe ebezimase lo msitho ukuba axhase umkhankaso woMzantsi Afrika wokuba lilungu leBhunga loKhuselo leZizwe eziManyeneyo (i-UN) ukusuka ngonyaka wama-2019 ukuya kowama-2020. Ulonyulo lweli lizwe eliza kuba lilungu leli Bhunga luza kubanjwa ngomhla wesi-8 kweyeSilimela ngowama-2018 eNew York, e-USA.8. Utyalo-mali8.1. IKhabhinethi iyakwamkela ukuchongwa kwabathunywa abakhethekileyo bezotyalo-mali ukuba bafakane imilomo bebonisana nabatyali-zimali balapha ekhaya nabamazwe angaphandle ngamathuba ezoqoqosho akhoyo eMzantsi Afrika.8.2. Aba bathunywa banikwe umsebenzi wokupheka amaqhinga okutsala utyalo-mali besebenzisa amacebo angqalileyo nangazikubiza mali ininzi. Eli phulo lokutsalela utyalo-mali kweli liza kufikelela kuvuthondaba xa kubanjwe inkomfa yotyalo-mali ekupheleni kwalo nyaka apho kuza kuqokelelwa imali eyitriliyoni yeerandi kule minyaka mihlanu izayo.9. Ukuphehlelelwa kweziko elinguNtozonke le-InvestSA laseGauteng9.1. IKhabhinethi ikhuthaza abatyali-zimali beli kunye nabamazwe angaphandle ukuba bazisebenzisa izixhobo zotyalo-mali ezikumaZiko angooNtozonke amaPhondo avulwa kulo lonke eli - elisanda ukuvulwa yiZiko elinguNtozonke le-InvestSA lseGauteng.-9.2. Inkqubo yamaZiko angooNtozonke e-InvestSA yinkqubo kamongameli elungiselelwe ukukhuthaza nokuncedisa kumaphulo otyalo-mali eMzantsi Afrika. La maZiko angooNtozonke e-InvestSA avuliwe futhi ayasebenza kwiphondo laKwaZulu-Natal nelaseNtshona Koloni.9.3. La Maziko oTyalo-mali angooNtozonke aza kuvulwa kuwo onke amaphondo kwaye aza kusebenzisana nemimandla yezoqoqosho ekhethekileyo, ii-arhente zotyalo-mali zamaphondo, oomasipala kunye namasebe karhulumente afanelekileyo aphambili kwimiba yokuqulunqwa kwemithetho, ubhaliso lwamashishini kunye nokukhutshwa kwamaphepha-mvume neelayisenisi.10. Amakhadi amatsha asePosini, u-SASSA nasePostbank10.1. IKhabhinethi iyalamkela iphulo elibe yimpumelelo lokukhupha amakhadi amatsha akwa-SASSA kwiiposi ezithile eNtshona Koloni aza kuvumela abantu abamkela imali yenkam-nkam ukuba batshintshe la makhadi banawo ngoku ngamatsha asePosini, kwa-SASSA nasePostbank.10.2. Abantu abamkela imali yenkam-nkam kunye nabo banamakhadi baza kukwazi ukusebenzisa la makhadi banawo ngoku kude kufike inyanga yoMnga kulo nyaka. Noko kunjalo, iKhabhinethi icela abantu abamkela imali yenkam-nkam ukuba batshintshe amakhadi wabo amadala ngokuthi baye kwii-ofisi yakwa-SASSA okanye ePosini ekufutshane. Bangaqalisa ukwenza oku ukusuka ngomhla wesi-2 kuCanzibe kude kube sekupheleni kweyoMsintsi kulo nyaka wama-2018.11. EzeMfundo ePhakamileyo11.1. IKhabhinethi iyawubulela umgama osele uhanjiwe kwiphulo lokuqalisa ngemfundo yasimahla njengoko kucacisiwe nguMphathiswa weMfundo ePhakamileyo noQeqesho. Isibhengezo esenziwe malunga nochatha omhle kakhulu kwimali eyabelwe u-NSFAS yasuka kwiibhiliyoni eziyi-9,849 zeerandi yaya kutsho kwiibhiliyoni ezingama-35,321 zeerandi ngowama-2020/21 kubonakalisa ukuba uRhulumente uzibophelele futhi uzimisele ngenene ukunceda abafundi abaphuma kumakhaya angathathi ntweni nabo banabazali abamkela imivuzo ephantsi.12. INkqubo yokuXhasa ii-SMME12.1. IKhabinethi iyakuxhasa ukuphehlelelwa kwephulo lokuDala imiSebenzi kusetyenziswa iNkqubo yokuXhasa amashishini amancinci, aphakathi namancinane (ii-SMME), eyinkqubo eqhutywa ngokubambisana phakathi kweSebe loPhuhliso lwamaShishini amaNcinci neManyano yaMazwe aseYurophu (i-EU).12.2. Le nkqubo iza kuncedisa ii-SMME ngeenkonzo zophuhliso lwamashishini, izinike iingcebiso ngeendlela zokukhangela abantu neendawo ezintsha anokuthengisa kuwo iimveliso zawo, iphucule neendlela ezifaka ngayo izicelo zokuncediswa ngemali, ize iwancedise nangeendlela zokulawula nokuphatha kunye nokufunda ngemiba enxulumene nemithetho elawula amashishini amancinci.   13. EzeNzululwazi noboChwepheshe13.1. IKhabhinethi ibaqhwabela izandla bonke abo badlale indima ngethuba kusakhiwa i-ZACUBE-2, eyiyeyona sathelayithi inobuxhaka-xhaka obuninzi nobona bubobale mihla kwi-Afrika iphela. I-ZACUBE 2, enobunzima obuyi-4kg yayilwa yaze yenziwa yi-Cape Peninsula University of Technology (i-CPUT) kunye ne-French South African Institute of Technology, kwaye iphantsi kolawulo lwe-Arhente yeSizwe yoMzantsi yeNzululwazi ngezaseMajukujukwini - incediswe ngemali ephuma kwiSebe lezeNzululwazi nobuChwepheshe. Yisathelayithi yesibini kwezi ntlobo zesathelayith zincinci ukwakhiwa e-CPUT.  13.2. Le sathelayithi ithunyelwe e-India ukuze ize kusukela khona ukuya emajukujukwini. Ngethuba isemajukujukwini iza kuqokelela ulwazi neenkcukacha ukuze kuvuleke amathuba ohlumo loqoqosho kuqoqosho lwaselwandle. Le sathelayithi iza kudlala indima emandla kwiphulo i-Operation Phakisa: uQoqosho lwaseLwandle ngokuthi iqokelele ulwazi ngazo zonke izinto ezenzekayo kwiilwandle zeli, futhi ibone neendawo ezisemngciphekweni wokutshiswa yimililo yamadlelo namahlathi.14. INdibano yezeMigodi ebibanjelwe KwaZulu-Natal14.1. IKhabhinethi iyazamkela iziphumo zeNdibano yezeMigodi ebibanjwe KwaZulu-Natal yaqhuba iintsuku ezimbini, apho abathunywa baye bagwadla imiba enokunceda ukuze kuziswe utshintsho kwicandelo lemigodi kuze kuvulwe namathuba akhoyo kweliya phondo lamashishini abandanyekayo kwiimiveliso zemigodi.14.2. Icandelo lezemigodi lelinye lamacandelo aphambili anokusinceda ukuba sitshintshe uqoqosho lweli kwaye iKhabhinethi ihlabe ikhwelo kwiinkampani zemigodi, abasebenzi kunye noluntu ukuba basebenzisane nangakumbi ukuze eli candelo lizinze.B. Izigqibo zeKhabhinethi1. IKhabhinethi isivumile isiCwangciso-sikhokelo sokuHlola nokuVavanya soMgaqo-nkqubo weSizwe wezoLutsha (i-NYP) wowama-2015-2020. Esi sicwangciso-sikhokelo siza kusebenza njengosixhobo sokukhuthaza ukuphendula nokusebenza ngobunono ukuze kuphunyezwe iinjongo ze-NYP 2020. Injongo yalo mgaqo-nkqubo kukuphucula indlela osebenza ngayo kunye nekuhanjiswa ngayo iinkonzo ingakumbi ngokuphathelene neenkqubo zezolutsha.2. IKhabhinethi ikuvumile ukubanjwa kweNkqubo yoNyaka yeNyanga ye-Afrika ngenyanga kaCanzibe phantsi komxholo othi: ""UNyaka kaNelson Mandela - Ukwakha i-Afrika eNgcono neHlabathi eliNgcono"". Ngenyanga kaCanzibe kubhiyozelwa imisebenzi emihle neyimpumelelo eyenzekileyo kuphuhliso lwe-Afrika. Imibhiyozo eza kufikelela kuvuthondaba ngoSuku lwe-Afrika ngomhla wama-25 kuCanzibe, umhla owabekwa ngokusesikweni yiManyano yaMazwe ase-Afrika (i-AU) kwaye ubhiyozelwa yi-Afrika iphela.3. IKhabhinethi inikwe amagqabantshintshi ngengxelo kunye namanyathelo okungenelela enziweyo malunga nemeko yokuxhatshazwa ngokwesondo, impatho-mbi kunye namatyala okuziphatha kakubi kakhulu abekwe amajoni oMbutho weSizwe wezoKhuselo woMzantsi Afrika (i-SANDF) ayinxalenye yePhulo lwe-UN lokuZisa uZinzo elityalwe eDemocratic Republic of Congo.3.1. Nangona iKhabhinethi yanelisekile ngamanyathelo okungenelela athathiweyo okulungisa lo mkhuba wokuxhaphaza, ilugxeka kabukhali naluphi na uhlobo lokuxhaphaza ngokwesondo kwakunye nemikhuba yokuziphatha kakubi eyenziwa ngamalungu e-SANDF kwezo ndawo atyalwe kuzo.3.2. Kuye kwathunyelwa igqiza ukuba liye kuphanda ezi zityholo. Nangona amanye amatyala sele exoxwe agqitywa, amanye sele esezinkudleni zezomkhosi. Lonke uphando olwenziweyo beliqhutywa ngokwemigaqo yomthetho wasemkhosini futhi beluqhutywa ngendlela eselubala neyanelisayo.3.3. UMzantsi Afrika, njengesiqhelo, uza kuqhubuleka nokuyithathela amanyathelo akhawulezileyo imikhuba efana nale. Ukungaziphathi kakuhle kunye nezenzo zolwaphulo-mthetho kumalungu e-SANDF kulihlazo elibi futhi akusoze kunyanyezelwe. Abo baphula umthetho baza kohlwaywa kulandela imiGaqo yokuziPhatha kunye nemiGaqo yokuziPhatha yaseMkhosini.3.4. IKhabhinethi iphinde yakuxhasa ukuqukunjelwa koMthetho osaYilwayo wokuziPhatha eMkhosini, olungiselelwe ukujonga nemiba yokuziphatha ngokubanzi kwi-SANDF kuquka nokucaciswa kakuhle kokuxhatshazwa ngokwesondo kunye nesigwebo esisesona sincinci sinyuse siye kutsho kwiminyaka elishumi.  C. ImiThetho esaYilwayo1. IKhabhinethi ikuvumile ukupapashwa koMthetho osaYilwayo wokuLawulo kweeMveliso zeCuba kunye neeNdlela zokuTshaya ngeziXhotyana zoMbane wowama-2017 kwiPhephandaba loMbuso ukuze luntu luhlomle.Lo Mthetho uyiLwayo uza kungena endaweni yoMthetho wokuLawulwa kweeMveliso zeCuba, wowe-1993 (uMthetho uNombolo 83 wowe-1993) ukuze usebenzele ukukhusela impilo yoluntu kunye nokulungelelanisa umthetho wokulawula icuba woMzantsi Afrika kunye nesiVumelwano sesiCwangciso-sikhokelo soMbutho weHlabathi wezeMpilo (i-WHO) malunga noLawulo lweCuba. Ulungisa imiba ephathelene nokutshaya ngaphakathi kwizakhiwo zikawonke-wonke, indlela abekwa ngayo amacuba ezishelufini ezivenkileni, ukusetyenziswa kwemidiza yombane kunye nokuqaliswa kweendlela yokuqinisekisa ukuba amaqokobhe ecuba angabinamibhalo namifanekiso ngaphandle.2. IKhabhinethi ikuvumile ukupapashwa koMthetho osaYilwayo wesiCwangciso-sikhokelo esiHlanganisiweyo sowama-2018 kwiPhephandaba loMbuso ukuze uluntu luhlomle. Lo Mthetho usaYilwayo ulungiselelwe ukukhuthaza ukuba kucwangciswe ngendlela ehambelanayo nesebenzisanayo kuwo wonke amaqoqo karhulumente, maqoqo lawo asebenza ngendlela exhomekekeleneyo. Lo Mthetho uyiLwayo wenzelwe nokukhuthaza ukuba makusetyenzwe ngokubambisana ukuze isiCwangciso seSizwe soPhuhliso (i-NDP) sibe yimpumelelo.Ukwenza ukucwangciso kube yinxalenye yemisebenzi yamaziko namaqoqo ahlukeneyo kuhambelana ne-NDP kwaye kulungiselelwa ukuzaliseka isiCwangciso-sikhokelo esiQiqisisiweyo sesiGaba esiPhakathi sowama-2014-2019 ukuze kuqulunqwe iindlela zokuxhobisa abasebenzi boMbuso ngezakhono futhi izicwangciso ezenziwayo zilungiselelwe ixesha elide. Uza kwenza ukuba xa kukho iingxaki nemingeni evelileyo uMbuso ukwazi ukuqubisana nayo ngokusebenzisana nangokubambisana indlela iza kuthi ikhuthaze ukuba kubekho utshintsho kumaqumrhu namasebe karhulumente. Olu tshintsho lubalulekile kuqoqosho oluxhanyulwa ngumntu wonke, kunye nokuphuhlisa abasebenzi beli lizwe senze ulawulo lwentando yesininzi nalo luqine.D. Imisitho Ezayo1. USuku lweNkululekoIKhabhinethi ibaqhwabela izandla bonke abemi boMzantsi Afrika kunye namacandelo athatha inxaxheba ngeendlela ezahlukeneyo kwimibhiyozo yeNyanga yeNkululeko. UMongameli Ramaphosa uza kube esisithethi sembeko kumbhiyozo woSuku lweSizwe leNkululeko oza kubanjwa ngomhla wama-27 kuTshazimpunzi kowama-2018 eDr Petrus Molemela Stadium eBloemfontein, kwiphondo laseFreyistatha phantsi komxholo othi: ""UNyaka kaNelson Mandela: sisendleleni ezalisekisa izithembiso zenkululeko yethu sisebenzisa iinguqo ezimandla kwezentlalo nezoqoqosho.""Lo msitho uza kulandelwa ngumsitho wowama-2018 weeMbasa zeSizwe wona oza kubanjwa ngoMgqibelo, umhla wama-28 kuTshazimpunzi ePitoli, apho uMongameli Ramaphosa eza kuwonga abantu abafanelekileyo nge-Order of  the Baobab, i-Order of Ikhamanga, i-Order of Luthuli kunye ne-Order of the Companions of OR Tambo. IiMbasa zeSizwe ngawona mawonga aphezulu akhutshwa nguMzantsi Afrika, usebenzisa uMongameli, enikwa abemi beli lizwe kunye nabo bamazwe angaphandle badlale indima enkulu kwidabi lenkululeko leli, ekuqulunqweni kwalo mbuso ulawulwa ngokwentando yesininzi weli lizwe lethu liqhuba kakuhle; futhi elinabantu abamanyeneyo nangona bahlukene.2. Imibhiyozo yoSuku lwabaSebenziIKhabhinethi ihlaba ikhwelo kubo bonke abasebenzi mbombo zone zeli ukuba babe yinxalenye yemibhiyozo yoSuku lwabaSebenzi eza kubanjwa ngoLwesibini, umhla woku-1 kuCanzibe futhi bahlalutye becamngca ngamalungelo abasebenzi afunyenweyo ukusukela oko eli labaphantsi kolawulo lwentando yesininzi. Olu suku lusetyenziswa njengesikhumbuzo sokuba iindawo ezisebenza abantu kufuneka zikhuseleke nokuba abaqeshi kufuneka benze kangangoko banakho ukuqinisekisa ukuba abasebenzi, ingakumbi kwicandelo lezemigodi, bakhuselekile emisebenzini.  IKhabhinethi ithi tutwini kwiintsapho, nabahlobo kunye nabo bebesebenza nabasebenzi mgodini abathandathu atshe aluthuthu ngethuba ibhasi ibibasa emsebenzini ithe yagityiselwa itshiswa ngesiqhushumbisi sepetroli ngabantu abangaziwayo.IKhabhinethi icela uluntu ukuba luncedise amapolisa kolu phando ukuze babanjwe ngokukhawuleza abenzi bobubi.E. ImiyalezoIKhabhinethi iqhwabela izandla:1. Igcisa lesizwe samaNdebele, u-Esther Mahlangu, ofumene isidanga sobugqirha sembeko kwiDyunivesiti yaseRhawutini ngenxa yegalelo lakhe elingenakulinganiswa kwimisebenzi yezenkcubeko nobugcisa eMzantsi Afrika.2. IQela loMzantsi Afrika lilenzele udumo eli lizwe kwiMidlalo yaMazwe Ayesakuba ngamaThanga ebibanjelwe eGold Coast, e-Australia apho lithe laphuma kwindawo yesithandathu ngeembaza ezingama-37 (ezili-13 zezegolide, ezili-11 zezesilivere zize ezili-13 zibe zezebronzi). Umsebenzi wabo omhle ungumvuzo wokusebenza nzima, ukuzimisela nokuzingisa. Ezi mbaleki zingumzekelo omhle kwiimbaleki eziselula futhi ziye zasikhumbuza ukuba imidlalo iyinxalenye yezinto zezentlalo ezisimanyanayo singabemi boMzantsi Afrika.2.1. Imbaleki eziphume emagqabini zaphumelela iimbasa zegolide ziquka:UCaster Semenya – kumdyarho wabasetyhini ongumgama ongama-800m ne-1 500m;ULuvo Manyonga – umtsibo womhlaba wamadoda;UNdodomzi Ntutu –i-T12 100m yamadoda;UHenri Schoeman – iintlobo ezahlukeneyo zombaleko (i-triathlon) kwicandelo lamadoda;UTatjana Schoenmaker – umdyarho weendadi zabasetyhini ongumgama oyi-100m ne-200m, oyi-breaststroke;UChad le Clos – umdyarho weendadi oyi-butterfly ongumgama oyi-50m, 100m ne-200m;UCameron van der Burgh – umdyarho wamadoda oyi-breaststroke ongumgama oyi-50mU-Akani Simbine – umdyarho ongumgama oli-100m wamadoda; kunyenoMartin Erasmus – nge-wrestling freestyle yamadoda anobunzima buyi-97kg. 3. UNjingalwazi Sibongile Muthwa ngokubekwa ngokusesikweni njengeSekela-Ngqonyela kunye noGq Geraldine Fraser-Moleketi naye ngokubekwa ngokusesikweni njengeNgqonyela yeDyunivesiti iNelson Mandela. 4. IQela loMzantsi Afrika ngokuphumelela iimbasa ezintathu kwiNkongolo yeHlabathi yezoShishino ye-10 ebibanjelwe e-Instanbul, eTurkey ngoTshazimpunzi wowama-2018, ngenxa yokuzinikela nokuzibophelela kweli lizwe kuphuhliso lwee-SMME. ISebe loPhuhliso lwamaShishini amaNcinci nehlakani lalo, i-22 on Sloane, elona ziko likhulu kwi-Afrika iphela lokuphuhlisa amashishini asakhasayo, ziphumelele imbasa i-Global Entrepreneurship Country of the Year Award. IQela loMzantsi Afrika liphinde laphumelela i-Brand Champions Award kunye ne-Research Champions Award ehlonipha amazwe ayinxalenye ye-Global Entrepreneurship Network kwihlabathi liphela.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. USekela-Mphathiswa uMondli Gungubele njengoSihlalo weBhodi yequmrhu likarhulumente lotyalo-mali, iPublic Investment Corporation SOC Limited.2. UNksz Thandaza Zenobia Lungile Shandu njengeSekela-Mlawuli-Jikelele: IiNkonzo zokuXhasa iSebe nokuLungelelanisa kwiSebe loLawulo lweNtsebenziswa neMicimbi yeMveli.Imibuzo:Nksz Phumla Williams - IsiThethi seKhabhinethi esiliBambelaIselula: 083 501 0139 "
INgxelo yeNtlanganiso yeKhabhinethi yomhla wesi-9 kuCanzibe wowama- 2017,10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/xh/speeches/statement-cabinet-meeting-9-may-2018-10-may-2018-0000," IKhabhinethi ibibambe intlanganiso ngoLwesithathu, umhla wesi-9 kuCanzibe ngowama-2018 eTuynhuys, eKapa.A. Imiba Engundaba-mlonyeni1. Ubundlobongela obujoliswe kwabesini esithile1.1. IKhabhinethi iyaphinda iyabukhaba ubundlobongela obenziwa kwabasetyhini nasebantwaneni kwaye ihlaba ikhwelo kuthi sonke kwezo ndawo sikuzo ukuba nathi sibukhabe ngawo omane ubundlobongela obenziwa kwabasetyhini, abantwana, abantu abatsalwa zizini zozibini, abantu abathandana nabantu abanesini esifana nesabo kunye neelesbhiyeni.  1.2. Luxanduva lwethu sisonke njengabemi boMzantsi Afrika ukuba sifundisane ngamalungelo abantu basetyhini nabantwana kunye neentlobo zoncedo ezikhoyo zokunceda amaxhoba obundlobongela.1.3. IKhabhinethi iyasamkela isigqibo seNkundla ePhakamileyo yaseMzantsi Gauteng sokugweba umbulali uSandile Mantsoe iminyaka engama-32 ethothoza kwesimnyama isisele ngenxa yokubulala lowo wayesakuba sisinqanda-mathe sakhe, uKarabo Mokoena. Ezinye iziganeko ezimanyumnyezi ezifana nokucholwa komzimba wemveku eneminyaka nje eli-10 ubudala uKatlego Joja eMamelodi West, empuma yePitoli nokubulawa kukaZolile Khumalo, obengumfundi eMangosuthu University of Technology eDurban ziyimizekelwana nje embalwa esibonisa intlungu esijongene nayo sisisizwe. IKhabhinethi ithi akuhlanga lungehlanga kusapho lakwaJoja nolwakwaKhumalo.1.4. Nangona icandelo lezobulungisa kunye nee-arhente zogcino-mthetho zimaxhaphetshu zizama ukuqinisekisa ukuba abenzi bobubi badibana nengalo yomthetho, nathi njengoluntu sinendima esifanele ukuyidlala ukuphelisa obu bundladiya. Abemi boMzantsi Afrika bayacelwa ukuba bathathe inxaxheba kumaphulo okufundisa nokulumkisa ngolu hlobo lobundlobongela kwiindawo abahlala kuzo kunye nasemisebenzini.1.5. IKhabhinethi icela namaxhoba ukuba azixele kwii-arhente zogcino-mthetho ezi ntlobo zolwaphulo-mthetho zihlasimlisa umzimba. Zona ii-arhente zogcino-mthetho ziza kuziphanda izityholo zobundlobongela obenziwa ebantwini besini esithile nazo zilandela umthetho ukuze kuqinisekiswe ukuba abenzi bobubi bahlangana nengqumbo yomthetho.1.6. Komnye umba, nawo uhambelana nalo, iNdibano eNkulu yeZizwe eziManyeneyo (i-UN) ibhengeze ukuba umhla we-13 kweyeSilimela luSuku lweHlabathi lokuFundisa nge-Albinism. Eli phulo lineenjongo zokufundisa ngabantu abanebala elimhlophe kwizikhumba zabo (i-albinism) abakhuselwe ngokugcweleyo nguMgaqo-siseko weRiphablikhi yoMzantsi Afrika wowe-1996. Kuluxanduva lwethu sonke njengabemi boMzantsi Afrika ukuba sisizifundise thina buqu futhi sifundise nabanye nge-albinism ukuze siphelise ezi nkolelo zingeyonyani zilahlekisayo ngabantu abanebala elimhlophe esikhumbeni sabo. Oku kuza kuphungula ungcungcutheko abaphila phantsi kwalo abantu abaneli bala kunye neentsapho zabo.2. Isigqibo soMfelandawonye weMibutho yeHlabathi yezeeMbaleki (i-IAAF)2.1. IKhabhinethi ivakalise ukuxhalaba ngale mithetho imitsha ye-IAAF.2.2. IKhabhinethi iyawamkela umsebenzi owenziwa liSebe lezeMidlalo noLonwabo loMzantsi Afrika (i-SRSA), kwaye nokuba konyulwe igqiza eliphezulu leengcali kwicandelo lezonyango nezomthetho. Eli gqiza liza kuphonononga le mithetho lize lihlalutye ubungqina bezenzululwazi i-IAAF ebusebenzisileyo. Liza kuvavanya bonke ubungqina bophando-nzulu nobobunzulwazi kwakunye nemiba yobuntu lize lisebenzise konke elikufumeneyo liyikhabe le mithetho kumaqonga afanelekileyo.2.3. IKhabhinethi ihlaba ikhwelo kubo bonke abemi boMzantsi Afrika ukuba baxhase zonke iimbaleki, kweli lizwe nakwihlabathi liphela, ezichatshazelwe yile mithetho.3. Imeko yaseMntla Ntshona3.1. IKhabhinethi inikwe ingxelo yiKomiti yabaPhathiswa eJongene noMba (i-IMTT) waseMntla Ntshona. Le ngxelo ibiqulathe iinkcukacha ngomsebenzi wokugabula izigcawu oselwe wenziwe kwezi veki zimbini zidlulileyo. IKhabhinethi yanelisekile ngumsebenzi osele wenziwe yi-IMTT kumalinge ayo okuzisa uzinzo kweliya Phondo.3.2. I-IMTT, ekhokelwa nguMphathiswa okwi-Ofisi kaMongameli, uGq Nkosazana Dlamini Zuma, iza kujongana nale miba ithe mbende iphondo laseMntla Ntshona. Intlanganiso noonondaba eza kunika iinkcukacha ezigcweleyo ngeziphumo zomsebenzi osele wenziwe yile IMTT iza kubanjelwa eMntla Ntshona kule veki izayo. 4. INgqungquthela yezoQoqosho kaRhulumente namaShishini abuCala yeLizwe laseJapan ne-Afrika4.1. UMongameli Cyril Ramaphosa ebesisithethi sembeko kwiNgqugquthela yokuqala yezoQoqosho kaRhulumente namaShishini Abucala yelizwe laseJapan ne-Afrika ebibanjelwe eSandton Convention Centre ukususela ngomhla wesi-3 ukuya kowesi-4 kuCanzibe ngowama-2018. Le ngqungquthela ibibanjwe nguMzantsi Afrika, kunye norhulumente waseJapan bebambisene neJapan External Trade Organisation.IKhabhinethi iyakwamkela ukuzibophelela okuqhubekayo okwenziwe kwiNkomfa yamaZwe ngamaZwe engoPhuhliso lwe-Afrika ebibanjelwe eNairobi, eKenya ngowama-2016 apho ilizwe laseJapan lathi lazibophelela ukuba liza kutyala imali ezibhiliyoni ezingama-30 zedola zase-United States (i-US$) phakathi konyaka wama-2016 nowama-2019. Iinkampani zaseJapan ezingaphezulu kwe-100 zirhweba zishishina kweli lizwekazi le-Afrika.5. Ukunyuswa kweRhafu yoRhwebelwano yeNtsimbi neSinyithi yi-United States (i-US)5.1. IKhabhinethi ivakalise udano sisigqibo esithathwe yi-US sokuwuquka uMzantsi Afrika kumazwe aza kubhatala irhafu yorhwebelwano yentsimbi nesinyithi.5.2. URhulumente woMzantsi Afrika uza kuqhubeleka nokufakana imilomo norhulumente wase-US ukuze kukhangelwe isisombululo esiza kwamkeleka kula mazwe omabini. IKhabhinethi ikwakhuthaza nabarhwebi abathumela isinyithi nentsimbi kumazwe angaphandle ukuba bacenge iinkampani zase-US ezithenga ezi mveliso ukuba zifake izicelo zokuba ezi mveliso zingahlawuliswa irhafu yorhwebelwano, njengokuba ezi izimveliso ezifumaneka eMzantsi Afrika ikakhulu kwaye izimveliso ezingasetyenzwanga zagqitywa eziza kugqityezelwa ukusetyenzwa kwelase-US.6. Ukuhlaziywa kwamaZiko eMizi-mveliso6.1. IKhabhinethi iyakwamkela ukugqitywa kwesigaba sokuqala sokuhlaziywa kweZiko leMizi-mveliso lasePhuthaditjhaba eFreyistatha njengomsebenzi omkhulu kwiphulo lokuqalisa iNkqubo yokuHlaziya amaZiko eMizi-mveliso.6.2. Lo msebenzi utyabule imali ezizigidi zeerandi ezingama-50 uza kwenza oosomashishini bale ngingqi ukuba babe nomdla kweli ziko baze bavule ezabo iindawo zokusebenzela njengoko ziphuculiwe iziseko ezingundoqo kunye nokhuseleko.7. Utyalo-mali7.1. IKhabhinethi isiqhwabela izandla isivumelwano sokusebenzisana esityikitywe liSebe lezoRhwebo noShishino (i-dti) no-Aspen Pharmacare, esibangele ukuba kubhengezwe ukuba imali eyibhiliyoni yeerandi iza kutyalwa kumzi-mveliso wamachiza eBhayi kwiphondo laseMpuma Koloni. Le nkampani yakwa-Aspen Pharmacare ixhamla kwisiBonelelo seRhafu i-12I se-dti apho ithe yafumana isaphulelo serhafu esizizigidi zeerandi ezingama-209.7.2. Ukuvulwa kwalo mzi-mveliso kuza kudala imisebenzi emitsha engama-500. Lutyalo-mali olusisixa esihle olu futhi luza kubeka uMzantsi Afrika kwizinga eliphezulu, lize lidale nemisebenzi efunwa ngabomvu kweli.8. Amaxabiso aphantsi e-data8.1. IKhabhinethi iyazamkela ezi zindululo zitsha zize neZiko eliziMeleyo lezoNxibelelwano loMzantsi Afrika (i-Icasa) zokuba kuphuculwe imithetho emalunga ne-data, ii-SMS kunye nonxibelelwano ngomlomo ngeeselula.8.2. Olu tshintsho lilinyathelo eliya phambili kumalinge okuqinisekisa ukuba indlela ekurhwetywa ngayo ayidleleli abathengi ngokumalunga namaxabiso e-data kunye nasekuqinisekiseni ukuba abathengi abalahlekelwa yi-data abangekayisebenzisi. UPhando kweli Candelo oluqhutywa yiKhomishini yezoKhuphiswano liza kucacisa futhi ligxininise namanye amanyathelo, ukuqinisekisa ukuba amaxabiso e-data eMzantsi Afrika enza kube lula ukuba abantu abaninzi bakwazi ukuyisebenzisa i-intanethi futhi asenza ukuba sikwazi ukuwaxhamla amathuba eza neli xesha lobomi noqoqosho oluxhomekeke kubuxhaka-xhaka bale mihla be-intanethi neekhompyutha.9. Icandelo lezeMigodi9.1. IKhabhinethi nayo njengoMongameli Ramaphosa ivakalisa ukudandatheka kweentliziyo ngokusweleka kwabasebenzi-mgodini boMgodi iSibanye-Stillwater waseDriefontein kufutshane naseCarlentonville eNtshona Randi, kwaye ithi tutwini kwiintsapho nezalamane zabo bathe basutywa kukufa. UMphathiswa wemiThombo yeziMbiwa uMnu Gwede Mantashe, ulindeleke ukuba amele urhulumente kwinkonzo yesikhumbuzo eza kubanjwa kule veki.9.2. IKhabhinethi icela icandelo lezemigodi ukuba likhawulezise uphando eliluqhubayo eliza kusinceda ukuba sibone kwangethuba iimeko zokunyikima komhlaba emigodini ngolo hlobo sisindise ubomi babantu.10. INgxowa-mali yaBantwana ye-UN (i-UNICEF)10.1. IKhabhinethi nayo njengoMongameli Ramaphosa iwubulela ngokungazenzisiyo umsebenzi owenziwa yi-UNICEF wokuxhasa kunye nokuncedisa kumaphulo okuxhobisa ulutsha loMzantsi Afrika.10.2. UMlawuli oPhezulu we-UNICEF, uNksz Henrietta Fore, ebebambe intlanganiso noMongameli Ramaphosa ngoMvulo, umhla wesi-7 kuCanzibe ngowama-2018. Uye wamnika amagqabantshintshi ngengxelo ye-UNICEF emalunga namaphulo oMzantsi Afrika ezemfundo, okuphuhlisa izakhono zomsebenzi kunye namathuba ezoqoqosho abantu abatsha, ingakumbi abo baneminyaka yobudala ephakathi kweli-10 neli-18. I-UNICEF iwuqhwabele izandla umsebenzi owenziwa nguMzantsi Afrika wokudalela abantu abatsha amathuba okuba badlale indima ebonakalayo kuqoqosho, yaze yavakalisa nokuba iyafuna ukunceda izikolo zeli ngezibonelelo zamanzi nogutyulo.10.3. I-UNICEF icela uMzantsi Afrika ukuba ucebise namanye amazwe ngendlela ewaqhuba ngayo amaphulo okuxhobisa ulutsha. Oku ukwenze njengenxalenye yephulo lehlabathi lokudalela abantu abatsha amathuba - into leyo ebonakalisa ukuba ubudlelwane phakathi kweli lizwe ne-UN buya buqina.B. Izigqibo zeKhabhinethi1. IKhabhinethi isivumile isiCwangciso sokuSebenza koMgaqo-nkqubo wezoShishino (i-IPAP) sowama-2018/19 - 2020/21. Olu luhlelo lwe-10 lwesicwangciso sokusebenza sonyaka esihambelana nesiCwangciso-sikhokelo seNkcitho sesiGaba esiPhakathi (i-MTEF) esithatha isithuba esiyiminyaka emithathu.Le IPAP ihlaziyiweyo isisishwankathelo sezinto ezenziwe ngulo mgaqo-nkqubo wezoshishino kule minyaka ilithoba idlulileyo. Inika uhlalutyo olunzulu lwezoqoqosho ngoqoqosho lwehlabathi nolweli lizwe oluhambelana nomgaqo-nkqubo wezoshishino. Ikwanika nesishwankathelo semingeni nemiqobo ethintela ukuba kuqaliswe ngokupheleleyo umgaqo-nkqubo wezoshishino kwakunye nezicwangciso zokusebenza ezisebenza ngexesha ezichaphazela amacandelo amaninzi kunye nezo zichaphazela amacandelo athile kuphela.  2. IKhabhinethi ivumile ukuba isiVumelwano semiMandla emiThathu engaHlawulisani Rhafu yoRhwebelwano (i-TFTA) sithiwe thaca ePalamente ukuze siqinisekiswe ngokusemthethweni. Esi sivumelwano simisela ngokusemthethweni imiMandla eMiThathu engaHlawulisani Rhafu yoRhwebo equka uMbutho woPhuhliso lwaMazwe e-Afrika eseMpuma neseMazantsi (i-COMESA), uMbutho woPhuhliso lwaMazwe e-Afrika eseMpuma (i-EAC) kunye noMbutho woPhuhliso lwaMazwe e-Afrika eseMazantsi (i-SADC).Le TFTA yiprojekthi ephambili ekhokelwa ngamazwe ase-Afrika elinyathelo elikhulu lokulungisa umonakalo owashiywa ngoorhulumente bobukholoniyali ababekhuthaza ukuba amazwe angasebenzisani koko azimele ewodwa, ngokuthi ikhuthaze ukuba kubekho utyalo-mali olusuka kwelinye ilizwe lisiya kwelinye kweli lizwekazi futhi kubekho notyalo-mali oluvela kumazwe angaphandle oluza kulo mmandla we-TFTA.Ngenxa yokuba kukho ukusebenzisana okumandla kumazwe akwingingqi ezahlukeneyo zeli lizwekazi kunye nozinzo kuqoqosho lwawo, uyakhula umthamo wotyalo-mali osuka kwelinye ilizwe lusiya kwelinye kweli lizwekazi lase-Afrika.3. IKhabhinethi yamkele ukuba iNgxelo yeSizwe yesiThathu yezoNxibelelwano yoMzantsi Afrika ukuba ingeniswe kwisiVumelwano sesiCwangciso-sikhokelo se-UN esingoTshintsho lweMozulu (i-UNFCCC).  Eyona njongo iphambili ye-UNFCCC kukulwela ukuba kuphungulwe iigesi ezichaphazela amaqondo obushushu emhlabeni zifikelele kwiqondo apho ziza kuthintela ukuba izinto ezenziwa ngabantu zibe nefuthe kwimozulu.   Ingxelo yoMzantsi Afrika ihlalutya umgama ohanjiweyo ukusuka kwiNgxelo yeSizwe yoNxibelelwano yokuqala ukuya kweyeSibini kude kuzo kutsho kule yesiThathu, njengoko iphononongwe ngamahlakani ethu aphuma kumazwe ehlabathi naphuma apha ekhaya. C. ImiThetho eYilwayo1. IKhabhinethi ikuvumile ukungeniswa ePalamente koMthetho oYilwayo woPhuhliso lwezoLimo lwaseLwandle wowama-2018. Lo Mthetho uYilwayo, usisiphumo sokufakana imilomo nokubonisana kwawo onke amahlakani achaphazelekayo kwicandelo lezolimo lwaselwandle, ulungiselelwe ukukhuthaza uphuhliso lolimo lwaselwandle kuqoqosho lwaselwandle. Ucacisa imigaqo-nkqubo, imigaqo nemithetho elawula eli candelo; unika imigaqo elandelwayo xa kufakwa isicelo samaphepha-mvume nemvume ezolimo lwaselwandle kunye nokumiselwa kweziza zophuhliso lolimo lwaselwandle.2. IKhabhinethi ikuvumile ukungeniswa ePalamente koMthetho oYilwayo woKhuseleko, iziFo noMonzakalo eMsebenzini wowama-2018. Lo Mthetho oYilwayo utshintsha uMthetho woKhuseleko, iziFo noMonzakalo eMsebenzini wowe-1993 (uMthetho uNombolo 85 wowe-1993). Wakuba wamkelwe ngokusesikweni lo Mthetho uYilwayo uza kuqinisekisa ukuba abasebenzi bakhuseleke kangangoko kumonzakalo nezifo emisebenzini.Lo Mthetho uYilwayo umisela iNkqubo yoLawulo lweZifo, uMonzakalo noKhuseleko kwaye uhambelana neendlela ezamkelekileyo ekuqhutywa ngazo kwihlabathi liphela. Ukwanyanzelisa nokuba abaqeshi kufuneka baqhube uhlolo olujonga imeko namathuba okuhla kweengozi kunye nokuba kubekho isicwangciso sokuhlola amathuba okuhla kweengozi nomonzakalo emisebenzini ethile kwaye esi sicwangciso sisetyenziswe ukuze kuphungulwe iziganeko zeengozi emisebenzini.D. Imiyalezo1. Amazwi okuvuyisana1.1. IKhabhinethi iyavuyisana noMongameli Ramaphosa ocelwe liQumrhu loLawulo leNkomfa yeHlabathi yezabaSebenzi ukuba abe ngomnye woosihlahlo beKhomishini yeHlabathi engeMisebenzi yaNgomso.  1.2. UMongameli ukwacelwe ukuba enze intetho kule nkomfa, eza kube ihlangene isihlandlo se-100. Ngethuba ekule nkomfa uza kudlulisa nomyalezo wembeko nowokukhumbula iminyaka elikhulu yokuzalwa kukaMongameli Nelson Mandela. IKhabhinethi ibulela Amazwe ase-Afrika akwiqumrhu lolawulo loMbutho wezabaSebenzi weHlabathi (i-ILO) ngokukhokela iingxoxo eGeneva kwaye iyazibulela iingxoxo ebezibanjwe liqela elilawulayo leli lizwe kwiinqila zalo.2. Amazwi ovelwano2.1. IKhabhinethi ithi tutwini kusapho nezihlobo zongasekhoyo nokwanguMphathiswa wokuqala wezeMali kulo Mzantsi Afrika ulawulwa ngentando yesininzi, uMnu Derek Keys. Wadlala indima emandla kumsebenzi wokunikezelwe ngaphandle kwamagingxi-gingxi kweSebe lezeMali kurhulumente okhethwe ngokwentando yesininzi ngowe-1994.   3. IRamadan3.1. IKhabhinethi inqwenelela okuhle kodwa bonke abantu benkolo yobuSilamsi xa beza kuqalisa ixesha lokuzilela inyanga engcwele yeRamadan kule veki izayo. Ngale nyanga yeRamadan, abantu benkolo yobuSilamsi bayazizila izinto ezininzi ukusuka ukuphuma kwelanga ukuya kutsho ekutshoneni kwalo, njengoko bechitha ixesha labo benqula bekwavuselela nokholo lwabo.    E. Imisitho ezayo1. UMongameli Ramaphosa namhlanje, umhla we-10 kuCanzibe 2018, uza kuhambela iSebe lezoKhuselo kunye neSebe loLawulo lweNtsebenziswano neMicimbi yeMveli (i-CoGTA) njengenxalenye yamalinge okungqubanisa iintloko nezikhulu zala masebe ukuze aqinisekise ukuba imisebenzi karhulumente iyanxibelana. Ukuya kwakhe kula masebe kuzalisekisa isithembiso awayesenzile ngethuba esenza iNtetho engoBume beSiwe (i-SoNA) yakhe yokuqala ngeyoMdumba wowama-2018 sokuba uza kuya kuwo onke amasebe.2. USekela-Mongameli uDavid Mabuza namhlanje, umhla we-10 kuCanzibe 2018, uza kwenza intetho kwiNgqungquthela yesiThathu yeBhunga loMzantsi Afrika loPhuhliso lwabaSebenzi e-Emperors Palace eRhawutini phantsi komxholo othi: Intsebenziswano ivuselela imisebenzi nemfundo. Le ngqungquthela iza kuqhuba iintsuku ezimbini iza kuzinyaswa zingcali kumacandelo ahlukeneyo, iingcali zezabasenzi kunye nezifundiswa apho kuza kugwadlwa imiba eyahlukeneyo equka iziphakamiso ngeendlela enokuliwa ngayo ingxaki yolutsha olunqatyelwe yimisebenzi, ukuqinisa amaphulo ophuhliso kunye namacebo okusebenzisa amathuba eza neli xesha siphila kulo ligxininisa kubuxhaka-xhaka bale mihla beekhompyutha ne-intanethi.3. IKhabhinethi ihlaba ikhwelo kwakhona kubemi boMzantsi Afrika ukuba bathathe inxaxheba kwiziyunguma eziza kuqhuba unyaka wonke zokubhiyozela imiNyaka eliKhulu yokuzalwa kukaTata uNelson Mandela kunye noMama u-Albertina Sisulu, abadlala indima enkulu ngethuba besilwela le nkululeko yoMzantsi Afrika siyixhamlayo namhlanje. IKomiti yabaPhathiswa esingethe umcimbi wokubhiyozela iMinyaka eliKhulu yokuZalwa kukaNelson Mandela kunye noweMinyaka eliKhulu yokuzalwa kuka-Albertina Sisulu iveze okokuqula eluntwini iNkqubo kaZwelonke kule veki. Iinkcukacha malunga nemisitho yokubhiyoza ziyafumaneka kwiwebhusayithi karhulumente (www.gov.za), apho unokufumana khona nezinye iinkcukacha ngeentlanganiso noonondaba nezinye iziyunguma ezihleliweyo.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. UNksz Lerato Mataboge njengommeli kwiBhodi ye-Export Credit Insurance Corporation of South Africa SOC Limited.2. UNksz RS Mogaladi njengeSekela-Mlawuli-Jikelele: INkonzo zokuXhasa iSebe nokuLungelelanisa kwiSebe loLawulo lweNtsebenziswano neMicimbi yeMveli.Imibuzo:Nksz Phumla Williams - UMlawuli-Jikelele oliBambelaIselula: 083 501 0139"
INgxelo yeNtlanganiso yeKhabhinethi yomhla wama-23 kuCanzibe wama- 2018,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/xh/speeches/statement-cabinet-meeting-23-may-2018-24-may-2018-0000,"IKhabhinethi ibibambe intlanganiso ngoLwesithathu, umhla wama-23 kuCanzibe ngowama-2018 eTuynhuys, eKapa.    A. Imiba engundaba-mlonyeni1. UbuNdlobongela obuJoliswe kwabeSini Esithile (i-GBV)1.1. IKhabhinethi ibugxeka kabukhali ubundlobongela obenziwa ebantwini basetyhini nabantwana. Iziganeko zobu bundlobongela zakutsha nje ziquka aba balandelayo ababe ngamaxhoba: uNonkululeko Mpanza noNompumelelo Mhlongo baseThokoza, e-Ekurhuleni, uKatlego Joja, waseMamelodi eTshwane; uPromise Mthembu kwiphondo laKwaZulu-Natal; kunye noJabulile Nhlapho, ongumfundi kwiDyunivesiti yoMzantsi Afrika (i-Unisa). Ezi ziganeko zibonisa ngokuphandle uhlobo lobundlobongela abantu basetyhini beli kunye nabantwana bethu abajongana nabo imihla nezolo. 1.2. IKhabhinethi ithi tutuni kwiintsapho nezihlobo zaba bantu basetyhini nabantwana. Umba wobundlobongela obenziwa ebantwini basetyhini nabantwana uyingxaki efuna ukuba sonke sibambisane, siyilwe.  1.3. IKhabhinethi iyaqhubeleka nokuxhobisa kunye nokuncedisa ii-arhente zogcino-mthetho kumaphulo azo okulwa ubundlobongela obujoliswe ebantwini basetyhini. Phakathi kweminye imithetho eyilwayo ephunyeziweyo kule ntlanganiso yekhabhinethi ibibanjiwe nguMthetho-sihlomelo osaYilwayo weeNkqubo zolwaPhulo-mthetho wowe-2018, olungisa uMthetho weeNkqubo zoLwaphulo-mthetho uNombolo 51 wowe-1977. Lo Mthetho usaYilwayo uza kulandisa uluhlu lwamatyala ezesondo ngokumalunga nendlela axoxwa ngayo futhi okunye okubalulekileyo kukuba amatyala ezesondo avunyelwe ukuba asiwe eziNkundleni nokuba sele kugqithe iminyaka engama-20 ityala lenzekayo.1.4. La manyathelo okungenelela ongeza kula maninzi urhulumente sele ewaqalisile. Amaziko abizwa ngokuba ziThuthuzela Care Centre angama-54 avuliwe ukwenzela ukuba asebenze njengamaziko angoontozonke oncedo ukuze kuphunguke iziganeko zokunyanzelwa kwamaxhoba ukuba aphinde abalise ngentlungu yawo yokuxhatshazwa izihlandlo ngezihlandlo phantsi kweemeko nazo ezingabonakalisi velwano futhi kuphungulwe nexesha elithathwayo ukuqukumbela amatyala ezosondo.1.5. Urhulumente uvule iiNkundla zamaTyala ezeSondo ezingama-75 ukuze zilwe nengxaki yokuxhatshazwa koomama ngokwesondo. Ukongeza apha, uMbutho wamaPolisa oMzantsi Afrika (i-SAPS) uvule amaziko ali-1 047 kwizikhululo zamapolisa kulo lonke eli alungiselelwe ukunceda amaxhoba obundlobongela obujoliswe koomama (i-GBV).1.6. IVeki yokuKhuselwa kwaBantwana iza kubanjwa ukusuka ngomhla wama-27 kuCanzibe ukuya kumhla wesi-2 kweyeSilimela ngowama-2018. IKhabhinethi ihlaba ikhwelo kubazali nakubagcini-bantwana kunye noluntu ngokubanzi ukuba basebenzisane nee-arhente zogcino-mthetho kukhuselwe abantwana bethu. IKhabhinethi iyaliphinda elokuba ukuba umntu ukrokrela ukuba umntwana wakhe udukile kufuneka aye kuxela kwisikhululo samapolisa esikufutshane ngoko nangoko.1.7. Kufuneka sisebenzisane njengebantu basizwe esithanda uxolo nesithobela umthetho silwe nobundlobongela obujoliswe ebantwaneni nakubantu basetyhini. IKhabhinethi icela wonke umntu owaziyo ngolwaphulo-mthetho olwenziwa ebantwaneni ukuba atselele umnxeba kwinombolo engahlawulelwayo ye-Childline ethi: 0800 055 555 okanye i-Crime Stop ku: 080 00 10111. Ukuba ungumtu wasetyhini osentlungwini yokungcungcuthekiswa okanye kukho umntu wasetyhini omaziyo okule ngxaki, inombolo engahlawulelwayo yeZiko loNcedo le-GBV ithi: 0800 428 428 okanye (0800 GBV GBV).   1.8. IKhabhinethi iyasicela sisonke ukuba sisebenzisane senze konke okusemandleni ethu ukuthintela ubundlobongela obenziwa ebantwini basetyhini nasebantwaneni, sixhase abo baphuncuka ezandleni zokuxhatshazwa sibazise ngaphambili abenzi bobubi. Luxanduva lwethu sonke ukuba sibazise ngaphambili abo bonzakalisa, baphathe kakubi, bavuyelele baze baxhaphaze abantu basetyhini nabantwana ukuze abenzi bobubi babanjwe bagwetywe ngumthetho.2. Imiba yezoqoqosho  IKhabhinethi iyavuyiswa ziziphumo ezincumisayo kwicandelo lezemisebenzi apho kudaleke imisebenzi engama-260 000 ngokweengxelo zekota yokuqala yowama-2018, ezivela kuPhando lweKota lwezeMisebenzi elikhutshwe liziko lezeeNkcukacha-manani zoMzantsi Afrika (i-StatsSA). Ukunyuka kwenani lemisebenzi lenziwe kukunyuka kwemisebenzi kumacandelo ali-10. Inani labantu abatsha abangaphengileyo lisephezulu, sithetha nje limi kuma-52.4%. Bali-12.2% kuphela abafumana imisebenzi. IKhabhinethi icela onke amacandelo kweli lizwe ukuba asebenzisana kuliwe le ngxaki yolutsha oluswele imisebenzi. Ngomoya we-Thuma Mina – Send Me, owavuselelwe nguMongameli Cyril Ramaphosa kwiNtetho engoBume beSizwe (i-SoNA) yakhe yokuqala ngeyoMdumba wowama-2018, iKhabhinethi icela bonke abemi boMzantsi Afrika, ingakumbi icandelo labucala, ukuba bafake isandla kumaphulo okudala imisebenzi batyale imali apha ekhaya ukuze abantu abaninzi boMzantsi Afrika badlale indima kuqoqosho lweli.3. EzamandlaIKhabhinethi iyakuvuyela ukuvulwa ngokusesikweni kwe-Xina Solar One Concentrated Solar Power Project eMntla Koloni. Le projekthi yenye yee-Concentrated Solar Power Projects ezisixhenxe eziphantsi kweNkqubo yokuThengwa kwaMandla aHlaziyekayo kubaVelisi abaziMeleyo yeSebe lezaMandla.I-Xina Solar One iza kuthengisela u-Eskom amandla angayengozi kokusingqongileyo ngokwesivumelwano sentengo seminyaka engama-20. Esi sivumelwano siza kwenza ukuba amakhaya angama-95 000 eMzantsi Afrika akwazi ukufumana umbane ongenabungozi kokusingqongileyo, ingakumbi xa ingala maxesha okusetyenziswa kakhulu kombane (emva kwemini, ebusika, njl njl). 4. EzaseMntla Ntshona  4.1. IKhabhinethi ifumene ingxelo yesibini yeKomiti yabaPhathiswa (i-IMC) Esingethe Umba waseMntla Ntshona kwaye yanelisekile ngumsebenzi osele wenziwe wokuzisa uzinzo kweliya phondo. 4.2. Kwintlanganiso yayo yangaphambili, iKhabhinethi yaye yavuma ukuba iphondo laseMntla Ntshona libekwe phantsi kweCandelo 100 (1) loMgaqo-siseko weRiphablikhi yoMzantsi Afrika wowe-1996. IKhabhinethi ilandisile nenani lamalungu e-IMC ngokuthi ifake noMphathiswa weMfundo esiSiseko; owezabaSebenzi bakaRhulumente noLawulo; owezukuHlaliswa koLuntu; owoPhuhliso loLuntu; owezoKhenketho; owezeNdalo kunye nowezoThutho.  4.3. I-IMC iceliwe ukuba yenze omnye umsebenzi kweliya phondo ize ixelele iKhabhinethi amanye amasebe ephondo ekufuneka nawo afakwe phantsi kweCandelo 100 (1) (a) okanye iCandelo 100 (1) (b) loMgaqo-siseko.  4.4. Ngenxa yalo msebenzi, iKhabhinethi ivumile ukuba amasebe amahlanu ephondo ukuba mawabekwe phantsi kweCandelo 100 (1) (b):  (1) I-Ofisi yeNkulumbuso; (2) ISebe lezoKhuselo loLuntu noLawulo lwezoThutho; (3) ISebe leMfundo esiSiseko kunye noPhuhliso lwezeMidlalo; (4) ISebe lezeMpilo; kunye (5) neSebe lemiSebenzi kaRhulumnte neeNdlela. Amasebe amahlanu aza kubekwa phantsi kweCandelo 100 (1) (a):(1) ISebe lezeziMali, uQoqosho noPhuhliso lwamaShishini; (2) ISebe looRhulumente beMimandla nokuHlaliswa koLuntu; (3) ISebe loPhuhliso lwamaPhandle, ezeNdalo nezoLimo;(4) ISebe loPhuhliso loLuntu; kunye (5) neSebe lezoKhenketho.     IKhabhinethi ivumile ukuba kufuneka kuthunyelwe imbalelwano kwiBhunga lamaPhondo leSizwe (i-NCOP), futhi amahlakani afanelekileyo eMntla Ntshona nawo kufuneka axelelwe. Luyaqhuba uphando lweNtlanganisela yezobuLungisa, uThintelo loLwaphulo-mthetho noKhuseleko olungayo yonke imiba efuna ukuba ii-arhente zogcino-mthetho zingenelele.5. Ezobudlelwano bamazwe ngamazwe5.1. IKhabhinethi ilugxeka kabukhali uhlaselo olubi oluqhutywe ngamajoni omkhosi wase-Israel kufutshane nomda waseGaza, olukhokele ekuswelekeni kwabantu abaninzi, abangengawo namajoni. Ngenxa yolu hlaselo lwakutsha nje lwe-Israeli belumanyumnyezi futhi lungakhethi, urhulumente woMzantsi Afrika uthathe isigqibo sokuba ubize uNozakuzaku uSisa Ngombane ukuba abuyele ekhaya, kude kucace ukuba izinto zibheka ngaphi na.  5.2. IKhabhinethi icela uMkhosi wezoKhuselo wase-Israel ukuba uphume eGaza Strip futhi wohlukane nokungena ngodlame usenza umonakalo kwimimandla ephantsi kwelizwe lasePalestine. Ukuthi gqolo usenza oku kungomnye umqobo obangela ukuba oku kujamelana ngezikhondo zamehlo kungasombululeki. Isisombululo esifunekayo kule ngxubakaxaka kukuba iPalestine ne-Israel zibe ngamazwe amabini azimeleyo futhi aphilisana ngoxolo njengamazwe angabamelwane.  5.3. IKhabhinethi iyalibethelela ikhwelo elihlatywe ngamazwe angamalungu eZizwe eziManyeneyo (i-UN) ukuba kwenziwe uphando liqumrhu elizimeleyo ngale nyhikityha yokubulawa kwabantu, ngeenjongo zokuqinisekisa ukuba abo babenesandla kwesi senzo bayaphendula ngezenzo zabo.6. Uqweqwediso nophango lweemoto ezithutha imali (i-CIT)IKhabhinethi ixhalabile ziziganeko ezifuna ukuthatha unyawo zokuqweqwediswa kuphangwe iimoto ezithutha imali kwaye iyabugxeka obu ndladiya. Futhi sizothulela umnqwazi ii-arhente zogcino-mthetho ngokubamba abarhanelwa kwaye sibulela nabanye abantu abathe banceda ezi amapolisa ngomkhondo okhokelele ekubanjweni kwabarhanelwa.  Abantu abanolwazi ngezenzo zolwaphulo-mthetho bayacelwa ukuba bafake isandla ngokuba baqhakamshelane nee-arhente zogcino-mthetho.B. Izigqibo zeKhabhinethi7. IBhunga likaMongameli lamaShishini kaRhulumente (i-PSEC)IKhabhinethi ivumile ukuba kumiselwe i-PSEC, uMongameli Ramaphosa aza kuba ngusihlalo wayo. Imigaqo kunye neenjongo zeli Bhunga kukutshintsha amashishini karhulumente (ii-SOE) ukuba abe zizixhobo ezingundoqo zophuhliso loqoqosho.   I-PSEC iza kudlala indima yokuba liliso kwimiba yezopolitiko futhi incede nakulawulo olunobuchule. Phakathi kwezinye izinto eza kugxininisa kuzo kukuqinisa amaqurhu olawulo ee-SOE kunye nokuqinisekisa ukuba kukho amanyathelo okungenelela athathwayo ngeenjongo zokuzisa uzinzo kwezi nkampani.Amalungu ale PSEC aza kuquka abaPhathiswa abachaphazelekayo, iingcali, imibutho yabasebenzi kunye neyoluntu. Amagama abantu abaza kuba ngamalungu ayo aza kubhengezwa kwalapha ethubeni. Le PSEC iza kwakhela kumsebenzi owenziwe yi-IMC-ye-SOE eyasekwa ngeyoMdumba ngowama-2015, usihlalo wayo onguSekela-Mongameli.8. IKhabhinethi iwuphumezile uMgaqo-nkqubo woMzantsi Afrika wemiSebenzi yobuGcisa - isiGaba 1. Lo mgaqo-nkqubo uquke izimvo ezingeniswe ngamahlakani. Usabela ngqo kumngeni owenziwe sisiCwangciso seSizwe soPhuhliso (i-NDP) wokuba kugxininisiwe kubuchule bokuqamba izinto ezintsha, kuphuculwe umthamo nesantya ekuveliswa ngaso kunye nokuba kuzingwe ngamandla kuqoqosho olusekelwe kulwazi olunzulu.UMgaqo-nkqubo we-IP wesiGaba I usekelwe kuMgaqo-siseko, i-NDP, isiCwangciso seSizwe sokuLwa iziYobisi, isiCwangciso-sikhokelo seSizwe soMgaqo-nkqubo wezoShishino kunye namanye amasolotya amaninzi esiCwangciso sezoShishino soMgaqo-nkqubo wokuSebenza (i-IPAP). Uza kusebenza njengomgaqo-nkqubo obalulekileyo wokukhuthaza ubuchule bokuqamba izinto ezintsha, ukusasazwa kobuchule bobuchwepheshe buxhatshazwe ngabantu abaninzi, uphando nophuhliso, imisebenzi yobugcisa, ukukhuselwa kwabathengi, uphuhliso lwamashishini kunye nohlumo loqoqosho ngokubanzi.9. IKhabhinethi ivumile ukuba sityikitywe ngokusesikweni yiPalamente isiVumelwano sokuBhangisa iziXhobo zeNyukliya. Esi sivumelwano sisiphumo samaphulo emibutho engekho phantsi korhulumente elwela intlalontle yoluntu nehlabathi aqala ngowama-2010. Sisixhobo esingaluncedo kakhulu kwiphulo lokuphelisa izixhobo zenyukliya kunye nengxaki yamaqhina axingisa iingxoxo ngomba wokupheliswa kwezixhobo zenyukliya.Esi siVumelwano sihambelana ngokuzeleyo nemigaqo-nkqubo yakudala yokuncitshiswa kwezixhobo nemikhosi, imithetho yalapha ekhaya kunye nezivumelwano zamazwe ehlabathi.10. IKhabhinethi ivumile ukuba isiLungiso esenziwe kwisiVumelwano esingokuKhuselwa ngokuBonakalayo kweeMveliso zeNyukliya sithiwe thaca ePalamente.  IsiVumelwano sokuKhuselwa ngokuBonakalayo kweeMveliso zeNyukliya siso sodwa isivumelwano sehlabathi esibophelela amazwe ngokomthetho kumba wokukhuselwa ngokubonakalayo kweemveliso zenyukliya. Esi sivumelwano sitshintshiweyo singumsebenzi obaluleke kakhulu kumalinge ehlabathi okuphucula indlela ezikhuselwa ngayo iimveliso zenyukliya kwakunye namaziko asebenza ngenyukliya ngokuthi sibeke imiqathango ekufuneka ilandelwe zizizwe zonke malunga nokukhuselwa kweemveliso zenyukliya. Esi sivumelwano, phakathi kwezinye izinto, sichaphazela umba wokukhuselwa ngokubonakalayo kweemveliso zenyukliya kwiindlela ezisetyenziswa ngayo apha ngaphakathi kweli lizwe, indlela ezigcinwa futhi zihanjiswe ngayo kunye nokukhuselwa kweemveliso zenyukliya kunye namaziko enyukliya ekubeni ahlaselwe ngokuzunywa. 11. IKhabhinethi ivumile ukuba i-Ofisi kaNozikhalazo wezoMkhosi ibe lelinye lamaqumrhu aza kusingatha iNkomfa ye-10 yeHlabathi yamaZiko ooNozikhalazo beMikhosi yeMfazwe, eza kubanjwa ngeyeDwarha ngowama-2018.  Lo msitho ubanjwa minyaka le uququzelelwa liZiko lokuLawulo ngokweNtando yeSininzi kweMikhosi yeMfazwe, elizinze eGeneva eSwitzerland, kwaye iza kubanjwa okokuqala ezimbalini apho uza kubanjwa ngokubambisana e-Afrika.C. ImiThetho esaYilwayo12. IKhabhinethi ivumile ukuba uMthetho-sihlomelo oyiLwayo weziKimu zezoNyango upapashwe kwiPhephandaba likaRhulumente ukuze uluntu luhlomle. Lo Mthetho uyiLwayo ulungisa uMthetho weziKimu zezoNyango wowe-1998 (uNombolo 131 wowe-1998) ukuze uhambelane nePhepha lokuCacisa i-Inshorensi yeSizwe yezoNyango (i-NHI) kunye noMthetho oyiLwayo oyiDrafti weNgxowa-mali ye-NHI. Lo Mthetho uyiLwayo ufuna, phakathi kwezinye izinto, ukuphucula imithetho elawula izikimu zezonyango kunye nokulungelelanisa imithetho yazo nolu tshintsho lwenzekileyo kule minyaka ilishumi idlulileyo kweli candelo.Lo Mthetho uYilwayo uza kuqinisekisa ukuba abantu abangamalungu ezikimu zezonyango bafumana ukhuseleko olungcono kwaye uza kwenza kube lula ukufumana iinkonzo zezempilo kwizibhedlela zabucala. 13. IKhabhinethi ivumile ukuba uMthetho-sihlomelo oYilwayo weziKweliti zoMbuso wowama-2018 ungeniswe ePalamente. Lo Mthetho uYilwayo ulungisa uMthetho weziKweliti zoMbuso wowe-1957. Ucacisa indlela ekufuneka ahlawulwe ngayo amabango abizwa eMbusweni eze ngenxa yokuba abantu befumene unyango olungafanelekanga kubasebenzi boMbuso. Lo Mthetho uYilwayo uza kunceda kutsho kuphunguke umonakalo owenziwa zizikroba ezishiywa kukuhlawula izimali ezizizixa ezikhulu kwizibhedlele zikarhulumente. Ezi zilungiso ziza kunyusa izimali zezibhedlela zamaphondo zitsho zikwazi ukubonelela ngeenkonzo zezempilo. 14. IKhabhinethi ivumile ukuba kupapashwe uMthetho oyiLwayo weSizwe woTshintsho lweMozulu ukuze uluntu luhlomle. Lo Mthetho uYilwayo uvumela ukuba ihambelane imigaqo-nkqubo echaphazela indlela uMzantsi Afrika osabela ngayo kwingxaki yokutshintsha kwemozulu. Uza kuqinisekisa ukuba eli lizwe litshintshela kuqoqosho olukwaziyo ukumelana neziphumo zokutshintsha kwemozulu kunye nakwiinkqubo ezikhuthaza ukusetyenziswa kwezixhobo ezikhupha isisi esincinci esingcolisa umoya. Eli lilinye lamanyathelo kumalinge oMzantsi Afrika okuqalisa ngoMgaqo-nkqubo weSizwe wokuPhendula kwiMeko yokuTshintsha kweMozulu ukuze kukhuthazwe uphuhliso oluzinzileyo kuzalisekiswe nelungelo lokuphila kwindalo engenabungozi empilweni nakubomi bethu, njengoko oku kugxininiswa kuMgaqo-siseko. 15. IKhabhinethi ivumile ukuba ungeniswe ePalamente uMthetho-sihlomelo oYilwayo weNkqubo yoLwaphulo-mthetho wowama-2018, olungisa uMthetho weNkqubo yoLwaphulo-mthetho wowama-1977.  Lo Mthetho-sihlomelo uYilwayo ucetywayo uza kwandisa inani lamatyala ezesondo afanele kukusiwa ezinkundleni zamatyala futhi okubalulekileyo kukuba amatyala ezesondo avunyelwe ukuba asiwe ezinkundleni nokuba sele kugqithe isithuba seminyaka engama-20 enzekayo. Ezi zilungiso zilandela imiqathango ebekwe kwisigwebo seNkundla ePhakamileyo yaseNtshona yeGauteng setyala likaLevenstein Kweli tyala iCandelo 18 loMthetho weNkqubo yoLwaphulo-mthetho wowe-1977 labhengezwa ngokuba alihambelani noMgaqo-siseko kwaye alikho mthethweni kuba lithintela, kuzo zonke iimeko, ilungelo lokumangalela onke amatyala ezesondo, angengawo lawo adweliswe kwiCandelo 18 (f), (h) no-(i) lalo Mthetho emva kokuba sidlulile isithuba esiyiminyaka engama-20 ityala lenziwe.Ezi zilungiso ziza kunika iGunyabantu lezoTshutshiso (i-NPA) umhlaba obanzi wokuzigqibela ngokwalo ukuba limangalele amatyala ezesondo lilandela iSahluko 2 soMgaqo-siseko. D. Imisitho ezayo16. IsiFundo soSuku lwe-Afrika lwemiNyaka eliKhulu kaNelson MandelaUMongameli Ramaphosa uza kwenza intetho yesiFundo soSuku lwe-Afrika lwemiNyaka eliKhulu kaNelson Mandela kwiNkomfa yokuVuselelwa kwe-Afrika, ngomhla wama-24 kuCanzibe wama-2018 e-Inkosi Albert Luthuli International Convention Centre eDurban. Lo msitho uyinxalenye yemibhiyozo yeminyaka elikhulu eza kuqhuba unyaka wonke eza kubanjwa kweli lizwekazi nehlabathi liphela. Iinjongo zale mibhiyozo kukukhumbula nokuhlonipha imisebenzi kaMongameli wokuqala owanyulwa ngokwentando yesininzi, uTata Nelson Rolihlahla Mandela neyetshantliziyo loMzabalazo uMama Albertina Sisulu. 17. USuku lwe-AfrikaUSuku lwe-Afrika lubanjwa minyaka le ngomhla wama-25 kuCanzibe mbombo zone zeli lizwekazi ukuphawula umhla wokusekwa koMbutho weMbumba ye-Afrika (i-OAU) wangaphambili ngowe-1963 - ngoku osele usaziwe njengeMbumba ye-Afrika (i-AU). Olu Suku ngumsitho wokubhiyozela iintlanga nezizwe ezahlukeneyo zase-Afrika kunye nokuhlaba ikhwelo lobumbano kweli lizwekazi. UMzantsi Afrika ubhiyozela uSuku lwe-Afrika ngamatheko, imisitho, neminyhadala yokubhiyoza nokufundisa yeNyanga ye-Afrika eza kuthatha inyanga yonke futhi neza kuba namaqithi-qithi ezentlalo nezoqoqosho aza kuxhanyulwa ngabantu baseMzantsi Afrika nabeli Lizwekazi. Umxholo weNyanga ye-Afrika uthi: ""UNyaka kaNelson Mandela - Ukwakha i-Afrika eNgcono neHlabathi eliNgcono"".E. Imiyalezo18. Amazwi ovelwano IKhabhinethi ithi akuhlanga lungehlanga kusapho nabahlobo bakamakhwekhwetha womfoti nongasekhoyo futhi nowawongwa ngembasa yesizwe, i-Order of Ikhamanga, uMnu Sam Nzima, owasebenzisa ikhamera yakhe ukubhentsisa amanyundululu nenkohlakalo yombuso wocalucalulo. Uya kukhunjulwa ngomfanekiso ongasoze ulibaleke kaHector Pieterson, womhla we-16 kweyeSilimela ngowe-1976, owathi wachukumisa ihlabathi latsho lawugxibha umbuso wocalucalulo. IKhabhinethi ithi malilale ngenxeba usapho lukaGq Phillip Nchipi Tabane, olandulele eli phakade ngomhla we-18 kuCanzibe ngowama-2018 emva kwengulo ende. Njengomnye wabo baseka iqela iMalombo Jazzmen, ebelelinye lamachule kwezomculo elinesakhono esingenakulinganiswa. IKhabhinethi ithi kusapho nezihlobo zikaMnu Sonwabo Eddie Funde, ukufa kwadalwa kwasendalweni, ke ngoko bangaqumbi bade baqalekise. UMnu Funde wayenguNozakuzaku woMzantsi Afrika eGermany kunye noSihlalo weBhodi yeQumrhu lezoSasazo laseMzantsi Afrika (i-SABC). IKhabhinethi iyangqukruleka sisithwangube sokusweleka kwamantombazana amancinci amabini awelwe ludonga lwesakhiwo eDurban. IKhabhinethi ilila nezi ntsapho ziphantsi kwelifu elimnyama.19. Amazwi okuvuyisanaIKhabhinethi imqhwabela izandla uVusumuzi Ndlovu ophume kwindawo yesixhenxe kukhuphiswano elibizwa i-S. Pellegrino Chef 2018 ebelibanjelwe eMilan kwezi ntsuku zimbalwa zidlulileyo. Imisebenzi yakhe isenza sizive sinelunda singuMzantsi Afrika.IKhabhinethi ithi huntshu kwintshatsheli entsha ye-International Boxing Federation (i-IBF), i-World Boxing Association (i-WBA) Super, ne-Ring Magazine kudidi lwe-junior flyweight, uHekkie ""Hexecutioner"" Budler. Uyimbethi-manqindi yokuqala yoMzantsi Afrika ukuba ibe yintshatsheli yehlabathi kwimibitho yezamanqindi emibini emva kokuba eyinjinga ye-IBF ne-WBA. F. IzikhundlaZonke izikhundla zixhomekeke ekuqinisekisweni kwamabakala namabanga ezemfundo nokuqinisekiswa okuvela kwicandelo lezokhuselo lelizwe.20. UNksz Boitumelo Mosako njengeGosa lezeziMali eliPhezulu (i-CFO) kwiBhanki yezoPhuhliso yoMzantsi Afrika (i-DBSA).21. Abalawuli abangengomalungu esigqeba solawulo kwiBhodi yeLand and Agricultural Development Bank: a. UMnu Mabotha Arthur Moloto (uqeshiwe kwakhona futhi nguSihlalo);b. UNksz Dudu Hlatshwayo (uqeshiwe kwakhona futhi nguSekela-Sihlalo);c. UNksz Susan Ann Lund (uqeshiwe kwakhona);d. UNksz Matome Sydney Makgoba; kunyee. noGq Steven Thomas Cornelius.22. IBhodi yezoKhenketho yoMzantsi Afrika:a. UGq Tanya Ethel Abrahamse (uqeshiwe kwakhona);b. UMnu Enver Duminy (uqeshiwe kwakhona);c. UNksz Michelle Julie Constant (uqeshiwe kwakhona);d. UMnu Thebeetsile Ikalafeng (uqeshiwe kwakhona);e. UMnu Yacoob Abba Omar (uqeshiwe kwakhona);f. UMnu Monwabisi Peter Fandeso (uSihlalo);g. UNksz Pamela Bulelwa Yako;h. UNksz Kathleen Elizabeth Rivett-Carnac;i. UNksz Dawn Elizabeth Robertson;j. UMnu Ravi Nadasen;k. UMnu Lindiwe Sangweni-Siddo;l. UMnu Mohamed Baba; kunyem. noNksz Nomzamo Bhengu (ummeli weSebe lezoKhenketho).23. UMnu Dinizulu Kumalo Percival Sechemane njengoMlawuli oMkhulu wesiGqeba soLawulo (i-CEO) yeRand Water. 24. U-Advocate (Gq) Seswantsho Godfrey Lebeya njengeNtloko kuZwelonke yeCandelo loPhando lwamaTyala aNzima (ooKhetshe).25. UMnu Goodman Ntandazo Vimba njengo-CEO yeQumrhu lokuXhasa uLwakhiwo lweziSeko zoPhuhliso zikaMasipala kwiSebe loLawulo lweNtsebenziswano neMicimbi yezeMveli (i-Cogta).26. UMnu Lindokuhle Cedric Mkhumane njengeSekela-Mlawuli-Jikelele (i-DDG): uPhuhliso lweZiko namaShishini, kwiSebe loPhuhliso lwamaShishini amaNcinci.27. UMnu Phakamani Hadebe njengeNtloko yeSigqeba (i-CE) ka-Eskom Holdings SOC Ltd (Eskom) futhi ulilungu leBhodi ngenxa yesikhundla sakhe (unguMlawuli wesiGqeba).28. Abalawuli abangengomalungu esigqeba solawulo kwiBhodi ye-South African Express: a. UNksz Mmakeaya Magoro Tryphosa Ramano (uSihlalo);b. UMnu Ronald Ozzy Lamola;c. UMnu Thulani Matiki Norman Kgomo;d. UNksz Thandiwe January-McLean;e. UMnu Kugan Harikrishna Thaver;f. UMnu Bongisiwe Mpondo;g. UNksz Hlengiwe Thandeka Makhathini;h. UGq Thabi Leoka;i. UMnu Ahmed Ismail Bassa; kunyej. noMnu Trevor Abrahams (uqeshiwe kwakhona).29. Abalawuli abangengomalungu esigqeba solawulo kwiBhodi kaTransnet: a. UMnu Popo Molefe (uSihlalo);b. UNksz Mpho Emily Letlape;c. UMnu Louis Leon von Zeuner;d. UNksz Ursula Nobulali Fikelepi;e. UNksz Dimakatso Catherine Matshoga;f. UNksz Ramasela Joyce Ganda;g. UNjing Edward Christian Kieswetter;h. UMnu Aluwani Percy Ramabulana;i. UGq Fholisani Sydney Mufamadi;j. UMnu Vivien McMenamin;k. U-Advocate Oupa Motaung; kunyel. noNksz Gratitude Ramaphaka.Imibuzo:Nksz Phumla WilliamsIsiThethi seKhabhinethi esiliBambela Iselula: 083 501 0139"
 INgxelo yeNtlanganiso yeKhabhinethi yomhla wesi-6 kweyeSilimela ngowama- 2018,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/xh/speeches/ingxelo-yentlanganiso-yekhabhinethi-yomhla-wesi-6-kweyesilimela-ngowama-2018-8-jun-2018,"IKhabhinethi ibibambe intlanganiso ngoLwesithathu, umhla wesi-6 kweyeSilimela ngowama-2018 kwiZakhiwo zoMdibaniso, ePitoli.A.Imiba Engundaba-mlonyeni1. Imiba yezoqoqosho  IKhabhinethi ikuqaphele ukuhla nge-2.2% kweMveliso yeLizwe yoNyaka (i-GDP) kwikota yokuqala yowezi-2018. Iziko lezeeNkcukacha-manani zoMzantsi Afirika (i-StatsSA) likhuphe iinkcukacha-manani kule veki. Icandelo lezolimo, elezimigodi kunye nelemizi-mveliso abe negalelo kule ngxaki yokuhla kwe-GDP kwikota yokuqala. IKhabhinethi igunyazise iNtlanganisela yabaPhathiswa bezoQoqosho ukuba badibane ngokukhawuleza beze neqhinga lokusabela kule ngxaki yokuhla kwe-GDP.  Ukuhla kwe-GDP kubonisa ngokuphandle ukuba onke amacandelo eli lizwe kufuneka asebenzisane ukuze kuxhaswe uqoqosho lwalapha eMzantsi Afrika. Icandelo lezamashishini nelabasebenzi kufuneka aqhubeleke esebenzisana norhulumente ukuxhasa amaphulo namalinge afana nesiCwangciso esiManqaku aliThoba ukuze kukhwezelwe uhlumo loqoqosho kudalwe nemisebenzi efunwa ngabomvu. Enye yeentsika eziphambili sisiCwangciso sokuSebenza soMgaqo-nkqubo wezoShishino (i-IPAP), sona esigxininisa ekunyuseni iimveliso zemizi-mveliso, ekudalweni kwemisebenzi kunye nasekuthumeleni iimveliso zorhwebo zeli kumazwe angaphandle. IKhabhinethi iyithembile i-IPAP ukuba iza kuncedisa ekukhuliseni icandelo lethu lemizi-mveliso kunye noqoqosho.Emaphelo alo nyaka, urhulumente uza kubamba iNgqungquthelela yezoTyalo-mali yaMazwe ngaMazwe apho kuza kuthengiswa uMzantsi Afrika njengelizwe elinamathuba amaninzi otyalo-mali. Injongo yale Ngqungquthela kukuqokelela imali eyitriliyoni eyi-1.2 yeerandi kumaphulo otyalo-mali amatsha kule minyaka mihlanu izayo, mali leyo iza kwenza umahluko omkhulu kuhlumo loqoqosho nakumalinge okudala imisebenzi.2. Utyalo-maliIKhabhinethi iyakwamkela ukuphehlelelwa komzi-mveliso omtsha owenza izixhobo zobuchwepheshe bolwazi nonxibelelwano eMonti kwiphondo laseMpuma Koloni ngomhla wesi-5 kweyeSilimela yowama-2018 yinkampani yabantu abamyama, iYekani Manufacturing. Le mali ityalwe kulo mzi-mveliso iyibhiliyoni yeerandi iza kudala imisebenzi esemgangathweni eli-1 000 ukongeza kule sele ikho ingama-450, uninzi lwayo ebanjwe ngabantu basetyhini nolutsha.Le mali igalelwe kulo mzi-mveliso ivela kwiSibonelelo seziSeko zoPhuhliso seMimandla eYodwa yezoQoqosho kunye neSikimu soSomashishini abaMnyama (i-BIS). I-BIS ifumene inkxaso-mali esisibonelelo evunywe liSebe lezoRhwebo noShishino (i-dti) yokuncedisa koosomashishini abali-103 kule minyaka-mali mibini idlulileyo. Iinkampani ezingama-48 ziye zanikwa uncedo ngamacebo neendlela zokufumana abathengi. Ezisibhozo kwezi nkampani ziseMpuma Koloni.3. UMvuzo weSizwe omiSelweyo ongoWona uPhantsi (i-NMW)IKhabhinethi iyavuyiswa kukuphunyezwa koMthetho-sihlomelo we-NMW yiNdlu yeSizwe yoWiso-mthetho (i-NA). Ivakalisa umbulelo kuwo onke amahlakani ayinxalenye yeBhunga leSizwe loPhuhliso loQoqoqsho nezaBasebenzi (i-Nedlac) ngendima ayidlalileyo kwesi sivumelwano. Esi sivumelwano singamaqalela amalinge okuphungula umahluko omkhulu kwimivuzo, ingakumbi kwabo banto bamkela imivuzo ephantsi. Abasebenzi abamalunga nezigidi eziyi-6.4 baza kuxhamla wakuba lo Mthetho-sihlomelo utyikitywe wangumthetho. Noko kunjalo, iKhabhinethi iyakuqonda ukuba kusekude engqinibeni, mninzi umsebenzi ekusafuneka wenziwe ukuphungula lo mahluko mkhulu ukhoyo kwimivuzo kweli.Lo Mthetho-sihlomelo ngoku uthunyelwe kwiBhunga leSizwe lamaPhondo (i-NCOP) ukuba liwuhlalutye lize nalo liwamkele phambi kokuba utyikitywe nguMongameli ube ngumthetho.4. Iinkonzo ezisisisekoIKhabhinethi iyavuyiswa ziziphumo zoPhando ngeeNkonzo zikaMasipala ezingeyoMali lowama-2017 ezikhutshwe sisi-StatsSA. Ezi ziphumo zibonisa ukuba, xa kuthelekiswa nowama-2016, abantu abaninzi bazifumemene iinkonzo ezisisiseko ezifana nombane, amanzi, ugutyulo ngowama-2017. Urhulumente usazimisele ekuboneleleli bonke abemi beli, ingakumbi abantu abahlelelekileyo ngeenkonzo ezisiseko yonke imihla. Iprojekthi yamanzi esanda kugqityezelwa kutsha nje yiMhlathuze Water Project etyabule imali ezizigidi zeerandi ezingama-96 eRichards Bay kwiphondo laKwaZulu-Natal. Ngale projekthi, amakhaya angaphezulu kwama-6 000 aza kufumana amanzi acocekileyo aphuma empompeni.5. Iingxoxo zeMivuzo yabaSebenzi bakaRhulumenteIKhabhinethi inikwe ingxelo nguMphathiswa wezabaSebenzi bakaRhulumente noLawulo ngendlela eziqhuba ngayo iingxoxo zemiVuzo yabaSebenzi bakaRhulumente. IKhabhinethi iyawubulela umoya wokuzimisela oboniswe ngabo bonke abathathi-nxaxheba ngethuba kufunwa isisombululo ekuvunyelenwe ngaso esiza kwanezisa iimfuno zawo onke amahlakani. IKhabhinethi iyaphinda iyakubethelela ukuba urhulumente uzimisele ukubamba iingxoxo nabasebenzi ukuze kufikelelwe kwisivumelwano esiza kwanezisa bonke abachaphazelekayo.6. Izibonelelo-mali zikarhululumenteIKhabhinethi iqinisekisa bonke abantu abafumana izibonelelo-mali zikarhulumente okanye inkam-nkam ukuba urhulumente uza kuqhubeleka ehlawula ezi zibonelelo-mali zibalulekileyo, njengoko kunyanzeliswa nguMgaqo-siseko weRiphabhlikhi yoMzantsi Afrika wowe-1996. Izibonelelo-mali zikarhulumente ziza kuqhubeleka ukubhatalwa kwaye inkqubo yokutshintsha ikhadi elidala le-Arhente yeziBonelelo zezeNtlalo noMhlala-phantsi yaseMzantsi Afrika (u-SASSA) ngelitsha iza kuqhuba kude kube sekupheleni kwenyanga yoMsintsi ngowama-2018.Isivumelwano sokusebenzisana phakathi kuka-SASSA nePosi yoMzatsi Afrika sineziphumo ezincumisayo njengoko abantu abaninzi abamkela imali yenkam-nkam, ukusukela ngenyanga kaCanzibe ngowama-2018, beze ngaphambili ukuza kutshintsha amakhadi wabo.IKhabhinethi icela abantu ukuba bangazithatheli ingqalelo ezi zijungqe zemiyalezo (ii-SMS) bezisanda kuthunyelwa zisithi bonke abantu abamkela imali yenkam-nkam mabaye kubhalisela imali yenkam-nkam kwakhona ukuze bangabi sengxakini yokungayifumani imali yabo. Le miyalezo ingeyonyani ithunyelelwe ukuba ilahlekise abantu abasokolayo futhi iphazamise nezicwangciso zikarhulumente zokuqinisekisa ukuba imali yenkam-nkam ibhatalwa rhoqo ebantwini ngaphandle kweziphazamiso.  7. EzaseMntla NtshonaIKhabhinethi ifumene ingxelo yesithathu ngomsebenzi osele wenziwe yiKomiti yabaPhathiswa eJongene noMba (i-IMTT) waseMntla Ntshona. IKhabhinethi yanelisekile ngumsebenzi osele wenziwe wokuqinisekisa ukuba amasolotya eCandelo 100 (1) (a) no-(b) ekusetyenziswe wona ukuze kungenelelwe kumasebe ephondo laseMntla Ntshona. Kuphindwe kwavunyelwana ukuba ukususela ngoku i-IMTT iza kunika iKhabhinethi ingxelo kanye rhoqo ngenyanga ukuze kuqinisekiswe ukuba la maqela athunyelwe kweliya liphondo ayaqhubeleka esebenza. IKhabhinethi ilixhasile utyelelo obelusiya eMntla Ntshona ngomhla wesi-7 kweyeSilimela ngowama-2018 ukuya kunika ingxelo iKhabhinethi yaseMntla Ntshona, iNdlu yoWiso-mthetho yela Phondo kunye nabaphicothi-zincwadi bangaphandle abaphicotha iincwadi zela phondo.8. UqhankqalazoIKhabhinethi iyayigxeka imingcelele yoqhankqalazo yakutsha nje ebineziganeko zobundlobongela ebibanjwe kulo lonke eli. Idane nangakumbi zizenzo zobundlobongela nokugrogrisa izigulane kunye nogqirha nabongikazi eCharlotte Maxeke Johannesburg Academic Hospital. Abaqhankqalazi abaxhamla ilungelo labo lokuqhankqalaza kufuneka bakwenze oku ngaphandle kokunyhasha amalungelo abanye abantu, ingakumbi abo babuthathaka. Akukho sikhalazo sinokusetyenziswa njengesebe lokuzimela okanye isizathu sokwenza ubundlobongela kunye nezenzo zokugrogrisa esizibone kule veki iphelileyo.9. Ukhuselo nokhuselekoIKhabhinethi iyasamkela futhi isixhasa 'isicwangciso sokungenelela nokuzisa uzinzo' soMbutho wamaPolisa oMzantsi Afrika (i-SAPS), oza kusebenzisana nabemi boMzantsi Afrika kumalinge okulwela ukuba eli lizwe likhuseleke. Icebo lokuqinisekisa ukuba aphithizela futhi ebonakala kakhulu amapolisa anxibe iyunifomu ahamba ngeenyawo amanye esezimotweni - encediswa licandelo lezomoya le-SAPS, amaphulo ogqogqo abanjwa rhoqo, ukuvalwa kweendlela ngamapolisa, ukuhlala ekhondweni labarhanelwa bezingelwa - kuza kunceda kakhulu kumalinge okuqinisekisa ukuba abantu beli lizwe abaziva nje bekhuselekile koko bakhuselekile ngenene.Abantu bayakhuthazwa ukuba bazise ngaphambili kwizikhululo zamapolisa ezikufutshane nabo ulwazi abanalo olunxulumene nokhuseleko lwabo okanye batsalele umnxeba inombolo engahlawulelwa ye-Crime Stop ethi: 086 00 10111. IKhabhinethi icela abantu ukuba bangadlali ngenombolo yomnxeba ye-Crime Stop. Ukudlalisa ngale nombolo yomnxeba kungaphazamisa nalapho kukho umntu obenokusinda ekonzakalisweni nasekubulaweni ukuba ebefumene uncedo kule nombolo kwangexesha.10. Inyanga yoLutshaIKhabhinethi icela bonke abemi boMzantsi Afrika ukuba badlale eyabo indima kwiinkqubo zokuxhobisa ulutsha ngezakhono ngale Nyanga yoLutsha iphawulwa ngenyanga yeSilimela. Kulo nyaka kubhiyozelwa iminyaka elikhulu yokuzalwa kukaTata Nelson Rolihlahla Mandela kunye noMama u-Albertina Nontsikelelo Sisulu kwaye le Nyanga yoLutsha yowama-2018 iwamkele umxholo othi: ""Nawe yiba ngumzekelo: Endleleni eya kuphuhliso lolutsha ngezentlalo nezoqoqosho"".Abantu abatsha kufanele basebenzise le mizekelo mihle yezi ngqanga zimbini babe nesibindi sokudlala indima ebonakalayo kumaphulo okuphuhlisa uluntu ngeenjongo zokuba kubekho intsebenziswano eMzantsi Afrika. Urhulumente usebenza imini nobusuku ezama ukuqinisekisa ukuba ulutsha bayakwazi ukuyifumana inkxaso kwiinkqubo zezemfundo zikarhulumente ezilungiselelwe ukuphucula amathuba abo okuthatha inxaxheba kuqoqosho.11. Iimviwo zikaJuni nezaphambi kwezokuphela konyakaIKhabhinethi ihlaba ikhwelo kubazali nabagcini-bantwana ukuba bancedise abantwana babo, ngako konke abanakho, ababhala iimviwo zikaJuni eziqhuba kulo lonke eli lizwe.  IKhabhinethi ibulela ngokungazenzisiyo kwindima ebaluleke kakhulu edlalwa ngootitshala nafundisi-ntsapho ekuqeqesheni iinkokeli zangomso zeli ngeli thuba beqinisekisa ukuba iindawo zokufunda zikhuselekile futhi zinako konke okufunekayo ukuze abantwana bafunde kakuhle. Sikwakhuthaza nabafundi ukuba baqhubeleke befunda ngokuzimisela.IKhabhinethi iyavuyiswa nakukuvulwa kwezikolo kwiindawo ezininzi kwiphondo laseMntla Ntsona, eziquka iKoster neRustenburg. Ukuvulwa kwezikolo kulandela uqhankqalazo oluqhube iiveki ezininzi kunye nezinye izinto eziphazamise ukufundisa nokufunda kweziya ndawo. IKhabhinethi icela abazali, abafundi kunye nootitshala ukuba basebenzisana kuzanywe ukuleqwa umsebenzi osemva neli xesha lilahlekileyo kwaye bonke bazimisele ukuthatha inxaxheba kwinkqubo zokuleqa umsebenzi osemva.12. Imbalela nemililoIKhabhinethi ikhumbuza abemi boMzantsi Afrika ukuba eli lizwe liyaqhubeka nokuthaxwa yimbalela. UMzantsi Afrika lelinye lamazwe ehlabathi kwangama-30 anengxaki yokunqongophala kwamanzi kwaye imvula ezine ngaphantsi kunomthamo wesiqhelo kuyenze ingxaki yembalela yambi kakhulu. Bonke abantu mabasebenzisana norhulumente kongiwe amanzi ukuze kuqinisekiswe ukuba kukho amanzi aneleyo kumntu wonke.Njengoko kungena ubusika, iKhabhinethi icela abantu ukuba banonophele nangakumbi ukuze bathintele imililo yamadlelo nokutsha kwamatyotyombe. Urhulumente uyaqhubeleka nokusebenzisana noluntu ukukhuthaza iindlela zokusebenzisa umlilo, izinto zokubasa nokuzifudumeza ngokukhuselekileyo ngeli xesha lobusika.   13. EzeNzululwazi nobuChwephesheIKhabhinethi ivile ngeendaba ezincumisayo ngokwenzikileyo kwezenzulwazi ngeenkwenkwezi kule mpelaveki iphelileyo apho iingcali zenzululwazi ngeenkwenkwezi zisebenzisana ne-Catalina Sky Survey e-Arizona, u-United States of America (i-USA), zibone isijikelezi-langa esincinci, i-asteroid encinci, (i-2018 LA) kufutshane nomzila weNyanga, ethe emva kweeyure yangena kwi-atmosfera yoMhlaba.Ukudubula okwenzeke ngenxa yale asteriod kubangele amaza ebenesandi esiphantsi kwi-atmosfera athe aviwa sisixhobo sokumamela izandi ezingavakaliyo ngeendlebe eMzantsi Afrika, esisetyenziswa njengenxalenye yeNkqubo yeHlabathi yokuHlola yesiVumelwano esiGcweleyo sokuBhangisa ukuVavanywa kweziXhobo zeNyukliya.  Oku kubonakalisa ukukhula kwesakhono seli lizwe sokuphonononga isibhakabhaka ukuze kubonwe ii-asteriod eziza kubetha umhlaba kunye nobunganga boMzantsi Afrika kweli candelo obuhlonitshwa lihlabathi liphela.  B. Izigqibo zeKhabhinethi14. IKhabhinethi ivumile ukuba kungeniswe ePalamente ingxelo yowama-2016/17 yendlela eqhuba ngayo iNkqubo yezaPhulelo zeRhafu kwezoPhando noPhuhliso (i-R&D). Le nkqubo yezaphulelo incede inkampani ezininzi ukuba ziqhube iinkqubo zazo ze-R&D ezahlukeneyo, zivelise imisebenzi yobugcisa noyilo kunye neemveliso ezintsha. Le nkqubo yezaphulelo, yaqaliswa ngeyeNkanga ngowama-2006, iqhutywa liSebe lezeNzululwazi nobuChwepheshe libambisene neZiko lezeRhafu loMzantsi Afrika (i-SARS) kunye noNondyebo weSizwe.Ukususela ngeyoKwindla ngowama-2016 ukuya kweyoMdumba ngowama-2017, kufunyenwe izicelo zesaphulelo serhafu se-R&D ezili-153 zivela kwiinkampani ezili-117, kwezi nkampani ezingama-58 ibizinkampani ezifaka isicelo okokuqala. Ezi zicelo ibizezeeprojekthi ze-R&D ezingama-571 ezixabisa imali emalunga neebhiliyoni zeerandi eziyi-3.6. IKhabhinethi iyavuyiswa kukwanda kwenani leenkampani ezigalela imali kumaphulo e-R&D kwaye iyaqhubeleka nokuhlaba ikhwelo kumashishini ukuba atyale imali nangakumbi kumaphulo e-R&D, nawo esisawathatha njengentsika ebalulekileyo kumalinge ethu okukhulisa uqoqosho.  15. IKhabhinethi ivumile ukuba lupapashwe uphando-nzulu lowama-2016/17 ngendlela ancediswa ngayo ngemali amaPhulo ezeNzululwazi nobuChwepheshe. Olu phando-nzulu kumaxa amaninzi luhlola indlela eliqhuba ngayo icandelo lezenzululwazi nezobuchwepheshe, kwaye nendima eliyidlalayo kuhlumo nophuhliso loMzantsi Afrika. IKhabhinethi iyiqaphele ingxaki yezimali ebangelwe kukuhla kwemali echithwa kwiinkqubo ze-R&D kuwo onke amasebe.  16. IKhabhinethi isamkele isiCwangciso-sikhokelo soMgaqo-nkqubo esihlaziyiweyo sokuKhutshwa kweziQinisekiso zeeNkonzo zokuTshintsha iziMilo eMzantsi Afrika. Esi sicwangciso-sikhokelo somgaqo-nkqubo saqala ukusebenza ngowama-2010 futhi sihambisana noMthetho wobuLungisa babaNtwana (uMthetho uNombolo 75 wowama-2008). Le nkqubo yokuhlaziya ifuna ukuqinisekisa ukuba iinkampani ezinikela ngeenkonzo zoqeqesho lokutshintsha izimilo kunye neenkqubo zoqeqesho lokutshintsha izimilo ngawo onke amaxesha ziyahambelana nemigaqo eyiyeyona iphantsi ibekiweyo. Izahluko ezithandathu zalo mgaqo-nkqubo zitshintshiwe kusenzelwa ukuba ziphucule umgangatho kunye namazinga eenkonzo ezinikwa abantwana abenza izinto ezinxamnye nomthetho.17. IKhabhinethi isamkeke isiCwangciso-qhinga sokuThethana kweNgingqi soKhuseleko lweeMveliso zamaChiza kuye nokuqaliswa kwaso. Icandelo lezobuchwepheshe bezamachiza lithathwa njengelibaluleke kakhulu elinokunceda kuhlumo loqoqosho kwaye lingasisixhobo esiyinkunzi esinokusetyenziswa kwidabi lokulwa indlala nentsokolo, ingakumbi kumazwe asahlumayo.Esi sicwangciso-qhinga siza kunceda kurhwebelwano phakathi kwamazwe ase-Afrika size senze lo mmandla ukwazi ukukhuphisana namazwe ehlabathi. Siza kuphucula indlela uMzantsi Afrika osebenzisana ngayo namazwe ase-Afrika.C. ImiThetho esaYilwayo18. IKhabhinethi ivumile ukuba uMthetho oYilwayo we-Inshorensi yezeMpilo yeSizwe (i-NHI) wowama-2018 ukuba upapashwe kwiGazethi kaRhulumente ukuze uluntu luhlomle. Lo Mthetho uYilwayo uneenjongo zokumisela iNgxowa-mali ye-NHI yoMzantsi Afrika, njengequmrhu likarhulumente, ukuze ubonelele ngeenkonzo zezempilo ezingazikuwa esithubeni, ezifikelelekayo kunye nezisemgangathweni ophezulu kumntu wonke. Lo Mthetho uYilwayo ukwacacisa imisebenzi kunye namagunya eNgxowa-mali ye-NHI.Lo Mthetho uYilwayo unika isikhokelo esiza kuncedisa xa kuthengwa iinkonzo zezempilo yile ngxowa-mali ye-NHI egameni labantu abasebenzisa i-NHI futhi uze nendlela elinganayo, esebenzayo nebonakalisa ubunono yokusetyenziswa kwemali yale ngxowa-mali ukuze izanelise iimfuno zezempilo zabantu abasebenzisa iinkonzo ze-NHI. UMphathiswa wezeMpilo kule veki izayo uza kubamba intlanganiso noonondaba apho eza kunika ingcaciso egcweleyo ngalo Mthetho uYilwayo.19. IKhabhinethi ivumile ukuba ungeniswe ePalamente uMthetho-sihlomelo oYilwayo weMithetho yezeNzululwazi nezobuChwepheshe wowama-2017. Lo Mthetho uYilwayo ulungelelanisa izibonelelo ezilawula imisebenzi kunye nolawulo lwamaqumrhu karhulumente aphantsi koMphathiswa wezobuNzululwazi nezobuChwepheshe. Oku kuza kuqinisekisa ukuba ziyafana zonke izinto ezifunwayo ekufanele ukuba zibe khona kunye neendlela ezenziwa ngayo izinto.D. Imisitho ezayo20. INgqungquthela yaMazwe asiXhenxe aTyebileyo (i-G7)IKhabhinethi iyasamkela isimemo esithunyelwe uMzantsi Afrika sokuba uzimase le Ngqungquthela izayo ye-G7 iza kubanjelwa eCanada. UMzantsi Afrika wagqibela ukuthatha inxaxheba kule ngqungquthelo kwisithuba seminyaka esixhenxe eyadlulayo. Ukumenywa koMzantsi Afrika kule ngqungquthela kubonakalisa ukuba liyathenjwa eli lizwe noqoqosho lwalo.Urhulumente wethu uza kusebenzisa eli thuba ucenge abatyali-zimali ukuba batyale imali kuqoqosho lweli. Utyalo-mali lubalulekile kuhlumo loqoqosho nakumaphulo okudala imisebenzi emininzi kakhulu eza kuphungula ngokubonakalayo inani labantu abangasebenziyo ngoku.21. UMsitho woMzantsi Afria ne-India wokuKhumbula isiGaneko esenzeka kwimiNyaka eli-125 EyadlulayoNjengenxalenye yemibhiyozo yeminyaka elikhulu yokuzalwa kukaNelson Mandela no-Albertina Sisulu, iKhabhinethi iyasamkela isikhumbuzo somhla wesi-7 kweyeSilimela ngowama-2018 sokothulwa ngendlondlo kuloliwe kukaMahatma Gandhi esitishini sikaloliwe sasePietermaritzburg iminyaka engama-125 eyadlulayo. Esi siganeko someleza nangakumbi umthetho kaGandhi owawubizwa nge-Satyagraha, (ukuqhankqalaza ngoxolo), owaba nefuthe elimandla kwiinkokeli zeli zezopolitiko kwaye wanegelelo kumzabalazo wethu wenkululeko.  22. Utyelelo lwasebuRhulumenteni yiSaharawi Arab Democratic RepublicUMongameli Cyril Ramaphosa wamkele ugxa wakhe waseSaharawi Arab Democratic Republic, uBrahim Ghali, ngomhla wesi-4 kweyeSilimela ngowama-2018 ngethuba ekuTyelelo lwasebuRhulumenteni kweli lizwe.IKhabhinethi iyabaxhasa abantu baseSaharawi kwidabi labo lokulwela ukuzimela kwaye imemelela izizwe zehlabathi ukuba zinike inkxaso efunekayo kubantu baseSaharawi.E. Imiyalezo23. Amazwi ovelwano23.1. IKhabhinethi nayo njengoMongameli Ramaphosa ithi akuhlanga lungehliyo kwiintsapho nezihlobo zamakhwenkwana amahlanu abulewe ngamadangatya omlilo ngethuba kusitsha amatyotyombe aseMasiya ePhillipi eKapa.Lo mlilo ubangele ukuba abantu abangama-30 bale ndawo balahlekelwe ngamakhaya abo. Urhulumente wenza konke okusemandleni ukuqinisekisa ukuba bonke abantu boMzantsi Afrika bafumana izindlu, bakhuselekile futhi bahlala kamnandi.24. Amazwi okuvuyisana24.1. IKhabhinethi inqwenelela igqala le-African National Congress uBaba Andrew Mokete Mlangeni imini yokuzalwa emnandi, nangona sele ligqithile. UBaba Mlangeni ebegqiba iminyaka engama-93 ezelwe ngoLwesithathu, umhla wesi-6 kweyeSilimela ngowama-2018. Ungomnye wabantu bokuqala ukuthunyelwa kumazwe angaphandle ukuba ayokufumana uqeqesho lezomkhosi, kwaye emva kokubanjwa kwakhe ngethuba ebuyela kweli, waye wafunyanwa enetyala waze wagwetywa ubomi esiqithini saseRobben Island.24.2. IKhabhinethi imqhwabela izandla umdlali weProteas oyi-fast bowler uKagiso ""KG"" Rabada, obe ngundaba-mlonyeni kumsitho weembasa zeqakamba, i-Cricket South Africa Awards, ububanjelwe eSandton eGauteng kutsha nje. Uye wawongwa ngeembasa ezintandathu, eziquka neyokuba ngoyena mdlali ubalaseleyo, i-Cricketer of the Year kunye nowokuba ngumdlali obaleseleyo okhwethwe ngabanye abadlali, i-Players' Player of the Year. Lo nyaka ubumhle kakhulu kweli tyendyana lakwaRabada elithe, phakathi kwezinye izinto ezintle azenzileyo, langumdlali okwindawo yokuqala kuluhlu lwehlabathi lwabadlali abangabajiji (iibhowula) kwimidlalo yoVavanyo yeqakamba. Sithetha nje ngowama-2018 ungumdlali ophambili okhupha abanye abadlali kwaye ukwindawo yesixhenxe kuluhlu kwiMidlalo yeQakamba yeHlabathi yoSuku oLunye (ii-ODI).24.3. IKhabhinethi iyakwamkela ukuchongwa kukaSiya Kolisi njengomdlali wokuqala omnyama ukuba ngukhapteni weSpringbok kwimidlalo yovavanyo emithathu eza kudlalwa ne-England. Siqinisekile ukuba akazikuwudanisa uMzantsi Afrika njengekhapteni wethu, kwaye imisebenzi yakhe nezakhono zakhe zobunkokeli esebaleni nakubomi nje ngobubanzi, ziza kuvuselela abanye abantu.24.4. IKhabhinethi iyakwamkela ukuchongwa koMphathiswa wezeMali uNhlanhla Nene njengoSihlalo weBhodi yeeRhuluneli zeBhanki eNtsha yezoPhuhliso (i-NDB). I-NDB yibhanki yephuhliso yezizwe ngezizwe evulwe yiBrazil, Russia, India, China noMzantsi Afrika (i-BRICS) ngowama-2014. Igunyaziswe ukuba iqokelele izixhobo zokusebenza zokwakhiwa kweziseko zophuhliso kunye nokuncedisa kuphuhliso oluzinzileyo kumazwe eBRICS kunye namanye amazwe asahlumayo nasakhulayo. Umsebenzi wayo uza kuncedisana namanye amalinge enziwa ngamaziko ezoqoqosho ezizwe ngezizwe naweengingqi ukuncedisa kuhlumo nophuhliso loqoqosho lwehlabathi.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.25. Ukuqeshwa kwakhona kukaMnu Ebrahim Mohamed njengoMkomishinala weKhomishini yeSizwe yabaThengi.26. IBhodi yeSouth African National Accreditation System:a. UNksz Fezile Flip Wetes;b. UMnu Lulama Lloyd Mayedwa;c. UMnu Tom Tshitangano;d. UMnu Samuel Mlangeni;e. UNksz Lerato Herriette Mothae;f. UGq Matshwenyego Sarah Mohlala;g. UNksz Patricia Lindi Tlou; kunyeh. noNksz Anna-Marie Lotter (uqeshiwe kwakhona njengommeli we-dti).27. I-National Metrology Institute of South Africa (i-NMISA):a. UMnu Ndwakhulu Samuel Mukhufhi (uqeshiwe kwakhona njengoMlawuli oMkhulu wesiGqeba soLawulo (i-CEO)).28. Amalungu angekho kwisigqeba solawulo eBhodi ye-NMISA:b. UMnu Molelekoa Petrus Mohlomi;c. UMnu Odirile Welcome Dingoko;d. UNksz Bavelile Gloria Hlongwa;e. UNksz Nobom Gcinashe Mfabana;f. UNksz Lindie Lankalebalelo;g. UNksz Jabu Vuyiswa Mogadime (uqeshiwe kwakhona) kunyeh. noGq Tshengedzeni Demana (ummeli we-dti).29. Ukuqeshwa kwakhona kukaMnu Rakesh Garach njengoSihlalo Ongekho kwisiGqeba soLawulo weBhodi yamaLungu eTrasti yeNgxowa-mali yeSizwe yokuXhobisa ngezaKhono (i-NEF).30. IBhodi yeSouth African Special Risk Insurance Association:a. UMnu Norman Tinyiko Baloyi (UMlawuli Ongekho kwiGqeba soLawulo noSihlalo);b. UNksz Priscilla Onkgodisitse Mokonyane (UMlawuli Ongekho kwiGqeba soLawulo noSekela-Sihlalo);c. UNksz Bajabulile Luthuli (UMlawuli wesiGqeba); kunyed. noMnu Christiaan Johannes van Dyk (UMlawuli Ongekho kwisiGqeba soLawulo).Imibuzo:Nksz Phumla WilliamsIsiThethi seKhabhinethi esiliBambela Iselula: 083 501 0139 "
INgxelo yeNtlanganiso yeKhabhinethi yomhla wama-20 kweyeSilimela wowama- 2018,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/xh/speeches/statement-cabinet-meeting-20-june-2018-21-jun-2018-0000,"IKhabhinethi ibibambe intlanganiso ngoLwesithathu, umhla wama-20 kweyeSilimela ngowama-2018 kwiZakhiwo zoMdibaniso, ePitoli.A.  Imiba engundaba-mlonyeni1.  IBhunga loKhuselo leZizwe eziManyeneyo (i-UNSC)1.1.  IKhabhinethi ibulela ngokungazenzisiyo kumazwe angamalungu eZizwe eziManyeneyo (i-UN) ngokuxhasa uMzantsi Afrika ngethuba uzigqatsele ukuba ube lilungu elingesosigxina le-UNSC ukusuka ngonyaka wama-2019 ukuya kowama-2020. 1.2.  Ukonyulwa kweli lizwe ukuba libe kwesi sikhundla kwenzeka xa kanye kuthathwe isigqibo ngabo bonke ebebethatha inxaxheba sokuba kubanjwe iNgqungquthelo yeHlabathi yoXolo yokuhlonipha uMongameli wangaphambili uNelson Rolihlahla Mandela ngeyoMsintsi wowama-2018. Lo nyaka ikwakungunyaka wesikhumbuzo seminyaka elikhulu yokuzalwa kukaMongameli wokuqala woMzantsi Afrika okhululekileyo. Eli wonga lokuba lilungu le-UNSC liza kusetyenziselwa ukuhlonipha imisebenzi negama likaMadiba. 1.3.  UMzantsi Afrika uza kusebenzisa eli thuba uza kube ulilungu le-UNSC ukulwela nokukhokelisa phambilli imiba ebalulekileyo nengundoqo ye-Ajenda yowama-2063 yeMbumba ye-Afrika (i-AU). I-Ajenda yowama-2063 sisicwangciso-sikhokelo esiqiqisisiweyo sokuzisa iinguqu zezentlalo nezoqoqosho kweli lizwekazi kule minyaka ingama-50 izayo. 2.   Iingxoxo zemivuzo yabasebenzi bakwa-Eskom2.1.  IKhabhinethi iyakuxhasa ukungenelela koMphathiswa wamaShishini kaRhululumente kwiingxoxo ezixingileyo zemivuzo eziphakathi kwabalawuli bakwa-Eskom kunye nabasebenzi. Ukuhanjiswa kombane ngomnye umsebenzi obaluleke kakhulu kumaphulo okukhulisa uqoqosho lweli lizwe nawokudala imisebenzi emininzi. 2.2.  IKhabhinethi icela bonke abachaphazelekayo ukuba bakhawulezise baziqoshelise iingxoxo zokunyuswa kwemivuzo yabasebenzi, oku bakwenze belungiselela uzinzo kunye noqoqosho lweli lizwe. 3.  Uqhankqalazo koohola bendlela3.1. IKhabhinethi izigxeka kakhulu izenzo zakutsha nje zokuvalwa koohola bendlela abaninzi ngabaqhankqalazi kwiindawo ezithile zeli. Oohola bendlela bazizisiseko ezibalulekileyo zezothutho kweli lizwe ezinceda kwimisebenzi yokuhanjiswa kweempahla neenkonzo ngamacandelo ahlukeneyo oqoqosho lweli lizwe. Umbuso wethu olawulwa ngokomgaqo-siseko uyawakhankanya amaqonga ahlukeneyo abantu abanokuwasebenzisa ukuvakalisa izikhalo nezikhalazo zabo bengakhange baphazamise abanye.  3.2.  Izenzo zolwaphulo-mthetho eziquka ukugrogrisa nokwenza izidube-dube azizukunyanyezelwa kwaye iKhabhinethi ihlaba ikhwelo kumagosa ee-arhente zogcino-mthetho ukuba athathe amanyathelo afanelekileyo, ekhokelwa nguMgaqo-siseko weRiphablikhi yoMzantsi Afrika wowe-1996, aqinisekise ukuba umthetho udlala indawo yawo. B.  Izigqibo zeKhabhinethi4.  IVeki yokwaZisa ngeNkqubo yokuSebenza4.1. IKhabhinethi yazisiwe ngeengxelo zenkqubelo yokusebenza ezikhutshwa kabini ngonyaka zexesha eliqale ngomhla woku-1 kweyeDwarha ngowama-2017 liphele ngomhla wama-30 kweyoKwindla ngowama-2018. IKhabhinethi iyawuncoma umsebenzi omhle owenziweyo kwiziphumo ezingeneno kwezi zingundoqo eziliqela zeenjongo eziphambili ezili-14 kwaye iyawaxhasa la manyathelo okungenenela acetywayo kweminye imimandla ibibonakalisa ukuqhwalela. Zonke iintlanganisela zamaSebe ziza kubamba iintlanganiso noonondaba apho ziza kucacisa lo msebenzi sele wenziwe kunye nezo ndawana zifuna kungenelelwe.  4.2. IZiko lezoNxibelelwano nokuSasazwa koLwazi lukaRhulumente (i-GCIS) liza kwenza amalungiselelo ezi ntlanganiso noondaba ziza kubanjwa zintlanganisela zamaSebe kwaye isicwangciso esinamaxesha nezinye iinkcukacha siza kupapashwa ku: www.gov.za kwalapha ethubeni. 5. Ingxelo ngeendibano ebezibanjwe necandelo lemigodi5.1. IKhabhinethi inikwe ingxelo nguMphathiswa wemiThombo yeziMbiwa uGwede Mantashe kwintlanganiso entsuku-mbini ebibanjwe ngeyoKwindla ngowama-2018 kunye namahlakani ezentlalo amelwe yimibutho yoosomashishini neyabasebenzi. Onke amahlakani ezentlalo aye avumelana ukuba kuyafuneka ukuba zivuselelwe iindibano zokubonisana kwicandelo lezemigodi kugwadlwe amacebo okungenelela abalulekileyo okuqinisekisa ukuba icandelo lezemigodi lisendleleni yokuzisa uhlumo oluzinzileyo oluza kuxhanyulwa ngumntu wonke. 5.2. Amahlakani ethu aphinde agwadla nomba wokuhla kwemveliso yezimbiwa kule kota iphelileyo kwakunye nezinye izinto ezenzekayo malunga notyalo-mali, imveliso kunye nemisebenzi kwicandelo lezimbiwa. Amahlakani avumelene ukuba kufuneka kuhlalutywe umbono wethu sonke wecandelo lezemigodi, futhi kuphindwe kubethelelwe ukubaluleka kwentsebenziswano kunye nokuhambelana phakathi kweenguqu nesakhono sokukwazi ukumelana nokhuphiswano. 5.3. IKhabhinethi inikwe ingxelo ngamaqela amabini anamahlakani asuka kumacandelo ahlukeneyo asekelwe ukuba aqukumbele uMqulu wezeMigodi. Zakuba ziqukunjwele iindibano zokufakana imilomo nokubonisana, lo Mqulu uza kusiwa kwiKhabhinethi uze wamkelwe ngokusesikweni. 6.  IsiCwangciso-sikhokelo soHlahlo Lwabiwo-mali lweSizwe esiluYilo (iPhepha lokuGunyazisa) 6.1. IKhabhinethi ivumile ukuba sikhutshwe isiCwangciso-sikhokelo esiHlela iiMfuno ngokokuBaluleka kuHlahlo Lwabiwo-mali soHlahlo Lwabiwo-mali lowama-2019 kunye nesicwangciso esineenkcukacha namaxesha esiza kugqitywa ngawo isiCwangciso-sikhokelo esiHlela iiMfuno ngokokuBaluleka kuHlahlo Lwabiwo-mali soHlahlo Lwabiwo-mali sowama-2020.   6.2.  Esi sicwangciso-sikhokelo sinika uluhlu lweenkqubo eziphambili zoHlahlo Lwabiwo-mali lowama-2019 eziza kunceda urhulumente ukuba akwazi ukulwa imingeni entlantlu-ntathu eyile: indlala, intswela-ngqesho kunye nokungalingani kusetyenziswa le mali ikhoyo. 7.  Ezamandla  7.1 IKhabhinethi ivumile ukuba aValwe futhi aCocwe amaziko ayinxalenye yamaZiko eeMveliso eziBalulekileyo zeNyukliya (iNyathelo 1) kunye nala maziko asebenzayo ngoku (isiGaba 2) ePhelindaba. La maziko asekhona nangoku kwiincwadi zeQumrhu loMzantsi Afrika laMandla eNyukliya. IKhabhinethi ivumile ukuba inkqubo yokuvala la maziko mayiqhutywe kodwa oku kwenziwe kusetyenziswana noNondyebo weSizwe.C. Imisitho ezayo8. INdibano yeQumrhu lezoQoqosho lweHlabathi (i-WEF) 8.1.  UMongameli Cyril Ramaphosa uza kubamba iNdibano ye-WEF ePark Hyatt Hotel eRosebank ngomhla wama-28 kweyeSilimela ngowama-2018 phantsi komxholo othi: ""UkuLungiselela uHlaziyo loQoqosho loMzantsi Afrika - indima yeCandelo lezoShishino."" Le ndibano iza kuzinyanswa ngoosomashishini balapha ekhaya nabamazwe angaphandle kunye namagosa kaRhulumente woMzantsi Afrika futhi kuyo kuza kuxoxwa ngamathuba otyalo-mali kunye nezivumelwano zokusebenzisana.8.2.  Le ntlanganiso noosomashishini be-WEF itshayelela iNkomfa yoTyalo-mali eququzelelwa ngurhulumente ecetywe ukubanjwa ekupheleni kwalo nyaka, yona enjongo yayo ikukuqokelela imali yotyalo-mali ezibhiliyoni ezili-100 zeedola zase-United States of America kule minyaka mihlanu izayo.9.  INgqungquthela yoMbutho weRhafu yoRhwebo wamaZantsi e-Afrika (i-SACU) 9.1. UMongameli Ramaphosa uza kukhokela igqiza eliza kuzimasa iNgqungquthela ye-SACU eza kubanjwa ngomhla wama-29 kweyeSilimela ngowama-2018 eBotswana. UMongameli uza kusebenzisa eli thuba ukuba ahlangane neQumrhu loLawulo loMbutho woPhuhliso laMazwe aseMazantsi e-Afrika (i-SADC) ukuze baxoxe ngokuqaliswa kweenkqubo zale ngingqi.   9.2. NjengoSihlalo we-SADC, uMzantsi Afrika uhlala uwaxhasa amaphulo okuhlanganisa le ngingqi ngokubanzi ngokusebenzisa i-SACU kunye ne-SADC, kwaye uhamba phambili kumba wokuphuhlisa amashishini ale ngingqi ngokusebenzisa izixhobo ezahlukeneyo ezinokuqhuba uhlumo. 10.  INkomfa yeZiko lezaManzi loMzantsi Afrika (i-WISA)10.1.    UMboniso neNkomfa ye-WISA yowama-2018 eBanjwa eMva kweMinyaka eMibini ziza kubanjwa ngomhla wama-24 ukuya kowama-27 kweyeSilimela ngowama-2018 eKapa. Lo mmandla wamaZantsi e-Afrika ujongene nengxaki yokunqongophala kwamanzi, futhi iindawo ezininzi eMzantsi Afrika bezisanda kuthwaxwa yimbalela eqhube ixesha elide.10.2. Le nkomfa kulindeleke ukuba izinyaswe ngabathunywa abangama-2 000 abaza kuxovula umba wokufezekiswa kweNjongo yesithandathu ye-UN yoPhuhliso oluZinzileyo, egxininisa kumba wokufakelwa komntu wonke amanzi acocekileyo kunye neziseko zogutyulo xa kufika umnyaka wama-2030. D.  Imiyalezo11. Amazwi ovelwanoIKhabhinethi ithi tutuni:11.1.  Kusapho nezihlobo zoHloniphekileyo uSibusiso Radebe, iLungu lePalamente le-African National Congress elisuka eMpumalanga, ogetyengwe eGauteng zizaphuli-mthetho ebezizama ukuqweqwedisa imoto yakhe. Ohloniphekileyo uRadebe uza kukhunjulwa ngokuba litshantliziyo elalisilwelwa imiba yolutsha futhi nosebenze nzima ezama ukuphucla ubomi babemi boMzantsi Afrika.  11.2.  Kusapho nezihlobo zikaNksz Joyce Mashamba, ngethuba esutywa kukufa ebenguMphathiswa wePhondo laseLimpopo wezoLimo. Eli tshazintliziyo lalilijoni lomzabalazo lisebenze njengoMphathiswa wePhondo kumasebe ahlukeneyo ephondo ukususela oko eli lizwe lafumana inkululeko.11.3.  Kusapho nezihlobo zikaMnu Billy Modise, iNtloko yeCandelo lemiGaqo yokuziPhatha kumaTheko nemiCimbi yeSizwe futhi wawongwa nangembasa yesizwe i-Order of Luthuli. Uza kuhlonitshwa kakhulu ngemisebenzi yakhe yokwakha umbutho owawuchasene norhulumente wocalucalulo kumazwe akummandla obizwa nge-Nordic ngeminyaka yowe-1960.  11.4.  Kwiintsapho zabasebenzi-mgodini abathathu abasweleke eKloof Ikamva Mine yaseSibanye-Stillwater kufutshane naseWestonaria eGauteng. IKhabhinethi isemi kwizwi lokuba bonke abo bachaphazelekayo kweli candelo ukuba mabawukhokelise phambili umba wokhuseleko kwimigodi yeli.11.5.  Isizwe samaMpondo ngokukhothama koMama weKumani yesizwe samaMpondo aseNyandeni, uKumkanikazi uFikelephi 'Bongolethu' Ndamase.11.6.  Kusapho nakwizihlobo zikaMnu Ismail Bassa kunye noMnu Sayaad Hitig, abasweleke ngethuba kuhlaselwa i-mosque eMalmesbury eNtshona Koloni.12.  Amazwi okuvuyisanaIKhabhinethi ithi huntshu kwaba balandelayo:12.1. UGq Robert Gess, ingcali yezophando yeli loMzantsi Afrika ephanda ngezidalwa zaselwandle ezazingaselwa so zexesha elibizwa nge-Devonian Period kwakunye nezidalwa zokuqala ezinethambo lomqolo okanye iintlanzi zokuqala kunye nee-tetrapods zakudala kakhulu. Ubhaqe ifosili ekukholelwa ukuba ineminyaka ezizigidi ezingama-360 ubudala. Ezi ntlobo zimbini zezidalwa, ezibizwa ngokuba yi-Tutusius kunye ne-Umzantsia, zezona zidalwa zokuqala zidala zaziwayo kwi-Afrika iphela kangangokuba kukholelwa ukuba zineminyaka zizigidi ezingama-70. Ukubhaqwa kwezi zidalwa kububungqina bokuba ngenene singoomakhwekhwetha kwezenzelulwazi nophando-nzulu kwihlabathi liphela.12.2. UBongumusa Mthembu ngokuyikhusela intshinga yakhe ye-Comrades Marathon kulo nyaka kunye naku-Ann Ashworth ngokuphumumelela i-Comrades Marathon kwicandelo labasetyhini. IKhabhinethi imqhwabela izandla uXolani Luvuno ngokuzimisela nangokuzingisa ngokubaleka awugqibe lo mdyarho ehamba ngeentonga zabantu abakhubazekileyo.12.3.  UGq Siyabonga Cwele, uMphathiswa weziSeko zoNxibelelwano neeNkonzo zePosi, kulandela ukubekwa kwakhe njengoSihlalo woMbutho weHlabathi weeSathelayithi zeziSeko zoNxibelelwano (i-ITSO). UMzantsi Afrika uza kuba ngusihlalo we-ITSO okokuqala kwaye eli lizwe liza kubamba esi sikhundla isithuba seminyaka emibini. Eli lizwe liza kusebenzisa esi sikhundla liphakamise izinto ezibalulekileyo nezilulutho kweli lizwekazi le-Afrika kunye namanye amazwe asahlumayo kwimibutho yamazwe ngamazwe.Imibuzo:Nksz Phumla Williams - IsiThethi seKhabhinethi esiliBambela Iselula: 083 501 0139"
INtetho kwiNtlanganiso yeKhabhinethi yomhla we-4 kweyeKhala yowama-2018,5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/xh/speeches/intetho-kwintlanganiso-yekhabhinethi-yomhla-we-4-kweyekhala-yowama-2018-5-jul-2018-0000,"IKhabhinethi ibidibene ngoLwesithathu, umhla wesi-4 kweyeKhala yowama-2018, kwiZakhiwo zoMdibaniso, ePitoli.A. Imiba EnguNdaba-mlonyeni1. INyanga kaMandelaIKhabhinethi imema bonke abemi baseMzantsi Afrika ukuba babe “Yiba Ngumzekelo Wemisebenzi Yakhe” njengokuba sisondela kuSuku lukaMandela lweHlabathi ngomhla we-18 kweyeKhala yowama-2018. IZizwe eziManyeneyo (i-UN) zalwamkela ngokusemthethweni olu suku, oluthi luvumele abemi baseMzantsi Afrika nehlabathi jikelele ukuba bahloniphe owayesakuba nguMongameli wethu nohlonitshwa lihlabathi jikelele, uNelson Rolihlahla Mandela.URhulumente wabhengeza inyanga yeKhala njengeNyanga kaMandela, neyinyanga awazalwa ngayo. Njengenxalenye yokubhiyozela iminyaka elikhulu yokuzalwa kwakhe amacandelo awohlukeneyo azibandakanye kumaphulo awohlukeneyo ukubonakalisa imbeko kumsebenzi negama likaMadiba. NgoLwesihlanu, kuza kubanjwa umsitho owodwa ojoliswe kumaphulo okulwa ingxaki eyayimkhathaza kakhulu uMadiba yokunqongophala kwemisebenzi kunye nolutsha olungasebenziyo, xa iphulo elikhuthaza ukunxitywa kweempahla eziveliswe kweli loMzantsi Afrika, i-Wear South African, libambisene neNelson Mandela Foundation (i-NMF) kunye neSouth African Clothing and Textile Workers Union (i-SACTWU), liza kuphehlelela izikipa zikaNelson Mandela  eDurban.Ezi zikipa zenziwe apha ekhaya ziyafumaneka kwiivenkile eziliqela eziphambili kwaye ingeniso efumaneke ekuthengisweni kwazo iza kuya kwingxowa-mali ye-NMF ukuxhasa ngezimali imisebenzi ehambelana nombono nobomi bakhe. UMphathiswa woPhuhliso lwezoQoqosho, uMnu Ebrahim Patel, uza kwenza intetho eya kwabo baza kube bezimase lo msitho egameni likarhulumente. IKhabhinethi ibongoza bonke abemi baseMzantsi Afrika ukuba balixhase iphulo elikhuthaza ukuthengwa kweemveliso zeli, i-Buy Local, nokuzinxiba ngebhongo iimpahla eziveliswe apha ekhaya.IKhabhinethi imema bonke abantu ukuba babe yinxalenye yamalinge okuzisa utshintsho. Ngokusebenzisana njengesizwe esimanyeneyo, esingenacalucalulo ngokobuhlanga nangokwesini, singakwazi ukuligcina igama likaMadiba kunye nemisebenzi yakhe. IKhabhinethi imema bonke abemi baseMzantsi Afrika ukuba ngomhla we-18 kweyeKhala banikezele imizuzu engama-67 yexesha labo ekwenzeni igalelo ekutshintsheni ubomi babo basweleyo.2. Utyalo-maliIKhabhinethi iyakwamkela ukubhaliswa kutsha nje kuka-Old Mutual kuluhlu lweenkampani ezirhweba kwiZiko laseRhawutini lokuRhweba ngeZabelo (i-JSE). Olu bhaliso e-JSE yinkampani enemali eyinkunzi kurhwebo ebetha kwiibhiliyoni ezilishumi zeedola zaseMelika,i-US$10bn,(iibhiliyoni ezili- 130 zeerandi) lubonakalisa ukuthembeka koMzantsi Afrika kunye norhwebo lwezezimali lwalapha ekhaya.IKhabhinethi iyakuvuyela ukubhalisa kuka-Old Mutual eMzantsi Afrika kuba oku kuyibuyisela kwiingcambu zayo zase-Afrika le nkampani kwaye kuthetha ukuphela kwexesha lokuba le nkampani uninzi lwezabelo zayo kurhwetywe ngazo kwiziko elirhweba ngezabelo laseLondon. Ukuzinikela kuka-old Mutual ekudaleni ingxowa-mali enemali engama-500 ezigidi zeerandi ukukhulisa uphuhliso lwezoqoqosho lwasekhaya, ingakumbi kumashishini amancinci wabanstundu, kuza kunyusa amalinge eli lizwe okwakha uqoqosho oluxhanyulwa ngumntu wonke. Simema namanye amashishini akwicandelo lezezimali ukuba aseke inkqubo yenkxaso-mali efanayo ngokuthethana norhulumente.INdibano yeQumrhu lezoQoqosho lweHlabathi engoTyalo-mali yakutsha nje isebenze njengethuba lokubonakalisa amandla oMzantsi Afrika njengendawo yotyalo-mali olwandileyo nolutsha. Le Ndibano ibizinyaswe ligqiza elikhulu lwamagosa azintloko zezigqeba zeenkampani zalapha ekhaya nezehlabathi, abedibene noMongameli uCyril Ramaphosa kunye negqiza labaPhathiswa beKhabhinethi. Ezi ngxoxo zibe luncedo ekuchongeni amanyathelo okwandisa amanqanaba otyalo-mali kwaye alinyathelo elibaluleke kakhulu ngokubhekisele kwiNkomfa yoTyalo-mali eza kuququzelelwa nguMongameli apha ekuhambeni kwalo nyaka.3. Ukuthathwa komhlabaIKhabhinethi iyakwamkela ukuqalisa kwePalamente ngenkqubo yokuthatha inxaxheba koluntu engokuhlaziywa kweCandelo 25 loMgaqo-siseko weRhiphabliki yoMzantsi Afrika wowe-1996, okuza kuvumela ukuthathwa komhlaba ngaphandle kwembuyekezo. IPalamente emva kokuphumeza isiphakamiso sokuthathwa komhlaba ngaphandle kwembuyekezo iye yamisela iKomiti engokuHlaziywa koMgaqo-siseko ukuba ibambe iingxoxo zovakaliso-zimvo kweli lizwe jikelele. Ezi ngxoxo zovakaliso-zimvo ziza kubanjwa kuwo olithoba amaphondo kude kube yinyanga yeThupha yowama-2018.IKhabinethi imema onke amaqela anomdla ukuba athathe inxaxheba ngoxolo kwezi ngxoxo zovakaliso-zimvo kwaye ekwacela noluntu ukuba luzimamele iimbono nezimvo ezahlukahlukeneyo eziza kuvakaliswa, khona ukuze kuqinisekiswe ukuba wonke umntu ufumana ithuba elifanelekileyo lokuthatha inxaxheba kwezi ngxoxo.IKhabinethi ikwathethe nangeenkxalabo ezivakaliswe ziinkokheli zemveli kumba womhlaba. Kangangokuba, ichonge iqela labaPhathiswa ukuba libambe iindibano zokubonisananeenkokheli zemveli ukuba lixoxe lize lifune isisombulo esiza kusabela kanye kwiinkxalabo zazo. UMphathiswa woLawulo lweNtsebenziswano nezeMicimbi yeMveli, uGq Zweli Mkhize, ngumququzeleli aze axhaswe nguMphathiswa wezoLimo, amaHlathi nezokuLoba, uSenzeni Zokwana, uMphathiswa woPhuhliso lwamaPhandle noBuyekezo lwemiHlaba, uMaite Nkoana-Mashabane kunye noMphathiswa wezoNxibelelwano, uNomvula Mokonyane.4. Ixesha lokungeniswa kweengxelo zerhafuIKhabhinethi ikhuthaza bonke abahlawuli berhafu ukuba bangenise amaxwebhu wabo engxelo yerhafu yonyaka wama-2017/18, avulelwe ukuba angeniswe ukususela ngomhla wo-1 kweyeKhala yowama-2018. Ukuqokelelwa kwerhafu ngokufanelekileyo nangobuchule kuqinisekisa uzinzo kwizimali zikarhulumente, kwaye ukungeniswa kwamaxwebhu engxelo yerhafu ngexesha elifanelekileyo nangokuchanekileyo kuqinisekisa ukuba abahlawuli berhafu bahlala bethobela umthetho. Imali yerhafu inceda urhulumente ukuba akwazi ukuxhasa iiprojekthi zonikezelo-nkonzo kunye nezinye inkqubo zophuhliso loqoqosho nezentlalo.5. Ukunyuka kwexabiso lamafutha ezithuthiIKhabhinethi ikuqaphele ukunyuka kwamaxabiso amafutha ezithuthi kutsha nje, okulandela okunye ukunyuka kwinyanga edlulileyo. Kusalindeleke okunye ukunyuka kwamaxabiso kule nyanga izayo. Ixabiso le-Oli eKrwada yakwa-Brent elibekwa ngokweDola yaseMelika lichaphazele ukunyuka kwamaxabiso epetroli, idizili neparafin. Izinga lamandla emali yethu xa lithelekiswa nedola yaseMelika lihle ngaphezulu kwe-1% ukususela ekuqaleni kwenyanga kaCanzibe kulo nyaka.Oku kutshintsha kwamandla emali, okubangela ukungazinzi kwamaxabiso, kubachaphazele kakubi abathengi, ingakumbi abahluphekileyo. Ukunyuka kwamaxabiso epetroli kuzichaphazela nqo iindleko zezothutho namaxabiso okutya, ingakumbi ukutya okungundoqo namayeza.IKhabhinethi iyabaqinisekisa abemi baseMzantsi Afrika ukuba urhulumente wenza konke okusemandleni ukulwa imingeni abantu abahluphekileyo abajongene nayo. UNondyebo weSizwe umisele iqela elimalungu alithoba azingcaphephe ukuba lihlole uluhlu olukhoyo lwezinto ezingahlawulelwa rhafu-ntengo (i-VAT) ngoku elizizinto ezikukutya okungundoqo ezili-19. UMongameli Ramaphosa ukhokela iqela, elinabantu abasuka kurhulumente nabakwezoshishino, ukuba batsalele abatyali-zimali kweli lizwe ukuze kukhule uqoqosho lwethu kuze kudaleke nemisebenzi edingeka kakhulu, ukwenzela ulutsha olungasebenziyo.IKhabhinethi ibongoza abezoshishino ukuba bafake isandla, ngokulibazisa ukuwudlulisela kubathengi umthwalo wokunyuka kwamaxabiso amafutha ezithuthi. Oku kuzawudlala indima ebalulekileyo ukukhusela abahluphekileyo, abayakuchatshazelwa ngqo koku kungazinzi kwamaxabiso. Ukukhulisa uqoqosho lwethu kuza kunceda kakhulu ekuzinziseni uqoqosho lwethu. IKhabhinethi ikwabongoza abezoshishino ukuba basebenzisane norhulumente ukunceda bonke abemi baseMzantsi Afrika abachaphazelekayo, ingakumbi abahluphekileyo.6. Ukuhlawulwa kwezibonelelo zezentlaloIKhabhinethi yazisiwe nguMpathiswa woPhuhliso loluNtuo, uNksz Susan Shabangu, ngokulibaziseka okwenzeke kwiindawo ezininzi ekuhlawulweni kwezibonelelo zezentlalo (imali yenkam-nkam). IKhabinethi iyakuqonda ukuba izibonelelo zezentlalo zibubomi kwabona bahlelelekileyo kwiindawo ezininzi zeli ngoko ke ukuphoxeka okulolu hlobo akwamkeleki tu kwaphela. Ixolisa ngokungazenzisiyo kubo bonke abantu abamkela imali yenkam-nkam ngale nkxamleko.UMphathiswa uShabangu uyiqinisekisile iKhabhinethi ukuba ezi mpazamo zibangelwe lolu tshintsho lwenziwayo lokusuka kwinkqubo endala ukuya kwinkqubo entsha yokuhlawula ye-Arhente yeziBonelelo zezeNtlalo yaseMzantsi Afrika/iPosi laseMzantsi Afrika. Uyiqinisekisile iKhabhinethi ukuba uninzi lwabantu abamkela inkam-nkam abachaphazelekayo sele beyihlawuliwe imali yabo. Kwangaxesha nye, amaqela akhutheleyo asebenza ngokuzinikela ukuzinzisa le nkqubo ukuthintela ukuba ulibaziseko olukumila kunje lungaphinde lwenzeke kwixesha elizayo.7. Uphando LwezempiloIKhabhinethi iyakwamkela ukukhutshwa kwengxelo yethutyana luPhando loKhuphiswano lwezoRhwebo kushishino lwenkathalelo yezempilo labucala namhlanje. Olu phando beluchotshelwe ngowayesakuba yiJaji eyiNtloko uSandile Ngcobo kwaye iphulaphule ubungqina obuphuma kwiqela labadlali-ndlima ebalulekileyo kule minyaka mithathu idlulileyo. Le ngxelo yethutyana iza kuvuleleka ukuba uluntu luhlomle ixesha elingangeenyanga ezimbini. Ingxelo yokugqibela iza kunikezelwa kuMphathiswa woPhuhliso lwezoQoqosho ekupheleni kowama-2018 kwaye iza kuthiwe thaca ePalamente.8. IsiVumelwano sase-KhartoumIKhabhinethi iyasamkela isivumelwano sokubekwa phantsi kwezixhobo ngokusisigxina phakathi koMongameli waseSouth Sudan uSalva Kiir noRiek Machar, nokutyikitywa kwesiVumelwano saseKhartoum. Oku kukhulisa amathemba esivumelwano sokupheliswa kwemfazwe eyenza umonakalo ongaphaya kwengqondo kwilizwe labo.Esi sivumelwano siyalela ukuba amalungiselelo okubekwa phantsi kwezixhobo aquka ukuyekwa kokulwa, ukohlulwa kwemikhosi esondeleleneyo ngokomgama, ukurhoxiswa kwemikhosi karhulumente, ukuvulwa kwamaziko abonelela ngoncedo lwezentlalontle nokukhululwa kwamabanjwa emfazwe kunye nawezopolitiko. Esi sivumelwano sikwavumela ukuba amalungu eMbumba yamaZwe ase-Afrika (i-AU) kunye noGunyaziwe wooRhulumente kwezoPhuhliso ukuba bangatyala imikhosi yokubeka esweni le nkqubo yokubekwa phantsi kwezixhobo.9.IKhabhinethi ikhuthaza ukuba onke amaqela asebenzisane ukuqinisekisa ukuba ukubekwa phantsi kwezixhobo kukhokelela ekupheleni kwemfazwe ekugqibeleni nokuqinisekisa ukubuyela koxolo nophuhliso loqoqosho lweSouth Sudan. UMmandla weliZwekazi lase-Afrika ongaHlawulisani Rhafu yoRhwebelwano (i-AfCFTA)IKhabhinethi iyakwamkela ukutyikitya koMzantsi Afrika isivumelwano soMmandla weLizwekazi lase-Afrika ongaHlawulisani Rhafu yoRhwebelwano (i-AfCFTA) ne-AU. Ukutyikitywa kwesi sivumelwano nguMzantsi Afrika kuwabeka kumazwe angama-49 amazwe asele etyikityile. Esi sivumelwano se-AfCFTA sisondeza eli lizwekazi ekudalweni kowona mmandla mkhulu ungawuhlawulisani rhafu yorhwebelwano. Kulindeleke ukuba uvelise ezona zibonelelo zikhulu zezoqoqosho nezentlalo kuwo onke amazwe akweli lizwekazi.Ngokutsho kwe-UN, kuthelekelelwa ukuba isivumelwano se-AfCFTA siza kukhulisa urhwebo phakathi kwaMazwe ase-Afrika ngama-53% ngokuphelisa iirhafu yorhwebelwano kunye neminye imiqobo engeyorhafu. Esi sivumelwano siza kudala umandla worhwebo e-Afrika onabantu abangaphezulu kwebhiliyoni eyi-1.2 onemali exabisa iidola zaseMelika ezizitriliyoni eziyi-2.5.UMphathiswa wezoRhwebo noShishino, uGq Rob Davies, uza kuqalisa inkqubo yokuqinisekisa ukuba esi sivumelwano siyaphunyezwa yiPalamente.10. I-Ajenda ye-AfrikaIKhabhinethi iyayamkela iNgqungquthela yesi-6 yoMbutho weRhafu yoRhwebo waMazantsi e-Afrika (i-SACU) ebibanjwe ngomhla wama-29 kweyeSilimela yowama-2018 eBotswana, ebizinyaswe nguMongameli uRamaphosa. Le ngqungquthela igxininisa ukubaluleka kwe-ajenda yokudibana kommandla okukhulisa indibaniselwano yezoqoqosho, uphuhliso lwamashishini nokwanda koqoqsho olundidi-ndidi kumazwe angamalungu e-SACU.UMongameli uRamaphosa ukwakhokele igqiza eliya e-Islamic Republic of Mauritiana) kwiSeshoni yesiQhelo yama-31 yeNdibano zeeNtloko zeMibuso nooRhulumente ze-AU. Le ngqungquthela ibiqhubeke ukususela ngomhla woku-1 ukuya kowesi-2 kweyeKhala yowama-2018 phantsi komxholo othi: “Ukoyisa iDabi Lokulwa noRhwaphilizo: Indlela eZinzileyo eya kuTshintsho lwe-Afrika”. Inikezele ngethuba elilodwa lokuqwalasela nokubonisana ngemingeni egqalileyo enxulumene nokulwa urhwaphilizo e-Afrika.   UMongameli uRamaphosa ngoku undwendwelwe ngugxa wakhe waseGhana, uNana Addo Dankwa Akufo-Addo, okweli lizwe kuTyelelo lwasebuRhulumenteni, ukususela ngomhla we-4 ukuya kowe-5 kweyeKhala yowama-2018, ukuqinisa ngakumbi ubudlelwane phakathi kwala mazwe mabini. UMzantsi Afrika neGhana zisaqhubeka ukuba nobudlelwane obushushu bobuhlobo nokusebenzisana ekudala bukhona phakathi kwala mazwe. Intsebenziswano yorhwebo notyalo-mali phakathi kwala mazwe mabini iquka ezemigodi, iivenkile ezinkulu, iinkampani ze-inshorensi, inzululwazi nobuchwepheshe, ezothutho, ukhenketho, ezebhanka, unxibelelwano lwezeminxeba, ezokwakha, iinkonzo, ukunika imvume, ukuvelisa, ukuloba, ezentengiso, iihambo zomoya nezamandla.B. Izigqibo zeKhabhinethi11. IKhabhinethi ilwamkele iphepha loyilo nesicwangciso soSuku neNyanga yabaseTyhini yeSizwe yabo kweyeThupha yowama-2018. Umxholo walo nyaka uthi “Iminyaka eli-100 ka-Albertina Sisulu: Abasetyhini baManyene ekuQhubeleni uMzantsi Afrika Phambili”. Inkqubo yalo nyaka ingqamana neminyaka elikhulu yokuzalwa kukaTata uNelson Mandela, uMama u-Albertina Sisulu kunye nokusekwa kweBantu Women’s League. Imibhiyozo yeNyanga yabaseTyhini izakuvuselela uluntu ize yakhe nobudlelwane bokusombulula ngamandla imiba engundoqo abajongane nayo abasetyhini namantombazana, ingakumbi ubundlobongela obugxile ngokwesini, ukuxhotyiswa kwabasetyhini kwezoqoqosho, ufikelelo kumhlaba, izenzo ezinobungozi nemiba yamacandelo ahlukeneyo ngokomxholo wesiCwangciso seSizwe soPhuhliso (i-NDP) kunye nezivumelwano uMzantsi Afrika ozityikitye nehlabathi.UMphathiswa kwi-Ofisi kaMongameli ojongene nemiba yabaseTyhini, uNksz Bathabile Dlamini, uza kuyicacisa le nkqubo ekuhambeni kwexesha.C. ImiThetho esaYilwayo12. IKhabhinethi ikuphumezile ukungeniswa komThetho-siHlomelo wokuNgcakaza weSizwe wowama-2018 ePalamente. Lo mThetho usaYilwayo sele udlulile kuvakaliso-zimvo zoluntu lwabo bonke abadlali-ndima ababalulekileyo.Lo mThetho usaYilwayo ulilinge lokungenelela kungcakazo lwekhompyutha, upapasho longcakazo kunye neendawo akuyo amaziko ongcakazo.  Ukwathatha indawo yeBhodi yezoNgcakazo yeSizwe yangoku kunye noGunyaziwe woNgcakazo weSizwe (i-NGR). Ngokusebenzisana nabasemagunyeni kumaphondo, i-NGR iza kuqulunqa ummiselo womgangatho wokusebenza oza kusebenza njengomgaqwana wokulawula iibhodi ezizilawula ngokwazo ezifana necandelo lemidyarho yamahashe.13. IKhabhinethi ikuphumezile ukungeniswa komThetho-siHlomelo woKhuphiswano wowama-2018 ePalamente. Esi sihlomelo sandisa amagunya oogunyaziwe sokhuphiswano kunye neSigqeba ukusombulula ingxaki enkulu yokubutyebi obuninzi obusezandleni zegcuntswana, iinguqu ezihamba ngesantya solovane kuqoqosho lwaseMzantsi Afrika nokusetyenziswa kobunganga namandla zinkampani ezinkulu zenze unothanda.Lo mThetho usaYilwayo sele upapashiwe kwiphephandaba lombuso ukwenzela uluntu luhlomle kwaye sele uxoxiwe kunye nabo bonke abadlali-ndima ababalulekileyo.D. IMisitho ezayo14. I-100 Men MarchPhantsi kwephulo u-“Send Me – Thuma Mina” elikhokelwa liZiko lezoNxibelelwano nokuSasazwa koLwazi lukaRhulumente (i-GCIS), umngcelele oyimbali obizwa “Iminyaka eli-100 kaNelson Mandela no-Albertina Sisulu: uMngcelele waMadoda oChasene noBundlobongela oBubhekisele kwabaseTyhini naBantwana” iza kuqhubeka ngoLwesibini, umhla we-10 kweyeKhala yowama-2018.Lo mngcelele, uququzelelwa yi-GCIS, uza kuqala ngentsimbi ye-10:00, usuke e-Church Square uye kuphela kumabala eZakhiwo zoMdibaniso ePitoli.IKhabhinethi imema onke amadoda namakhwenkwe ukuba asabele ku-“Send Me – Thuma Mina” olikhwelo lokuba wonke ubani athathe inxaxheba kulo mngcelele, nokuthatha inyathelo ngokuchasa ingxaki enkulu yobundlobongela obunziwa kwabasetyhini nabantwana. Amadoda asuka kumacandelo ankalo zonke, ezintlanga ngeentlanga, futhi ephuma kwimibutho yezopolitiko eyahlukeneyo neemvaba ngeemvaba aza kuba esitsho ngazwi-nye esithi phantsi ngobundlobongela obenziwa kubantu basetyhini nabantwana.15. IVeki yeSizwe yokuGxila kwiMbizoUrhulumente uza kuqalisa iVeki yeSizwe yokuGxila kwiMbizo ukususela ngomhla we-9 ukuya kowe-15 kweyeKhala yowama-2018, apho amalungu eKhabhinethi aza kuthetha ngqo nabemi kweli lizwe jikelele.  Esinye seziseko zolawulo lwentando yesininzi yoMzantsi Afrika kukuzibophelela kukarhulumente kwiinkqubo zokuthatha inxaxheba koluntu rhoqo nokuzibandakanya koluntu okuphendulayo ekuqulunqweni kwemigaqo-nkqubo nezicwangciso zikarhulumente.IKhabhinethi ikhuthaza lonke uluntu ukuba luthathe inxaxheba kwiimbizo namagosa karhulumente luze lusebenzise eli thuba ukuhlangabezana nemingeni yonikezelo-nkonzo ngomoya ka-“Thuma Mina”.16. INgqungquthela ye-10 ye-BRICSUMzantsi Afrika ukulungele ukusingatha, ingqungquthela ye-10 yeBrazil, Russia, India, China noMzantsi Afrika (i-BRICS) ukususela ngomhla wama-25 ukuya kowama-27 kweyeKhala yowama-2018, ngomoya woBuntu , kwiziko lengqungquthela lase-Sandton, i-Sandton Convention Centre, eGauteng. NgoLwesihlanu, umhla wesi-6 kweyeKhala yowama-2018, uMongameli uRamaphosa kulindeleke ukuba athethe neQela loMzantsi Afrika ngexesha lesidlo sakusasa ukuva ngendlela aqhuba ngayo amalungiselelo okusingatha iNgqungquthela ye-10 ye-BRICS.Umxholo othi “I-BRICS e-Afrika: INtesbenziswano kuHlumo neKamva eliQaqambileyo eliXhanyulwa Nguye Wonke kwiXesha eliXhomekeke kubuXhaka-xhaka beKhompyutha Bale Mihla”, uhambelana nemiba ephambili engundoqo yamalungu e-BRICS, ngokukodwa ukuzamela ukudalwa kwehlabathi elingenamkhethe nobudlelwane behlabathi jikelele obuzakuzisa ukuhluma kwabo bonke abantu. Lo mxholo ukwahambelana nesikhundla sokuba ngusihlalo koMzantsi Afrika woMbutho woPhuhliso lwaMazwe aseMazantsi e-Afrika kunye ne-Indian Ocean Rim Association.UMzantsi Afrika uza kusebenzisa isikhundla sokuba ngusihlalo ukuqinisekisa ukuqhubela phambili kwe-BRICS uze ugxininise nangakumbi kumathuba eza neli Xesha liXhomekeke okanye liKhokelisa Phambili ubuXhaka-xhaka beKhompyutha Bale Mihla.17. IGqugula labaPhathiswa bezobuGcisa neNkcubeko base-AfrikaUkususela ngomhla we-5 ukuya kowe-6 kweyeKhala yowama-2018 iSebe lezobuGcisa neNkcubeko lizakusingatha iGqugula labaPhathiswa bezobuGcisa neNkcubeko eDurban. Lo msitho ujongise ekufakeni ingxelo ngokufikelela kulwazi ukuze kucwangciswe impembelelo yethala leencwadi neenkonzo zolwazi phantsi komxholo we-Ajenda yowama-2063 ye-AU, eyinkqubo-sikhokelo yobuchule yenguqu yezentlalo noqoqosho ye-Afrika kule minyaka ingama-50 izayo.18. Isibona-kude seMeerKAT/iSiza esiyiKhilomitha Ubude nobuBanzi (i-SKA)UMongameli uRamaphosa kulindeleke ukuba aphehlelele isibonakude esisebenza ngamaza esineedishi ezingama-64, esaziwa njenge-MeerKAT, njengonozala wesibona-kude se-SKA. I-MeerKAT imi kumgama ongama-90 ekilomitha ngaphandle kwedolophana yaseCarnavon eMntla Koloni.Isibona-kude se-MeerKAT sizakuba luncedo ekwandiseni ulwazi lokuba laqulunqwa njani iHlabathi neNdalo Yonke, lisebenza njani kwaye izintoni ezinokudlala indima kwindlela eliza kuba yiyo ngomso. Ukugqitywa kweli ziko ngumsebenzi oyimpumelelo enkulu ekufanele ukuba ubhiyozelwe nguMzantsi Afrika ne-Afrika ngokubanzi.E. ImiyalezoUvelwano19. IKhabhinethi ithumela amazwi ovelwano kowayesakuba nguMongameli uJacob Zuma, usapho lwakhe nezihlobo ngokusweleka konyana wakhe, uVusi Nhlakanipho Zuma, phaya ekuqaleni kwale veki.20. IKhabhinethi ithi tutuni kusapho nezihlobo zongasekhoyo nobengumfoti odumileyo, uDavid Goldblatt. Ilizwe lethu liyakuhlala lizingca ngomsebenzi wakhe wokudiza ubhentsise imphatho-mbi nenkohlakalo yocalucalulo.21. IKhabhinethi ithi akuhlanga lungehliyo kusapho nezihlobo zomsebenzi-mgodini osweleke kuMgodi iKhomonani waseSibanye-Stilwater e-Driefontein eMpumalanga kwaye isahleli ixhalabile ngokhuseleko labasebenzi-mgodini emigodini.Ukuvuyisana22. IKhabhinethi iyavuyisana neThala leeNcwadi laseMzantsi Afrika (i-NLSA), elibhiyozela iminyaka engama-200 likhona. Phaya phambili kulo nyaka, i-NLSA iphawule esi siganeko siyimbali ngokusingatha umboniso ovuleleke kuye wonke umntu obizwa “Xabisa iNdlu yoLwazi”.23. IKhabhinethi iyasamkela isigqibo esithathwe nguMbutho wezeMfundo, ezeNzululwazi neNkcubeko we-UN (i-Unesco), sokuvakalisa iiNtaba zaseMakhonjwa eMpumalanga, ezikwaziwa njenge-Barberton Greenstone Belt, njengeSiza saMafa seHlabathi. Esi sisiza se-10 soMzantsi Afrika esisiSiza saMafa seHlabathi.IKhabhinethi imema bonke abadlali-ndima ababalulekileyo kwicandelo lezokhenketho ukuba bazise ngazo zonke iziza zamafa zaseMzantsi Afrika njengoko ukhenketho ilelinye lamacandelo akhawulezisayo ekuphuhliseni uqoqosho lwethu nokudalela abantu balapha imisebenzi.24. IKhabhinethi ibhiyozela ngokuzingca isikhumbuzo seminyaka engama-63 yokwamkelwa ngokuyimbali koMqulu weNkululeko obe sisiseko soMgaqo-siseko weRhiphabliki yoMzantsi Afrika.Namhlanje imigomo yayo engundoqo ibonakele kwimigomo yombutho owawusakubizwa njengoMbutho weManyano ye-Afrika (i-OAU) (obizwa iMbumba yamaZwe ase-Afrika ngoku (i-AU)) zaza neZizwe eziManyeneyo (UN) zalungelelanisa isiBhengezo sayo seHlabathi samaLungelo oLuntu ukuba sihambelane nale migomo.F. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.25. UMnu Sibusiso E Bukhosini njengeGosa eliyiNtloko yesiGqeba (i-CEO) le-iSimangaliso Wetland Park Authority.26. U-Adv Mmadikeledi Suzan Malebe njengoSekela-Mlawuli-Jikelele (i-DDG): kwiCandelo loLawulo lwezeziMbiwa, kwiSebe leMithombo yeziMbiwa (i-DMR).27. UNksz Buyisiwe Faith Ntokozo Ngcwabe njengo-DDG: KuMgaqo-nkqubo nokuKhuliswa kwezeZimbiwa, e-DMR.IKhabhinethi iqeshe abantu kula maqumrhu alandelayo:27.1 Ibhunga i-Financial Reporting Standards Council.27.2  IBhodi ye-South African National Biodiversity Institute (i-SANBI).27.3 IPaka yeSizwe yaseMzantsi Afrika (i-SANParks).27.4  INgxowa-mali yeeNgozi zeNdlela (i-RAF).Ukwandiswa kwexesha lamalungu ebhunga i-Financial Reporting Standards Council:a. UMnu Garth Dennis Coppin;b. UNksz Dumisani Manana;c. UNksz Christine Ramon (uSekela-Sihlalo);d. UNksz Dawn Earp;e. UMnu Khaya Dludla;f. UMnu Bruce Mackenzie;g. UNksz Tania Wimberley;h. UGq Suresh P Kana (uSihlalo); kunyei. No-Adv. Rory Wayne Voller.IBhodi ye-SANBI:a. UGq Lesley Thulani Luthuli;b. UNksz Thandiwe Godongwana;c. UNjing Brian William van Wilgen;d. UGq Crispian Garth Olver;e. UNksz Ntsoaki Mngomezulu;f. UNksz Venete Jarlene Klein;g. UNksz Beryl Ferguson;h. UNksz Judy Hermans;i. Ummeli weSebe lezeNzululwazi nobuChwepheshe;j. UNksz Skumsa Mancotywa (ummeli weSebe lemiCimbi yezeNdalo (DEA); kunyek. noGq Moshibudi Rampedi.Amalungu eBhodi ye-SANParks:a. UNksz Joanne Yawitch;b. UGq Kungeka Njobe;c. UNksz Sophie Molokoane;d. UNksz Tanya Abrahamse;e. U-Adv Tshepiso Mphahlane;f. UNksz Tasneem Essop;g. UGq Urshanie Govender;h. UNjing Elizabeth Mokotong;i. UMnu Tale Daniel Motsepe;j. UMnu Lourence Benard Mokgakane (Ummeli wabantu neePaka);k. UMnu Shonisani Munzhedzi (Ummeli we-DEA); kunyel. noMnu Fundisile Mketeni.AbaLawuli abaNgengomaLungu esiGqeba soLawulo kwiBhodi yeNgxowa-mali yeeNgozi zeNdlela:a. UGq Peter Mathebula – uSihlalo;b. UNksz Koko Mashigo;c. UGq Fanie Bale;d. UMnu Moses Nyama;e. UGq Nomonde Mabuya-Moloele;f. UMnu Thulani Tshabalala;g. UNksz Dineo Molefe;h. UGq Mohamed Fazel Randera;i. UMnu Khotso Mothobi (uphinde waqeshwa kwakhona); kunyej. noGq Maria Peenze (uphinde waqeshwa kwakhona).Imibuzo: Nksz Phumla Williams – Isithethi seKhabhinethi eiliBambela  Iselula: 083 501 0139"
INgxelo yeNtlanganiso yeKhabhinethi yomhla wama-22 kweyeThupha 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/xh/speeches/ingxelo-yentlanganiso-yekhabhinethi-yomhla-wama-22-kweyethupha-2018-23-aug-2018-0000,"IKhabhinethi ibibambe intlanganiso ngoLwesithathu, umhla wama-22 kweyeThupha 2018 eTuynhuys, eKapa.A. Imiba Engundaba-mlonyeni1. Imiba yezoqoqosho 1.1 Umbhodamo wezoqoqosho ubusanda kwenzeka eTurkey ubangele ukuhla kumandla ezimali zamazwe anoqoqosho olusahlumayo kuquka neRandi yoMzantsi Afrika.1.2 Umthamo wemali ephuma kwiimarike zezimali zala mazwe uye wenyuka, inzala eyenziwe kwizabelo nayo yenyuka, into leyo ebangele ukuba isantya sokuhluma koqoqosho nesokudalwa kwemisebenzi sehle. Amatyala amakhulu elizwe laseTurkey abalwe ngokwezimali zangaphandle kunye novimba omncinci wezimali zamazwe angaphandle oku kubangele ukuphuma kwesi sixa sikhulu sezimali kwiimarike zezimali, njengokuba imeko yezimali kumazwe atyebhileyo iqala ukuzinza.  1.3 IKhabhinethi ikuqaphele ukuba uMzantsi Afrika unawo amaxhadi exhathise ngawo, aquka ibhanki enguvimba ezimeleyo, imithetho yokuqinisekisa ukuba izinga ehla ngalo amandla emali liyalawuleka, ityala elincinci lezimali zangaphandle kunye nesicwangciso esicacileyo sokuqinikisa ukuba imali isetyenziswa ngononophelo nangoqoqosho. IKhabhinethi izimisele ukuqinisekisa ukuba la maxhadi ayasetyenziswa.1.4 Ngaxesha nye, urhulumente uza kuqhubeleka esenza utshintsho ukuze aphucule amathuba okuhluma koqoqosho kunye nendlela eqondwa nebonwa ngayo imigaqo-nkqubo yeli lizwe. 1.5 Urhulumente uza kuqhubeleka esebenzisana nabecandelo lezoshishino, abasebenzi kunye nemibutho yoluntu ukuze onke la mahlakani aphinde alithembe kwakhona uqoqosho lweli, kuze kususwe nemiqobo enxulumene nendlela olwakheke ngayo uqoqosho lweli ebangela ukuba lungahlumi uqoqosho ngesantya esifanelekileyo. Ngokubambisana singaziguqula izicwangciso zethu ezisephepheni zibe yimisebenzi ebonakalayo eza kuqhubela uqoqosho loMzantsi Afrika phambili.2. Imiba yeRhafu-ntengo (i-VAT)2.1 IKhabhinethi iyayamkela ingxelo ekhutshwe liQela leeNgcali loMphathiswa elithe laqwalasela ngokutsha uluhlu lwezinto ezingazikubhataliswa i-VAT laze laphakamisa ukuba kongezwe isonka esimhlophe, iflawa yokuxova isonka, iflawa yokwenza ikeyiki, iitawuli zoomama kunye neyunifomu yesikolo kolu luhlu. IKhabhinethi ihlaba ikhwelo kubemi boMzantsi Afrika ukuba bahlomle kule ngxelo. Ithuba lokuhlomla kule ngxelo livuliwe ngoku kwaye liza kuvalwa ngomhla wama-31 kweyeThupha. UMphathiswa wezeMali, uMnu Nhlanhla Nene, ngoku uza kucacelwa kakuhle ngeziphakamiso ekufuneka azilandele. Abantu bangathumela izimvo zabo ezibhalwe phantsi kule imeyile: vatsubmissions@treasury.gov.za.3. INyanga yooMama3.1 IKhabhinethi ihlaba ikhwelo kubo bonke abemi beli ukuba baqhubeleke namaphulo okuqinisekisa ukuba abantu abangoomama bakhuselekile futhi baxhotyiswa nangezakhono. Siwaqhwabela izandla onke amacandelo athe akhokela amaphulo okulwa ingxaki yobundlobongela obujoliswe kwabesini esithile (i-GBV).3.2 Njengoko siqukumbela iNyanga yooMama, iKhabhinethi iyaqhubeleka nokuhlonipha oomama banamhlanje ngendlela efanayo nale sihlonipha ngayo oomama abebekhona ngowe-1956 kumngcelele owawusiya kwiZakhiwo zoMdibaniso ePitoli besilwa urhulumente wocalu-calulo owawufuna ukusebenzisa imithetho yamapasi ecalulayo ukubahluthela izidima zabo.3.3 Ukusukela oko eli lathi lafumana inkululeko ngowe-1994, mkhulu umsebenzi esele wenziwe ukuqinisekisa ukuba oomama baxhamla amalungelo afanayo nawamadoda kwezemfundo, emisebenzini, kwezemihlaba nezindlu, indlela ekwabiwa ngayo ilifa kunye nezobulungisa. Ngelinge lokuqinisekisa ukuba sinoqoqosho oluxhanyulwa ngumntu wonke, senza konke okusemandleni ukuqinisekisa ukuba oomama bathatha inxaxheba ngokuzeleyo kuqoqosho futhi ngabo abantu abaphambili kumaphulo okuqinisekisa ukuba uqoqosho lweli luxhanyulwa ngumntu wonke.  3.4 Njengenxalenye yokubhiyozela iNyanga yooMama, iSebe lezoLimo, amaHlathi nezokuLoba - lisebenzisana neSebe lezoPhuhliso lwamaPhandle nokuBuyekezwa koMhlaba, kunye no-Total South Africa - ngoLwesine, umhla wama-23 kweyeThupha ngowama-2018, baza kubamba umsitho i-19th Annual Female Entrepreneur Awards eMonti eMpuma Koloni.3.5 Urhulumente kunye namahlakani akhe, baza kubamba iNgqungquthela yeSizwe yezoBuni ukuze kukhangelwe indlela ekunokuliwa ngayo i-GBV.3.6 UMphathiswa wezamaPolisa, uMnu Bheki Cele, uthe uyaqinisekisa ukuba amapolisa angamalungu oMbutho wamaPolisa woMzantsi (i-SAPS) aza kukhokelisa phambili amatyala angokuxhatshazwa koomama nabantwana. Xa umntu ongumama okanye umntwana emangalela ityala okanye ingxaki yokuxhatshazwa, kufuneka amapolisa athathe amanyathelo ngoko nangoko kwaye ityala elo liphandwe lide liyokuqukunjelwa. 4. Ukuthathwa komhlaba  IKhabhinethi ibulela abemi boMzantsi Afirka abathe bathatha inxaxheba kwiindibano zovakaliso-zimvo ebeziququzelelwa yipalamente ebeziqwalasela umba wokuhlaziywa kweCandelo 25 loMgaqo-siseko weRiphablikhi yoMzantsi Afrika wowe-1996 ukuze uvumele ukuba umhlaba uthathwe ngaphandle kwembuyekezo. IKomiti yokuHlaziya uMgaqo-siseko yasePalamante iziqukumbele kuwo onke amaPhondo iindibano zovakaliso-zimvo. Iingxoxo zezi ndibano zovakaliso-zimvo kunye nezimvo ezibhalwe phantsi ezithunyelweyo ziza kuqwalaselwa yiPalamente.Iingxoxo ngomba womhlaba eMzantsi Afrika zibalulekile kwaye xa sisebenzisana singaqinisekisa ukuba iinguqu kwezomhlaba zinganceda kumalinge okukhulisa uqoqosho lweli lizwe ingakumbi icandelo lezolimo kwaye kulungiswe nengxaki yomhlaba osezandleni zegcuntswana kweli.UMongameli Cyril Ramaphosa uchonge iKomiti yabaPhathiswa (i-IMC), usihlalo wayo enguSekela-Mongameli uDavid Mabuza ukuba ikhokele futhi iphumeze iziphakamiso eziza kukhawulezisa ukubuyiselwa komhlaba, ukwandiswa kwenani labantu abanomhlaba, ukunikwa inkxaso ngezixhobo zezolimo kunye nokulungiswa kwengxaki yomhlaba osezandleni zegcuntswana, kusetyenziswa inkqubo ebanzi negcweleyo yokubuyiswa komhlaba nophuhliso lezolimo.5. IPhulo loKwakhiwa kweziSeko zoGutyulo eziFanelekileyo eziKolweni (i-SAFE)5.1 IKhabhinethi iyakwamkela ukuphehlelelwa kwePhulo i-SAFE nguMongameli Ramaphosa. Eli phulo liyanxelenye yeenkqubo zikarhulumente zokulungisa iingxaki yokunqongophala kweziseko zogutyulo izikolo ezisokolayo kweli lizwe ezijongene nayo. 5.2 IPhulo le-SAFE likhokelwa liSebe leMfundo esiSiseko, lisebenzinsana ne-National Education Collaboration Trust kunye neNelson Mandela Foundation.5.3 IKhabhinethi ihlaba ikhwelo kuwo onke amacandelo kweli lizwe, kuquka amashishini amakhulu kunye nemibutho engekho phantsi kukarhulumente, ukuba axhase eli phulo lokulwa ingxaki endala yeziseko ezingundoqo ezinqongopheleyo kwizikolo ezikwimimandla engathathi ntweni.6. ISkimu seSizwe soNcedo lwezeziMali sabaFundi (i-NSFAS)IKhabhinethi inikwe ingxelo nguMphathiswa weMfundo ePhakamileyo noQeqesho, uNksz Naledi Pandor, engeengxaki ezambethe i-NSFAS. Ukuze kuziswe uzinzo futhi kulungiswe neengxaki i-NSFAS ejamelane nazo kumba wokunika imali abafundi abafanelekileyo, iKhabhinethi ikuxhasile ukwenyulwa koMlawuli, uGq Randall Carolissen.Ukuchongwa kukaGq Carolissen kuthetha ukuba iBhodi ye-NSFAS ichithiwe. Lo Mlawuli kunye nabaphathi be-NSFAS baza kwenza konke okusemandleni kulungiswe umba wezemali zabafundi ezingekabhatalwa kunye nezinye iingxaki ezambethe eli qumrhu ukuze kuqinisekiswe ukuba imali yokuncedisa kwizifundo inkinkishwa ngokufanelekileyo ngowama-2019, nokuba yonke imiba ebingekasonjululwa yowama-2017 nowama-2018 iyasonjululwa.7. Ukudendwa kwabasebenziIKhabhinethi ixhalabile zizibhengezo ebezisanda kwenziwa ezingokudendwa kwabasebenzi kunye nokuphela kwemisebenzi kumacandelo athile kuquka icandelo lezemigodi nelamajelo eendaba. IKhabhinethi iyaphinda kwakhona iyawacela amashishini ukuba umba wokudenda abasebenzi awuthathe njengenyathelo lokugqibela xa sele bezame onke amanye amacebo okuqinisekisa ukuba abantu abaphelelwa yimisebenzi.Urhulumente usaqhubeleka esebenzisana namashishini kunye nabasebenzi, kwaye uqinisekile ukuba xa sibambisene, singalihlumisa uqoqosho lweli lizwe size sidale nemisebenzi emitsha. 8. EzosasazoIKhabhinethi iyazamkela iindaba ezincumisayo zokuba iQumrhu lezoSasazo loMzantsi Afrika (i-SABC) liza kusasaza imidlalo ye-English Premier League. Nangona oku kuza kuyenzela imali i-SABC, urhulumente unethemba lokuba ukusasaza le midlalo akuzikubangela ukuba imidlalo yeli lizwe ingasasazwa futhi liyenze imeko yezezimali yeli qumrhu losasazo ibe maxongo nangakumbi, njengokuba siyazi ukuba ayintlanga nangoku.IKhabhinethi isibonile isaziso esikhutshwe liZiko eliziMeleyo lezoNxibelelwano loMzantsi Afrika (i-Icasa) esingokuba kuFakwe iziCelo zelayisenisi yokusasaza yequmrhu leenkonzo zosasazo ezihlawulelwayo. Nangona imiba enxulumene nokukhutswa kweelayisenisi zosasazo ichotshelwa yi-Icasa yodwa, amasolotya eCandelo le-192 loMgaqo-siseko kufuneka aselwe iso, ke ngoko inkqubo yokuqwalaselwa izicelo zeelayisenisi kufuneka yenziwe ngendlela engazikuphazamisa iinkonzo zosasazo ezihlawulelwayo ngethuba kutshintshwa kusukwa kuhlobo losasazo lwe-anologi kusiyiwa kweledijithali okanye ikhuthaze imikhwa enxamnye nokhuphiswano. Kufuneka iqinisekise ukuba loo maqumrhu aza kufumana ilayisenisi arhweba ngendlela engadleli ndlala amanye amaqumrhu futhi evulelekileyo.B. Izigqibo zeKhabhinethi1. IKhabhinethi ivumile ukuba singeniswe ePalamente isiVumelwano esiza kumisela uMmandla weliZwekazi lase-Afrika ongaHlawulisani Rhafu yoRhwebelwano (i-AfCFTA) ukuze sityikitywe. Esi sivumelwano siza kubangela ukuba sikwazi ukurhweba nabathengi abatsha abahluka-hlukaneyo kwi-Afrika iphela, ingakumbi abathengi abatsha kummandla weNtshona Afrika noMntla Afrika. Esi sivumelwano siza kuvula neendawo ezintsha ezinokuthunyelwa kuzo iimveliso zoMzantsi Afrika. Oku kuza kuhambelana nenkqubo yophuhliso oluhlangeneyo esetyenziswa kweli lizwekazi. Siza kuba negalelo kuphuhliso lwamashishini, utyalo-mali kunye namaphulo okudala imisebenzi kweli lizwekazi.2. Uphando ngeelayisenisi zosasazoIKhabhinethi izamkele iziphumo zophando ebeligunyazisiwe ebeliqhutywa yi-Council for Science and Industrial Research (i-CSIR), ebeliphanda ngomthamo wamaza osasazo akhoyo angasetyenziswanga kunye neenkqubo zokukhutshwa kweelayisenisi zosasazo kweli candelo. Olu phando luyangqina ukuba la maza osasazo akhoyo ngoku ingakhutshwa ilayisenisi yawo inikwe amaqumrhu obuXhaka-xhaka boNxibelelwano obuVuleleke Kuye Umntu obungaFuni ziNgcingo (i-WOAN) kunye namaqumrhu ezosasazo ngokubanzi. Phakathi kwezinye izinto, oku kuza kuzalisekisa izithembiso ezenziwe kwimigaqo-nkqubo yeli, iindleko zonxibelelwano; kususwe izinto eziyimiqobo ethintela amashishini amancinci naphakathi ukuba athathe inxaxheba kwezosasazo kunye nokuqinisekisa ukuba la mashishini akhoyo ngoku kweli candelo awatshoni. UMphathiswa weziSeko zoNxibelelwano neeNkonzo zePosi, uGq Siyabonga Cwele, uza kubamba iintlanganiso noonondaba acacise le ngxelo.3. Ingxelo ngezaseMntla NtshonaIKhabhinethi ifumene ingxelo yesine ngomsebenzi osele wenziwe kumalinge okungenelela ngokweCandelo 100(1) eMntla Ntshona. IKhabhinethi yanelisekile ngomsebenzi osele wenziwe kwinqanaba lokuqalisa ngamanyathelo okungenelela, apho amabakala amaninzi sele kugqithiwe kuwo amayelana nokwenziwa kwala manyathelo inxalenye yeenkqubo zolawulo kweliya phondo. IsiVumelwano sokuQondana (i-MoU) phakathi kukarhulumente kazwelonke nowephondo esisuka kwiQela labaPhathiswa eliJongene noMba (i-IMTT) waseMntla Ntshona sele sityikityiwe   Abalawuli abahlanu bamasebe afakwe phantsi kweCandelo 100(1)(b) sele beqeshiwe baze babekwa ngokusesikweni njengamagosa aphendulayo.Iintlobo zezivumelwano ezahluka-hlukeneyo phakathi kwabaPhathiswa bakaZwelonke kunye noogxa babo bamaPhondo sele zityikityiwe njengoko iCandelo 100(1)(b) lisitsho; kwayeNomququzeleli jikelele wokulawula iphulo lokungenelela eMntla Ntshona sele etyunjiwe. IKhabhinethi ibulela kakhulu ngokungenelela ngokukhawuleza koMbutho weSizwe woMzantsi Afrika wezoKhuselo (i-SANDF) kunye neQumrhu eliXhasa isiSeko zoPhuhliso kooMasipala (i-MISA) kwingxaki yokuchithakala kwelindle kuMasipala weNgingqi waseDitsobotla eMntla Ntshona. Sele ilungisiwe le ngxaki yokuchitheka kwelindle, ebelisele libeke impilo yabantu esichengeni.   IKhabhinethi iwuncoma kakhulu umsebenzi osele wenziwe ngabaLawuli ukuza kuthi ga ngoku bekhokelwa yi-IMTT, enosihlalo onguMphathiswa Nkosazana Dlamini Zuma.4. IsiCwangciso esiHlanganisiweyo seziXhobo zokuSebenza (i-IRP)IKhabhinethi ivumile ukuba ipapashwe i-IRP ehlaziyiweyo ukuze uluntu luhlomle.IsiCwangciso seSizwe soPhuhliso (i-NDP) sigxininsa ukuba kufuneka uMzantsi Afrika utyale imali eninzi kwiziseko zophuhliso loqoqosho ezizinzileyo ezilungiselewe ukuxhasa izicwangciso zeli lizwe zezoqoqosho nezentlalo ekufuneka zifezekiswa ngokukhawuleza nakule minyaka izayo. Iziseko zophuhliso lwezamandla zibaluleke kakhulu kuqoqosho kunye nohlumo lweli lizwe; kufuneka zibe zezale mihla futhi zibe zintlobo ezahluka-hlukeneyo ukuze zikwazi ukunceda imizi-mveliso emikhulu, amashishini kunye namakhaya.Ukuqukunjelwe kwe-IRP kuza kutsho zehle izibilini zamaqumrhu ahlukeneyo akweli candelo kwakunye nabathengi abasele benexhala ngengxaki yokucima kombane phakathi kwezi nyanga zizayo ukuya kule minyaka izayo.  UMphathiswa wezaMandla, uMnu Jeff Radebe, kunye nesebe baza kubamba indibano neKomiti yoLawulo (i-EXCO) yeBhunga leSizwe loPhuhliso loQoqosho nezaBasenzi (i-Nedlac) ngoLwesihlanu, umhla wama-24 kweyeThupha apho kuza kuxoxwa ngengxelo eyidrafti, neza kupapashwa kwiGazethi kaRhulumente kunye newebhusayithi yeSebe lezaMandla (www.energy.gov.za) ungedlulanga uMvulo, umhla wama-27 kweyeThupha ngowama-2018.5. IKhabhinethi iwamkele uMgaqo-nkqubo wezoNxibelelwano kaRhulumente oza kusetyenziswa kuye wonke urhulumente. Lo mgaqo-nkqubo umisela imiqathango nemigangatho ekufuneka isetyenziswe zingcali zezonxibelelwano zikarhulumente. Lo mgaqo-nkqubo unyanzelisa onke amasebe karhulumente ukuba abe nohlahlo lwabiwo-mali lwezonxibelelwano kunye nesicwangciso sokuqasha esinezikhundla ezibekelwe imali yazo zonke. Lo mgaqo-nkqubo uza kutyebisa le miGaqo yokuziPhatha ikhoyo yabaSebenzi bakaRhulumente.6. IKhabhinethi isamkele isiCwangciso-qhinga esiGqityiweyo soMzantsi Afrika sokuLwa uNgcoliseko loMoya kwiiNdawo eziXineneyo zaBantu abaMkela imiVuzo ePhantsi ukuba singaqalisa ukusetyenziswa. Esi sicwangciso-qhinga sicacisa iindlela kunye namaqhinga ahambelanayo okuphungula ungcoliseko lomoya olubangwa zizibaso zefosili ezifana nepararafini, amalahle, njl njl, kwiindawo ezixineneyo ezihlala abantu abamkela imivuzo ephantsi.   Izinga lokufuthaniseleka kwezi ndawo lingaphezulu kwemiGangatho yeSizwe yoMgangatho woMoya oBethayo (i-National Ambient Air Quality Standards) emiselwe ngokoLawulo lweSizwe lwezokusiNgqongileyo: uMthetho woMgangatho woMoya, wowama-2004 (uMthetho uNombolo 39 wowama-2004). Esi sicwangciso sicacisa amanyathelo okungenelela anokuthathwa ukuphungula ungcoliseko kwaye sivumela nokuba kuqhutywe amaphulo okufundisa ngomonakalo owenziwa lungcoliseko kwiimpilo zabantu. Kwaye siyakuvumela nokuba kusetyenziswe ezinye iintlobo zamandla.7. IKhabhinethi isivumile isiCwangciso-qhinga seziThuthi ezingeyoNgozi kokusiNgqongileyo, esiza kuba negalelo kumaphulo okuphungula iigesi ezinefuthe kumaqondo obushushu (ii-GHG) okusingqongileyo. Kungoku nje, icandelo lezothutho likhupha ii-GHG eziyi-10,8%, izithuthi ezihamba ezindleleni zenza ii-91.2% yezi GHG. Esi sicwangciso-qhinga sithetha ngamanyathelo okungenelela amaninzi aza kukhokelela ekubeni kungakhutshwa zisi ze-GHG zininzi. Sicebisa nokuba kusetyenziswe ezinye iindlela zothutho ezingakhuphi zisi ze-GHC zininzi. Esi sicwangciso sahlalutywa sahliwa amahlongwane sagqitywa luluntu ngowama-2017.8. IKhabhinethi ivumile ukuba kungeniswe ePalamente umqulu wokumisela uMbutho woKhuseleko kwezoPhapho (i-SASO) woMbutho woPhuhliso lwaMazwe aseMazantsi e-Afrika (i-SADC). Lo mqulu ucacisa imithetho kunye noluhlu lwezikhundla namacandelo e-SASO, ukuze uncede aMazwe angamaLungu e-SADC kumsebenzi wokubeka iliso kukhuseleko lezophapho kwiinqwelo-moya ezisetyenziswa ngabantu. Ukwancedisa nokuba kwakhiwe iziseko zophuhliso lwezophapho ezisebenzayo neziluncedo kuMazwe angamaLungu e-SADC.9. IKhabhinethi ilivumile iPhepha eliCacisa uMgaqo-nkqubo wezobuGcisa, ezeNkcubeko kunye nezaMafa wowama-2018. Eli Phepha liCacisa lo Mgaqo-nkqubo liphelisa imiba ethile yePhepha eliCacisa uMgaqo-nkqubo wezobuGcisa, ezeNkcubeko kunye nezaMafa wowe-1996. Eli Phepha lisisiphumo somsebenzi onzima wokuhlaziya iPhepha lokuCacisa uMgaqo-nkqubo lowe-1996, elalicacisa wonke umsebenzi oyimpumelelo owenziweyo kuwo onke amabakala ezobugcisa, ezenkcubeko kunye nezamafa kwaye lichaphazela nemiba eseneengxakana neyimiqobo kumaphulo okwakha isizwe nokukhuthaza ukuhlalisana ngoxolo kulo mbuso wethu ulawulwa ngokwentando yesininzi.   Eli Phepha liCacisa uMgaqo-nkqubo lineenjongo zokwaka icandelo loMzantsi Afrika lezobugcisa, inkcubeko nezamafa elinodumo, elilale mihla futhi elibonakalisa utshintsho eliza kuba negalelo kumaphulo okwakha isizwe, okukhuthaza ukuhlalisana ngoxolo phakathi kweentlanga ezahlukeneyo nelingokubandakanya wonke umntu kwezentlalo nezoqoqosho.10. IKhabhinethi isiphumezile isiCwangciso-sikhokelo soMgaqo-nkqubo weSizwe esingoButyebi beNkcubeko obuPhantsi kwaManzi, esihambelana nesiVumelwano soMbutho wezeMfundo, ezeNzululwazi nezeNkcubeko weZizwe eziManyeneyo (i-Unesco), noMthetho weSizwe wobuTyebi baMafa, wowe-1999 (uMthetho uNombolo 25 wowe-1999) kunye neminye imithetho yesizwe efanelekileyo.Lo mgaqo-nkqubo usekelwe kuluvo lokuba ubutyebi bezenkcubeko bobabo bonke abantu boMzantsi Afrika. Unika uluhlu lwamahlakani kunye namanyathelo okukhuthaza nokufundisa ngobutyebi bezenkcubeko obuphantsi kwamanzi, kunye nokufundisa uluntu ngokubaluleka kwabo kunye nokuqeqeshwa kwabantu abaza kusebenza kweli candelo.11. IKhabhinethi iyamkele iNkqubo yoNyaka yeziTampu yowama-2018 nama-2019 yePosi yoMzantsi Afrika. Ezi zitampu zibonisa iinkcubeko ezahlukeneyo, isizwe ngokwaso, imbali, amasiko namafa atyebileyo, amaqhawe namaqhawekazi kunye nendalo yoMzantsi Afirka kwakunye nophuhliso lezentlalo nezoqoqosho. Ezi zitampu ziza kusebenza njengoonozakuzaku abangamaphetshana boMzantsi Afrika xa zityhutyha lonke eli limiweyo zincanyathiselwe kwiileta ezithunyelwa kwiiposi zehlabathi ezahlukeneyo.12. IKhabhinethi iluvumile uyilo lweegqekembe ezisisikhumbuzo ezingazikusasazwa kuluntu eziza kukhutshwa ngowama-2019 yi-South African Mint.3. ImiThetho esaYilwayo1. IKhabhinethi ivumile ukuba kungeniswe ePalamente uMthetho-sihlomelo oYilwayo wemiThetho yoNyulo wowama-2018. Lo Mthetho uYilwayo ulungisa imithetho emithathu, eyile: uMthetho weKomishini yoNyulo, wowe-1996 (uMthetho 51 wowe-1999), uMthetho woNyulo, wowe-1998 (uMthetho 73 wowe-1998) kunye nooRhulumente beNgingqi: uMthetho woNyulo lukaMasipala, wowama-2000 (uMthetho 27 wowama-2000).Lo Mthetho uYilwayo wenze izilungiso ezininzi ezitshintsha iinkqubo zolonyulo zeKomishini eziMeleyo yoNyulo (i-IEC). Ezinye izilungiso ezenziweyo zivumela i-IEC ukuba isebenzise bonke oovimba bolwazi ukuze ifumane iinkcukacha ezifunekayo ukuze iqulunqe futhi ilungise uluhlu lwabavoti. Ukwacicasa nomba wokungavunyelwa kokusetyenziswa kwegama, isishunqulo, uphawo okanye iimpahla ezisetyenziswa okanye ezizeze-IEC.2. IKhabhinethi ivumile ukuba kungeniswe ePalamente uMthetho-sihlomelo oYilwayo wezoNxibelelwano nge-Intanethi. Lo Mthetho uYilwayo ulungisa uMthetho wezoNxibelelwano nge-Intanethi, wowama-2005 (uMthetho 36 wowama-2005) ukuze kuqalise ukusebenza iPhepha eliCacisa uMgaqo-nkqubo weSizwe we-ICT eHlanganisiweyo, ukuze kwenziwe iinguqu eMzantsi Afrika apho siza kuba sisizwe apho wonke umntu asebenzisa ulwazi nobuchwepheshe obunobuchule. Ukwavumela ukuba kwenziwe iinguqu kweli candelo ngokunyanzelisa ukuba kusetyenziswe inkqubo ebanzi yophuhliso lwabamnyama ngezoqoqosho (i-BBBEE).Phakathi kwezinye izinto, ucacisa nokuba zithotywe iindleko zezonxibelelwano. Ukwanciphisa nengxaki yokwakhiwa kweziseko ezifanayo futhi ukhuthaza nokhuphiswano olusekelwe kwiinkonzo kusetyenziswa i-WOAN.3. IKhabhinethi ivumile ukuba kupapashwe uMthetho-sihlomelo oYilwayo weMiba yezeMali wowama-2018 ukuze uluntu luhlomle. Ezi zilungiso zikwimithetho emihlanu.UMthetho wokuBhangiswa kweShishini wowe-1963, ukuqinisa isivumelwano ezisekhusini ezingaphunyezwa ngamaqumrhu afanelekileyo, ngokuhambelana nezivumelwano ze-G20.UMthetho woMhlala-phantsi waseMkhosini wowe-1976, ukuze kulungiswe amasolotya acalulayo kuqinisekiswe ukuba awubhekisi kumba omalunga nesini kunye nokuquka iintlobo ezahlukeneyo ezikhoyo zobudlelwano phakathi kwabantu.UMthetho weeBhanki wowe-1990, oza kuvumela amaqumrhu karhulumente afanalekileyo ukuba afake isicelo sokuvula ibhanki, sicelo eso siza kuxhomekeka ekuvunyweni yiKhabhinethi.UMthetho woMhlala-phantsi wabaSebenzi bakaRhulumente wowe-1996, ukuze utshintsho lo mthetho usetyenziswayo ngoku wokuba xa kuqhawulwa umtshato elinye iqabane lifumane isixa salo semali yomhlala-phantsi ngoko nangoko. Iinjongo zoku kukuqinisekisa ukuba imali yomhlala-phantsi yelungu xa kuthe kwaqhawulwa umtshato ayipheli sele ilityala; kunyenoMthetho weKhondo lezoPhicotho-zincwadi wowe-2005, ukuze kulungiswe iingxaki nemingeni iBhodi eziMeleyo yokuLawula abaPhicothi-zincwadi ethi ijongane nazo xa isenza umsebenzi wayo wokunyanzelisa ukuthotyelwa kwemithetho nowokuba liliso. 4.  IKhahinethi ivumile ukuba kungeniswe ePalamente uMthetho wokuziPhatha eMkhosini wowama-2018. Lo mthetho ulungisa imiba emalunga nolawulo lwenkqubo yezobulungisa yasemkhosini, ukuvulwa nokuqashwa kwamapolisa ecandelo lomkhosi kunye nokuqhutywa kweentlanganiso zokulungisa isimilo.Lo Mthetho uYilwayo ungena endaweni yalo Mthetho ukhoyo waManyathelo okuNcedisa kwiNdlela yokuziPhatha eMkhosini, wowe-1999 (uMthetho 16 wowe-1999). Lo Mthetho uYilwayo uza kuhambelana nemiGaqo yokuziPhatha eMkhosini kwe-SANDF ye-UN, ingakumbi emajonini atyalwe kumaphulo ogcino-xolo.    5. IKhabhinethi ivumile ukuba kupapashwe uMthetho-sihlomelo oYilwayo weeNkampani wowama-2018 kwiGazethi kaRhulumente ukuze uluntu luhlomle. Lo Mthetho uYilwayo ungena endaweni yoMthetho weeNkampani, wowama-2008 (uMthetho uNombolo 71 wowama-2008). Uphungula uxanduva olunxulumene nemithetho nolawulo olubekwa kubanikazi bamashishini kwaye wenza ukuba uMzantsi Afrika ube nomtsalane nangakumbi kubatyali-zimali.4. Imisitho ezayo1. INyanga yezoKhenketho ngeyoMsintsi iphehlelelwe ngomhla we-16 kweyeThupha ngowama-2018 eTsitsikamma eMpuma Koloni phantsi komxholo othi: ""Ezokhenketho neenguqu kwezobuchwepheshe"", mxholo lowo uhambelana nowoSuku lweHlabathi lwezoKhenketho loMbutho wezoKhenketho lweHlabathi we-UN oluza kubanjwa ngomhla wama-27 kweyoMsintsi 2018.  Ngokwengxelo yeBhunga leHlabathi lezokuHamba nezoKhenketho ekhutshwe ngeyeNkanga yowama-2016, icandelo lezokhenketho eMzantsi Afrika liqeshe abantu abasisigidi esiyi-1.55 ngqo kulo nakumanye amacandelo asebenzisana nalo kwaye igalelo lalo lilodwa kwimveliso yelizwe yonyaka (i-GDP) yimali ezibhiliyoni zeerandi ezili-118.IKhabhinethi icela bonke abemi boMzantsi Afrika ukuba balixhase eli candelo libaluleke kangaka kuqoqosho lweli lizwe. Kubalulekile nokuba sisebenzele ukwakha icandelo lezokhenketho elixhanyulwa ngumntu wonke neliza kukwazi ukuvula amathuba okuqala amashishini amatsha, awezoqoqsho kunye nemisebenzi kwiindawo ezihlala abantu bakuthi.2. IKhabhinethi iyivumile iNkqubo yeNyanga yabaSebenzi bakaRhulumente yowama-2018 enomxholo othi: 'Thuma Mna: Ukusa iiNkonzo zikaRhulumente eBantwini: Batho Pele: ""Singabenu, Siyakhathala futhi Siyasebenza"". Iinkqubo yenyanga yonke enoluhlu lwezinto eziza kwenziwa iza kufakwa kwiwebhusayithi karhulumente (www.gov.za).3. USuku lweSizwe lwesiKhumbuzo le-SAPS ingomhla wesi-2 kweyoMsintsi 2018, kodwa zona iinkonzo nemisitho yesikhumbuzo iza kuqala ngomhla wama-31 kweyeThupha. Olu Suku lwenzelwa ukukhumbula amapolisa nabo basebenza njengamapolisa ancedisayo abathi babulwa besemsebenzini, oko kukuthi amagorha awe ekhusela eli lizwe.IKhabhinethi icela bonke abemi boMzantsi Afrika ukuba bahloniphe futhi bakhumbule igalelo nemisebenzi yala magorha namagorhakazi athi awa esemsebenzini. Iflegi ziza kuthotywa futhi nabantu bayacelwa ukuba bathathe umzuzu wokunqumama bazole ezinkonzweni zabo phakathi komhla wama-31 kweyeThupha nowe-2 kweyoMsintsi, njengendlela yokubonisa inkxaso kwi-SAPS.4. Ukusuka ngomhla wama-24 ukuya kowama-25 kweyeThupha uMzantsi Afrika uza kubamba iNkomfa yaMazwe ngaMazwe yezobuNzululwazi, ubuChwepheshe, ubuNjineli kunye nezoLawulo, eza kube iququzelelwe yi-Research World. Le nkomfa iza kunika ithuba kubathathi-nxaxheba ukuba bavakalise izimvo zabo babalise nangezinto abazaziyo kubathunywa behlabathi, ingqina ukuba uMzantsi Afrika ulilizwe elihlonitshwa jikelele ngokwesakhono sokusingatha imisitho ekumgangatho wehlabathi.5. IKhabhinethi ihlaba ikhwelo kubo bonke abemi boMzantsi Afrika ukuba bathathe inxaxheba kwimibhiyozo yokonwabela iNyanga yaMafa ngeyoMsintsi. INyanga yaMafa ibanjwa rhoqo ngonyaka ngeenjongo zokukhuthaza abantu ukuba bazingombe isifuba ngokuba bephuma kwisizwe esineentlanga nezizwana ezahlukeneyo kodwa ezimanyeneyo kwaye baqhubeleke nokwakha isizwe esinobubele, inkathalo nembeko.5. Imiyalezo1. Ukuphakamisa amagama abantu abaza kuwongwa ngeeMbasa zeSizweIKhabhinethi nayo iyasibethelela isicelo sikaMongameli Ramaphosa sokuba uluntu lutyumbe abahlali nabantu abahlonitshwayo bamazwe angaphandle abacinga ukuba bafanele kukuhlonitshwa ngelona wonga liphezulu kweli lizwe, iMbasa yeSizwe. Umhla wokugqibela wongenisa amagama abantu abatyunjiweyo ngumhla wesi-7 kweyoMsintsi 2018.2. I-EidIKhabhinethi ithumela iminqweno emihle kubantu benkolo yobuSilamsi eMzantsi Afrika nakwihlabathi liphela njengoko bebene-Eid-ul-Adha izolo, ngoLwesithathu umhla wama-22 kweyeThupha 2018. Abantu benkolo yobuSilamsi abangaphezulu kwama-2 500 abaphuma eMzantsi Afrika baphumile baya eKingdom of Saudi Arabia besiya kuba yinxalenye yabanye bale nkolo abaqikelelwa kwizigidi ezibini abaphuma kwihlabathi liphela kuhambo lwezonqulo lwe-Hajj.3. Amazwi ovelwano3.1 IKhabhinethi nayo njengoMongameli Ramaphosa ithi akuhlanga lungehliyo kusapho nezihlobo zikaMama Zondeni Sobukwe, obebizwa ngokuba ngu-""Mother of Azania"". UMongameli Ramaphosa ubhengeze ukuba uza kukhatshwa ngoMngcwabo kaRhulumente oKhethekileyo okwiNqanaba 2. Ebeliqhawekazi lomzabalazo nejoni elalwela inkululeko yabo bonke abemi boMzantsi Afrika, futhi waqhubeka neli dabi kwada kwangena umbuso olawulwa ngokwentando yesininzi. Ngomhla wama-28 kuTshazimpuzi 2018 - kumsitho owawusongeza kwimibhiyozo yoSuku lweNkululeko - uMongameli Ramaphosa wawonga uMama Sobukwe ngembasa i-Order of Luthuli in Silver. Ebengunkosikazi kaMongameli wokuqala we-Pan Africanist Congress (i-PAC) uRobert Mangaliso Sobukwe. Lo nyaka wama-2018 ngowama-40 uMnu Sobukwe waswelekayo. UMama Sobukwe uza kubekwa kwikhaya lakhe lokugqibela ngoMgqibelo umhla wama-25 kweyeThupha 2018, eKroonvale Cemetery eRhafu eMpuma Koloni.3.2 IKhabhinethi njengoMongameli Ramaphosa nayo iyangqukruleka kukusweleka koHloniphekileyo uKofi Atta Annan, nowayenguNobhala-Jikelele we-UN (i-UNSG). UMnu Annan ungumdaka omnyama wokuqala ophuma kweli lizwekazi ukuba yi-UNSG kwaye wasebenzisa esi sikhundla ukulwela izinto ezibalulekileyo kwilizwekazi le-Afrika. Ukufa kwakhe kuza kushiya isikroba esingenakuvaleka kwihlabathi.3.3 IKhabhinethi ithumela amazwi ovelwano ngokusweleka komlonji wemvumi ehlonitshwa lihlabathi liphela kunye netshantliziyo lamalungelo oluntu lase-United States, u-Aretha Franklin.3.4 IKhabhinethi njengehlabathi nayo ithi tutuni kuRhulumente wase-Italy nabantu beliya lizwe, kunye neentsapho zamaxhoba athe asweleka, emva kokudilika kwebhulorho enqumla indlela yaseMorandi kwisixeko sase-Italy esisemntla-ntshona. IKhabhinethi inqwenelela bonke abonzakeleyo ukuchacha ngokukhawuleza.      3.5 IKhabhinethi ithi malilale ngenxeba usapho nezihlobo zikasoqoqosho wezopolitiko kunye nesifundiswa seli lizwekazi le-Afrika uSamir Amin, olandulele eli phakade ngomhla we-12 kweyeThupha eneminyaka engama-86. Ubomi bakhe bonke ubuchithe esilwela inkululeko yamazwe asahlumayo, kwaye imibono yakhe yayitshintsha indlela esiyiqonda ngayo inkqubo yobukhapitali kunye neyokugonyamela kuthathwe amanye amazwe enziwe amathanga.3.6 IKhabhinethi ithumela amazwi ovelwano kurhulumente nabantu base-India ngokusweleka kwabantu kwizikhukula kunye nokudilika kweengqimba zodaka kutshanje kwiphondo laseKerala.3.7 Amazwi ovelwano athunyelwa nakurhulumente kunye nabantu baseSudan kulandela ukusweleka kwabantwana besikolo abangama-24 ngokutshona kumlambokazi iNile River.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. UNksz Deshni Subbiah njengoMlawuli weBhodi ye-Export Credit Insurance Corporation of South Africa SOC Limited.2. UNksz Thezi Rosemary Mabuza, uqeshiwe kwakhona njengeSekela-Mkomishala weKomishini yeSizwe yabaThengi.3. Abalawuli abangeyonxalenye yesigqeba solawulo kwiBhodi yabaLawuli beBhanki yezoMhlaba nezoLimo:U-Adv Sandra Coetzee (uqeshiwe kwakhona); kunyenoNksz Mathane Eveline Makgatho (uqeshiwe kwakhona). 4. Abalawuli abangeyonxalenye yesigqeba solawulo beBhodi yeNkampani yeziKhululo zeeNqwelo-moya zoMzantsi Afrika (i-ACSA):UGq Nolulamo Nobambiswano Gwangwa (uSihlalo);UNksz Phydelis Ntombifuthi Mvelase;UMnu Yershen Pillay;UMnu Bonang Francis Mohale;UMnu Pascalis Mathealira Mokupo;UNksz Nosizwe Nokwe-Macamo; kunyenoMnu Nqobizitha Irvin Phenyane. 5. Amalungu angeyonxalenye yesigqeba solawulo beBhodi ye-Arhente yeSizwe yezeeNdlela zoMzantsi Afrika (i-Sanral):UMnu Themba Barrange Mhambi (uSihlalo);UMnu Alderman Robert Haswell;UNksz Nkareng Mpobane;UMnu Thamsanqa Piet Matosa; kunyenoNksz Dladla. 6. Ibhunga lesizwe i-National Advisory Council on Innovation:UNksz Claire Busetti (uqeshiwe kwakhona);UMnu Paul Steenkamp (uqeshiwa kwakhona);UNksz Thulile Mthethwa;UMnu Isaiah Clive Engelbrecht;Rejoyce Gavhi-Molefe;UNjing. Derrick Ian Swartz (uSihlalo);UGq Tiisetso Elizabeth Lephoto;UNksz Ilse Karg (uqeshiwe kwakhona kwaye ungummeli weSebe lezoRhwebo noShishino (i-dti);UGq Molapo Qhobela (uqeshiwe kwakhona);UNjing Crain Arthur Soudien (uqeshiwe kwakhona);UGq Thulani Humphrey Dlamini (uqeshiwe kwakhona);UMnu Dhesigen Pydiah Naidoo (uqeshiwe kwakhona);UGq Shadrack Moephuli (uqeshiwe kwakhona);UNjing Roseanne Denise Diab (uqeshiwe kwakhona);UGq Boitumelo Phakathi; kunyenoNksz Mamello Matikinca. 7. I-Arhente yesizwe iSouth African National Space Agency:UNksz Xoliswa Kakana (uSihlalo);UNjing Azwinndini Muronga;UMnu Johan Prinsloo (uqeshiwe kwakhona);UMnu Willie van Biljon (uqeshiwe kwakhona);UMnu Eugene Jansen (uqeshiwe kwakhona);UMnu Ashley Naidoo (uqeshiwe kwakhona futhi ungummeli weSebe lezeNdalo);UMnu Lindelwa Simphiwe Hamilton (uqeshiwe kwakhona kwaye ungummeli weSebe lezoKhuselo);UNksz Nomfuneko Majaja (ummeli we-dti);UNksz Mariam Paul (ummeli weSebe leziSeko zoNxibelelwano neeNkonzo zePosi);UNksz Leago Stella Takalani;UNksz Lumka Msibi;U-Adv Icho Kealotswe Matlou;UNksz Matsie Matooane (uqeshiwe kwakhona);UNksz Innocentia Mmule Pule (uqeshiwe kwakhona); kunyenoNkszi Mbaliyethu Mfeka (uqeshiwe kwakhona). 8. UMbutho weSizwe wezoPhando-nzulu (i-NRF):UNjing Tinyiko Maluleke (uqeshiwe kwakhona);UNjing Nadine Felicity Petersen;UGq Sarah Mosoetsa (uqeshiwe kwakhona);UGq Nompumelelo Obokoh (uSihlalo);UNjing Haroon Bhorat;UNjing Zebion Vilakazi;UNjing Sinah Saurabh;UNjing Nomalanga Mkhize;UNjing Glenda Elisabeth Gray;UGq Bongani Ngqulunga;UNksz Mpho Letlape (uqeshiwe kwakhona);UMnu Mashangu Ronny Lubisi (uqeshiwe kwakhona); kunyenoNksz Claire Busetti (uqeshiwe kwakhona).Imibuzo:Nksz Phumla Williams - IsiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla wesi-5 kweyoMsintsi 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/xh/speeches/statement-cabinet-meeting-5-september-2018-6-sep-2018-0000,"IKhabhinethi ibibambe intlanganiso ngoLwesithathu, umhla wesi-5 kweyoMsintsi 2018 eTuynhuys, eKapa.                                                                                          A. Imiba engundaba-mlonyeni1.  Imiba yezoqoqosho  1.1 IKhabhinethi ihlaba ikhwelo kuwo onke amacandelo aseMzantsi Afrika ukuba axhase amaphulo akhokelwa ngurhulumente okukhwezela uhlumo loqoqosho emva kokuba kukhutshwe iinkcukacha-manani ezibonisa ukuba uqoqosho lweli lwehle nge-0.7% kwikota yesibini lisuka ku-0.2.6% ohlaziweyo wekota yokuqala.1.2  Nangona amanye amacandelo oqoqosho lweli, afana necandelo lezemigodi, elezokwakha nelezezimali abonakalise ukukhula, umthamo akhule ngawo khange wanele ukunceda amanye amacadelo, ingakumbi icandelo lezolimo. 1.3  Kwicala lezenkcitho, umthamo uwonke weempahla ezithunyelwa kumazwe angaphandle wona wongezekile, kodwa nawo uphinde wathotywa lizinga lenkcitho yamakhaya elehlileyo kwakunye nokuphunguka kweemveliso ezilungele ukuthengiswa. Umthamo wemali etyalwe zinkampani zabucala unyukile, ngelithuba otyalwe ngurhulumente wehlile.1.4  Imeko efuna ukuba mbana kuqoqosho lwehlabathi kunye neziphumo zemveliso yelizwe yonyaka (i-GDP) zifuna ukuba urhulumente akhawulezise ukususa imiqobo ethintela ukuhluma koqoqosho abe ngaxeshanye enika inkxaso kubantu namakhaya angathathi ntweni.1.5  Uqoqosho luhlume ngesantya solovane kule minyaka mine idlulileyo. Oku kubonakalisa indima edlalwe zimeko ezingaphezu kwamandla ethu ezifana nembalela ebithwaxe icandelo lezolimo kunye namaxabiso aphantsi eemveliso zorhwebo kwakunye nendlela olumi ngayo uqoqosho lweli, izinto ezo zithe zathibaza amaphulo otyalo-mali nawokudala imisebenzi.1.6  Urhulumente uzimisele ukutshintsha inkqubo yokukhutshwa nokunikezelwa kwee-visa ukuze kuncedakale incadelo lezokhenketho, ukuqukunjelwa kwemithetho ebalulekileyo yezemigodi nezimbiwa ukuze kuxhaswe icandelo lezemigodi futhi kulungiswe nemeko engazinzanga yezimali kumashishini karhulumente.  1.7  Ezi ngqungquthela zizayo, eyezemisebenzi neyotyalo-mali, kwakunye noncedo lwezezimali oluvela kurhulumente, ziza kunika iinkcukacha ezicacileyo ngotshintsho ekufuneka lwenziwe ukuze kukhwezelwe uqoqosho.1.8  IKhabhinethi iyamxhasa urhulumente kwiphulo lakhe lokuqinisekisa ukuba imali zakhe zisetyenziswa ngobunono futhi isicwangciso-sikhokelo sezimali zikarhulumente siza kunikezelwa kwiNtetho yoMgaqo-nkqubo woHlahlo Lwabiwo-mali lwesiGaba esiPhakathi (i-MTBPS).2.  Utyelelo lwelizwe lase-United Kingdom (e-UK) 2.1 IKhabhinethi nayo njengoMongameli Cyril Ramaphosa iyalwamkela utyelelo lwaseburhulumenteni oluqhube kakuhle yiNkulumbuso uTheresa May yase-UK, equka iGreat Britain kunye neNorthern Ireland. Olu tyelelo luza kuza neziphumo ezincumisayo eMzantsi Afrika ngokuthi kuqiniswe ubudlelwano borhwebo phakathi kwala mazwe kunye notyalo-mali. I-UK lelinye lamazwe angaphandle atyala imali eninzi eMzantsi Afrika. Iinkampani zaseBritain ezikweli lizwe zingama-650. Ngethuba kubanjwe iindibano phakathi kwala mazwe, kuye kwagadlwa nezivumelwano ekunokungenwa kuzo kunye namanye amaphulo alulutho kula mazwe omabini.2.2 INkulumbuso uMay waye wanikezela ngeNtsimbi ye-SS Mendi kwiNkumanda ePhethe imiKhosi Jikelele, uMongameli Ramaphosa nakubantu boMzantsi Afrika, njengesikhumbuzo sabemi beli loMzantsi Afrika abanikezela ngobomi babo basweleka ngethuba i-SS Mendi izika e-English Channel kwisithuba seminyaka engaphaya kwe-100 eyadlulayo 3.  INgqungquthela yeNtsebenziswano Phakathi kwe-China ne-Afrika (i-FOCAC)3.1  IKhabhinethi isiqwalasele isiCwangciso sokuSebenza saseBeijing (sowama-2019-2021), esicacisa iziphumo zeNgqungquthela ye-FOCAC apho uMongameli Ramaphosa noMongameli Xi Jinping waseChina bebebambisene njengoosihlalo.3.2  Ukuze kwakhiwe izivumelwano ezigcweleyo zentsebenziswano neziqiqisisiweyo phakathi kwe-China ne-Afrika, ilizwe laseChina lizibophelele ekuphumezeni izicwangciso zokusebenzisana ezili-10 nelizwekazi le-Afrika. La ngamacandelo ekufuneka kuphuhliswe amashishini kuwo: ukuphuculwa kwezolimo; iziseko ezingundoqo zophuhliso; iinkonzo zezimali; uphuhliso olungeyongozi kokusingqongileyo; ukuqaliswa korhwebo notyalo-mali; ukuliwa kwendlala kunye neenkonzo zoluntu zezentlalontle; iinkonzo zoluntu zezempilo; izivumelwano zokwabelana ngezimvo nokunye phakathi kwabantu baseChina nabeli lizwekazi, kunye noxolo nokhuseleko. Ngokuhamba kwexesha, intsebenziswano phakathi kweChina neli lizwekazi iza kusekelwa phantsi komxholo othi: iChina ne-Afrika: Sisebenzela intsebenziswano emandla phakathi kwale mimandla apho sinamaphupha nekamva elinye ngokusebenzisa izivumelwano zentsebenziswano ezilulutho kuyo yomibini le mimandla.4.  Ixabiso lamafutha ezithuthi4.1  IKhabhinethi iyavuyiswa kukungenyuki kwexabiso lamafutha ezithuthi kule nyanga, into leyo enike abantu abasebenzisa izithuthi zikawonke-wonke, abaqhubi-zithuthi kunye nabathengi umtyhi wokuphefumla wethutyana, ngethuba iSebe lezeMandla (i-DoE) lisagwadla amanye amacebo.4.2  Imiba yezehlabathi efana nokunyuka kwexabiso le-oli ekrwada kunye nemeko engentlanga kumazwe asahlumayo zibangele ukuba ixabiso lamafutha ezithuthi linyuke ngokukhawuleza eMzantsi Afrika ukusukela ngekaTshazimpunzi kulo nyaka.4.3 IKhabhinethi ixhalabile kukunyuka kwamaxabiso kunye neziphumo ezibi zoku kubathengi ngokubanzi, kuquka nemeko yokunyuka kwamaxabiso njengoko abavelisi nabo benyusa amaxabiso into leyo ethi ichaphazele namaxabiso abekwa zivenkile ezinkulu, phakathi kwezinye izinto.4.4 Emva kokuba ethathele le miba ingqalelo, uMphathiswa wezaMandla uMnu Jeff Radebe, uye wathatha inyathelo lokungenelela egameni likarhulumente ezama ukukhusela uluntu ekuthwaxweni yingxaki yokunyuka kakhulu kwamaxabiso amafutha ezithuthi. Uchatha owongeziweyo kwixabiso lamafutha ezithuthi ziisenti eziyi-4.9 ngelitha kulungiselelwa ukuba ikwazi ukwenyuka imali eyenziwa zigaraji zize zona zikwazi ukunyusa imivuzo yabasebenzi, abafana nabasebenzi abatha ipetroli ezigaraji.4.5 Ngexesha apha uqoqoqsho lweli luthwaxwa ngumbhodamo owenzeka kwiqoqosho lwehlabathi, iKhabhinethi iyavuyiswa zindaba zokuba eli linge lenziwe nguMphathiswa uRadebe alizikuchaphazela ipokotho karhulumente njengoko esebenzise imali ibisele egciniwe ilalisele ukunyuka kwexabiso lamafutha ezithuthi.5.  Ukubuyiswa komhlaba  5.1 IKhabhinethi ihlaba ikhwelo kubo bonke abemi boMzantsi Afrika ukuba basebenzise ezi ngxoxo-mpikiswano ziqhhubayo zingeenguqu kwezemihlaba ukuze bancedise kumaphulo okwakha isizwe nokukhuthaza ukuhlalisana ngoxolo phakathi kweentlanga ezahlukeneyo. Le nkqubo iqhutywa yipalamente iza kuza nengcaciso egcweleyo ize isincede sisisizwe sitsho sazi ukuba sibheka ngaphi na. Inkqubo eselubala, esekelwe emithethweni nakumgaqo-siseko ihambelana nombono wethu sisonke wokukhangela isisombululo esiza kwenza ngcono eli lizwe.5.2 IKhabhinethi ikholelwa ukuba le nkqubo iza kusinceda sitsho silandele inkqubo yokubuyiswa komhlaba eza kusanezisa sonke.   5.3 Ngokusebenzisana, singakha isizwe esingcono apho amaphupha ethu sisonke eza kufezekiswa. 6. Ezamanzi 6.1 IKhabhinethi iyavuyiswa zindaba zokuba iSebe lezaManzi noGutyulo ligqibile ukwakha i-Cornelis River Dam eFreyistatha. Eli dama liza kunceda amakhaya angama-2 690 anabantu abaqikelelwa kwabangama-10 674, liza kunceda kwingxaki yokunqongophala kwamanzi eWarden nase-Ezenzeleni kuMasipala weNgingqi yasePhumelela.6.2 UMzantsi Afrika usenengxaki yokunqongophala kwamanzi ebangelwe yimbalela ke ngoko iKhabhinethi icela abantu ukuba basebenzise amanzi ngononophelo nangobunono.7. Ezemfundo7.1 IKhabhinethi iliqhwabela izandla iSebe leMfundo esiSiseko (i-DBE) ngokuvula ngokusesikweni -Delft South Primary School, cebu kuhle neKapa eNtshona Koloni.7.2 Esi sikolo sakhiwe ngePhulo lesebe lokuKhawulezisa uKwakhiwa kweziSeko ezinguNdoqo zeZikolo (i-ASIDI) kwaye sityabule imali ezizigidi ezingama-75 zerandi. Sinamagumbi okufundela angama-45, iziko leekhompyutha nelebhu yezobunzulwazi, ithala leencwadi kunye neziko lokutyela. Esi sikolo sinobuxhaka-xhaka bale mihla sinazo zonke izixhobo ezifunekayo zokufunda nokufundisa abantwana besikolo baseDelft abamalunga ne-1 578.7.3 Esi sisikolo sokugqibela kwezingama-25 ebezinikezelwa ngokusesikweni eNtshona Koloni ezakhiwe nge-ASIDI ye-DBE. Ukuza kuthi ga ngoku, inkqubo ye-ASIDI sele yakhe izikolo zale mihla ezingama-205 kuzwelonke. Izikolo ezingama-685 zifakelwe amanzi, zaze ezingama-486 zafakelwa iziseko zogutyulo ezindilisekileyo. Zona ezingama-372 zifakelwe umbane okokuqala.8. Izicelo ezithunyelwe kwiSkimu seSizwe sokuNcedisa ngeMali yokuFunda (i-NSFAS) zonyaka wama-2019. 8.1 IKhabhinethi ivuyiswa kakhulu ngabafundi abathe bafaka izicelo zenkxaso-mali ngobuninzi babo emva kokuba ixesha lokufaka izicelo ze-NSFAS livulwe ngokusesikweni ngomhla wesi-03 kweyoMsintsi. Ngabafundi abasafunda iBanga 12 nabafunda kumaziko emfundo ephakamileyo abangaphezulu kwama-45 000 abangene kwiwebhusayithi ye-NSFAS ngosuku lokuqala ixesha lokufaka izicelo livuliwe. Mninzi umsebenzi osele wenziwe kumalinge okubhatala abafundi abebengekabhataleki.8.2 Inkqubo yokufaka izicelo isekelwe kwinkqubo entsha eqwalasela izicelo zenkxaso-mali ngokukhawuleza futhi neyenze indlela yokugcwaliswa kwezicelo ngabafundi yalula nokuba umfundi uphi na.  9. I-Listeriosis9.1 IKhabhinethi iyasamkela isibhengezo esenziweyo sokuba isifo i-Listeriosis asisekho kwinqanaba likabhubhane. Oku kubonisa iziphumo zesicwangciso sentsebenziswano esingxamisekileyo seSebe lezeMpilo (i-DoH) kunye neZiko leSizwe leZifo ezoSulelayo, exhaswa nguMbutho wezeMpilo weHlabathi (i-WHO), sokulwa nokuphelisa esi sifo.  9.2 I-DoH isebenzisa inkqubo yokugada ukuze esi sifo singaphindi siqhambuke. Zonke iifektri ezenza ukutya osele kuvuthiwe okwenziwa ngenyama ebomvu neyenkukhu kufuneka zibe neenkqubo zokugada ukuba ukutya kungabiyongozi, njengoko usitsho uMthetho R607 owapapashwa ngomhla we-14 kweyeSilimela 2018. Amaphulo okuhlola iifetri aza kuqhuba, njengoko imithetho yezococeko yakutsha nje isitsho.10. Izityholo zokutya okungafanelekanga nokuphelelwe lixesha10.1 IKhabhinethi iyambulela uMphathiswa wezeMpilo, uGq Aaron Motsoaledi ngokungalibazisi aqwalasele ngokukhawuleza izityholo ebezenziwe ngokutya okwenziwe ngezithako ezingezizo nokudlulelwe lixesha eMzantsi Afrika. I-DoH ifumene izikhalazo ezininzi futhi izibonile neevidiyo ezingaqinisekiswanga ezingokutya ezisasazwa kumakhasi ezonxibelelwano loluntu.10.2 Ukususela ngenyanga yeThupha, bekuqhutywa amaphulo ogqogqo aliqubuliso kwiindawo ezithengisa ukutya futhi aza kuqhuba nakwiindawo ezahlukeneyo kweli lizwe.10.3 Ukongeza koko, icandelo lezokutya liceliwe ukuba liqinisekise ukuba ingaba ziyinyani na izityholo zokutya okwenziwa ngezithako ezingezizo ngeli thuba ezinye ii-arhente zomthetho zikarhalulumente eziphuma kwisebe lezoLimo, amaHlathi nezokuLoba, elezoRhwebo noShishino, kunye neKomishinni yeSizwe yabaThengi (i-NCC), nazo zincedisa kumalinge okuqinisekisa ezi zityholo zenziwe luluntu zokuba kubekho izenzo zokuvelisa ukutya okungekho mgangathweni. 10.4 IKhabhinethi ihlabe ikhwelo kuluntu ukuba luhlale lubaze iindlebe luqwalasele zonke izinto ezingaqondakaliyo ekutyeni.Umbhalo othi 'best-before' kwiimveliso ezithengiswayo ubhekisa kwixesha elinokuhlalwa zimveliso ezisetotini nezingenamanzi, aluthethi nto ngakulungela ukutyiwa kwemveliso.Umbhalo othi 'sell-by’ ubhekiswa kukudla okonakala ngokukhawuleza kona ekugcinwa efrijini. Ukusuka kwinyanga yeKhala kulo nyaka, awusazikuphinda usetyenziswe lo mbhalo, ngokwee-arhente zehlabathi.Umbhalo othi 'use-by' okanye i'-expiry date' uchaza umhla obekiweyo wokuphelelwa kwaye uthetha ukuba ukutya okubhalwe lo mbhalo akusakulungelanga ukutyiwa emva kwalo mhla. Ekutyeni okonakalayo, lo mhla uthetha ukuba oku kutya akusakulungelanga ukutyiwa emva kwayo.'Iimveliso zomgunyathi' zibhekisa kwiimveliso ezithengiswa ngegama lenye inkampani ngaphandle kwemvume kuze kona 'ukutya okungagqibanga' okuthethwa ngako kumakhasi ezonxibelelwano kubhekise kukutya okungenazithako zifanelekileyo zokutya. 10.5 nIKhabhinethi iyaphinda iyabacela abantu ukuba beze ngaphambili nobungqina obubambekayo bokutya obenziwa ngezithako namachiza anganobungozi.10.6 Ngaphezu koku, iKhabhinethi izigxeka kabukhali izenzo zohlaselo nokutyhuthulwa kweevenkile ngenxa yezityholo zokuthengiswa kokutya okukrokrelekayo. Izenzo zolwaphulo-mthetho ezifana nezi azizukunyanyezelwa futhi ii-arhente zogcino-mthetho ziza kubabamba futhi zibatshutshise abantu abafunyaniswe ukuba ngabo abakhokela okanye abenza ezi zenzo zolwaphulo-mthetho. IKhabhinethi icela abantu abanolwazi ngoku kutya kukrokrelekayo ukuba batsalele umxeba kwiziko loncedo le-DoH ku-011 386 2003/6 kunye ne-NCC ku-012 428 7000.11. Ukuhlawulwa kwezibonelelo zezentlalo 11.1 IKhabhinethi iyayamkela ingxelo enika iinkcukacha ngomsebenzi osele wenziwe yoMphathiswa wezoPhuhliso loluNtu uSusan Shabangu, malunga nesivumelwano sentsebenziswano phakathi kwe-Arhente yeziBonelelo zezeNtlalo noMhlala-phantsi yaseMzantsi Afrika (i-SASSA) kunye nePosi yoMzantsi Afrika (i-SAPO) apho la maqumrhu eza kuthatha umsebenzi wokuhlawula imali yendodla ku-Cash Paymaster Services ukusukela ngomhla woku-1 eyeDwarha 2018.   11.2 Ukuza kuthi ga ngoku u-SASSA sele etshintshe amakhadi amadala asisigidi esinesiqingatha ngamakhadi akwa-SASSA amatsha agolide. Nangona kunjalo asekhona amakhadi angamawaka ekusafuneka etshintshiweyo. IKhabhinethi icela bonke abantu abasasebenzisa amakhadi amadala ukuba bawatshintshe.11.3 I-SAPO iza kuqalisa ukuhlawula ngokwayo imali ebantwini abangakhange bakwazi ukutsala imali yabo kwii-ATM okanye ezivenkileni. Abantu abamkela imali yendodla abafuna iinkcukacha ezithe vetshe bangatsalela le nombolo ingahlawulelwayo yakwa-SASSA ithi 0800 60 10 11 ngamaxesha omsebenzi.12. Iingozi zikaloliwe 12.1 IKhabhinethi inqwenelela ukuchacha ngokukhawuleza abakhweli abafumene umonzakalo ngethuba oololiwe ababini bakwaMetrolrail betshayisana e-Eloff Extension eSelby, emazantsi eRhawuti kwaye ifuna ukuba uphando likanobangela wale ngozi lwenziwe ngokukhawuleza ukunqanda ukuba ingaphinde yenzeke ingozi efana nale. B. Izigqibo zeKhabhinethi1. IKhabhinethi ivumile ukuba zikhutshwe iiNkcukacha-manani zeSizwe zoLwaphulo-mthetho nguMbutho wezamaPolisa oMzantsi Afrika (i-SAPS).1.1 Ezi nkcukacha-manani zonyaka zolwaphulo-mthetho zinceda urhulumente azibone indlela aqhuba ngayo kwiinjongo eziphambili azibekele zona, ingakumbi umba wokuphungulwa kwezenzo zolwaphulo-mthetho oluhambisa umzimba oluxeliweyo kwabasemagunyeni, njengoko kucacisiwe kwisiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2014-2019. Iinkcukacha-manani zolwaphulo-mthetho zingasetyenziswa njengezixhobo zokubona umonakalo kwangethuba ukuze kuphuculwe amaphulo namaqhinga amasebe ahlukeneyo karhulumente okuthintela ulwaphulo-mthetho.2. IKhabhinethi inikwe amagqabantshintshi ngomsebenzi osele wenziwe kumba wokuziphatha kwabasebenzi bakarhulumente abaqhuba ushishino namaqumrhu ombuso. Ukukhuthaza ukuthathwa kwamanyathelo asekelwe kubulungisa nangadleleleliyo ngamagosa aphezulu karhulumente kubaluleke kakhulu kumalinge okwakha umbuso owenza izinto elubala nophendulayo ngemisebenzi yakhe, njengoko usitsho uMgaqo-siseko weRiphablikhi yoMzantsi Afrika wowe-1996 kunye nokwakha umbuso ekubhekiswa kuwo kuMbono wowama-2030 wesiCwangciso soPhuhliso seSizwe (i-NDP).2.1 Mhle umgama osele uhanjiwe malunga nokuphunyenzwa koMthetho 13(c) weMithetho yeeNkonzo zikaRhulumente (i-PSR) wowama-2016 othintela abasebenzi bakarhulumente ukuba baqhube ushishino namaqumrhu ombuso, kwakunye noMthetho 18 we-PSR yowama-2016, onyanzelisa ukuba abasebenzi abayinxalenye yabaPhathi abaPhezulu (i-SMS) bayichaze imvelaphi yengeniso eyimali neyeyabucala.2.2 IKhabhinethi iphinde yavuma ukuba iGosa elinamaGunya afanelekileyo kumasebe karhulumente kufuneka liwubeke phantsi kweliso umba wokuphunyezwa koMthetho 13(c) we-PSR yowama-2016, lithathe amanyathelo oluleko afanalekileyo lize lingenise ingxelo ngako konke oku kuMphathiswa wezabaSebenzi bakaRhulumente noLawulo (i-MPSA) ekupheleni konyaka-mali ngamnye. Ingxelo yokuqala ifanele ukungeniswa ku-MPSA ngomhla wama-31 kweyoKwindla 2019.2.3 Ngonyaka wama-2016 nowama-2017, iSebe lezabaSebenzi bakaRhulumente noLawulo liye labona abasebenzi bakarhulumente ababhaliswe kuLuhlu lukaZwelonke lwabaBoneleki-zinkonzo (i-CSB), lona ebelukhutshwe nguNondyebo weSizwe. Amasebe aye acelwa ukuba afundise abasebenzi ngalo mba, aqinisekise iinkcukacha aze anike ingxelo ngomsebenzi osele wenziwe malunga namanyathelo athatyathelwe abo bophule umthetho.2.4 Ekupheleni kwenyanga kaTshazimpunzi ngowama-2018, amalungu e-SMS ayi-96% ebesele ewangenisile amaxwebhu awo aneenkcukacha zengeniso esebenzisa inkqubo i-eDisclosure System.3. IKhabhinethi inikwe amagqabantshintshi ngomsebenzi oselwe wenziwe malunga neNkqubo yokuXhasa ngeMali yokuFunda yeSikolo sikaRhulumenete seSizwe (i-NSG). 3.1 IKhabhinethi ilwamkele uluhlu lwezifundo zoqeqesho ezinyanzelekileyo nezinganyanzelekanga eziza kulingwa yi-NSG eziza kunceda kuqeqesho nophuhliso lwezakhono olukhawulezileyo nelokwenza iinkonzo zikarhulumente icandelo elinazakhono ezisemgangathweni ophezulu. Umba wokuba izifundo zoqeqesho ezinyanzelekileyo zihlawulwe ngqo ngamasebe aqeshe abasebenzi abo kwibhajethi yawo yoqeqesho nophuhliso lwabasebenzi nawo uvunyiwe.3.2 Oku kuza kukhokelela ekubeni sibe nombuso okhokelisa uphuhliso futhi othatha amanyathelo asingisele ekuzalisekiseni uMbono wama-2010 we-NDP ngokuthi ""wakhe isizwe esinezakhono nesikhokelisa uphuhliso, esithi ngokusebenzisana nabemi abathatha inxaxheba, sikhokele iphulo elizingileyo lokulwa indlala, intswela-ngqesho nokungalingani.""4. IKhabhinethi ivumile ukuba kupapashwe iPhepha eliCacisa uMgaqo-nkqubo wezeNzulwazi, ezobuChwepheshe nezoYilo wowama-2018 ukuze uluntu luhlomle kuwo. UMphathiswa wezeNzulwazi nobuChwepheshe, uNksk Mmamoloko Kubayi-Ngubane uza kunika iinkcukcha ezigcweleyo kwalapho ekuhambeni kwexesha.5. IKhabhinethi ivumile ukuba kupapashwe isiCwangciso-qhinga seSizwe soKwandiswa kweeNdawo eziKhuselweyo (i-NPAES) ukuze uluntu luhlomle.5.1 I-NPAES sisicwangciso esiqiqisisiweyo seminyaka engama-20 esihambelana ne-NDP, esigxile ekwandiseni iindawo ezikhuselweyo, kugxininiswa kakhulu kuhlumo loqoqosho, iinguqu kunye nozinzo.5.2 I-NPAES igxininisa indlela imali kunye nabasebenzi abanezakhono ezinqongopheleyo ekufuneka basetyenziswa ngayo ukuze kuqinisekiswe ukuba indlela eyandiswa ngayo imimandla ekhuselweyo ayidli mali kakhulu, kwaye ayinabungozi kokusingqongileyo kwaye iyakwazi nokumelana nengxaki yokutshintsha kwemozulu.5.3 Iindawo ezikhuselweyo zoMzantsi Afrika ziquka iziza ezingamafa, imiyezo yesizwe, imiyezo yolondolozo lwendalo, imiyezo yolondolozo ekhethekileyo, imimandla yokusingqongileyo ekhuselweyo, iindawo zaselwandle ezikhuselweyo, iintlambo nemithombo ehlala amanzi asuka ezintabeni, amahlathi akhuselwe ngokukodwa kunye namahlathi olondolozo lwendalo.6. IKhabhinethi iyivumile iMiba uMzantsi Afrika oza kuXoxa Phezu Kwayo kwiNgqungquthela ye-13 yamaZwe Atyikitye isiVumelwano saseRamsar esingemiMandla eliJojo (i-Ramsar COP 13) eza kubanjelwa eDubai, e-United Arab Emirates, ukusuka ngomhla wama-21 kuya kowama-29 kweyeDwarha ngowama-2018.6.1 Iinjongo ezibanzi zesiVumelwano saseRamsar kukuqinisekisa ukuba imihlaba elijojo iyalondolozwa futhi isetyenziswa ngononophelo. EMzantsi Afrika, imihlaba elijojo yiyona isemngciphekweni yokuphazamiseka kuyo yonke indalo esingqongileyo, kangangokuba ama-45% ale mihlaba asemngciphekweni wokuphazamiseka.6.2 Oku kudlala indima enkulu kumba wolondolozo lwamanzi njengenxalenye yamalinge okukhawulela umonakalo onokwenziwa zimbalela.C. ImiThetho esaYilwayo1. IKhabhinethi ivumile ukuba upapashwe uMthetho-sihlomelo oYilwayo weMbuyekezo yokoNzakala nokuFumana iziFo eMsebenzini wowama-2018 ukuze uluntu luhlomle.1.1 Lo Mthetho-sihlomelo, ulungisa uMthetho weMbuyekezo yokoNzakala nokuFumana iziFo eMsebenzini wowe-1993, (uMthetho uNombolo 130 wowe-1993) uyababala abasebenzi abancedisa emakhaya, ababengabalwa kulo Mthetho wangaphambili, ukuba nabo ngabasebenzi ukwenzela ukuba nabo baxhamle kumalungelo axhanyulwa ngabasebenzi, kunye nokuba aphaculwe la malungelo axhanyulwa ngabasebenzi.1.2 Ezi zilungiso ziza kuphucula izibonelelo ezibhatalwa kubasebenzi nabantu abaxhomekeke kubo, kwaye ulungiselelwe ukunceda abasebenzi abonzakeleyo okanye abaswelekileyo ukuba bancediswe ngonyango belungiselelwa ukuba babuyele emsebenzini naphakathi koluntu.2. IKhabhinethi ivumile ukuba ungeniswe ePalamene uMthetho-sihlomelo oYilwayo wezoBulungisa baBantwana wowama-2018.2.1 Lo Mthetho-sihlomelo wenza izilungiso kuMthetho woBulungisa baBantwana wowama-2008 (uMthetho uNombolo 75 wowama-2008) ukuze kutshintshwe eyona minyaka yobudala imiselweyo yokuba umntwana abe angakwazi ukubekwa ityala inyuke isuka kwiminyaka eli-10 iye kweli-12. Lo Mthetho-sihlomelo awupheleli nje apho uyaqhubeleka ugxininisa nomba wokubaluleka kokuhlonitshwa kwamalungelo abantwana abenza izinto ezinxamnye nomthetho.2.2 Lo Mthetho-sihlomelo uzama nokwahlukanisa umba wesakhono somntu sokukwazi ukwenza isenzo solwaphulo-mthetho nowokuba umntu afumene isohlwayo esingesinye endaweni yokuba avelelwe ejele, ngokuthi umba wesakhono somntu sokukwazi ukwenza isenzo solwaphulo-mthetho njengento ekuqala kujongwe yona xa umntu eza kunikwa esinye isohlwayo esingesokuvalelwa ejele naxa kusenziwa uphando lwaphambi kokuchotshelwa kwetyala.3. IKhabhinethi ivumile ukuba kungeniswe ePalamente uMthetho-sihlomelo oYilwayo wezoPhapho lwaBantu wowama-2018.3.1 Lo Mthetho-sihlomelo, owenza izilungiso kuMthetho wezoPhapho lwaBantu wowama-2009 (uMthetho uNombolo 13 wowama-2009), uza kuphucula ukhuseleko nokhuselo kwezophapho kunye nemithetho yokukhuselwa kokusingqongileyo kwezophapho ukuze kuqinisekiswe ukuba kukho uzinzo kwicandelo lezophapho loluntu.3.2 Oku kuza kuqinisekisa ukuba uMzantsi Afrika uyaqhubeleka nokuthobela izivumelwano zehlabathi ozityikileyo ezinxulumene necandelo lezophapho, into leyo eza kuba negalelo elimandla kuphuhliso loqoqosho kwaye esisixhobo esinokusetyenziswa ukukhulisa urhwebo, ezokhenketho kunye nesantya sokudalwa kwemisebenzi.3.3 Lo Mthetho uYilwayo ukwanamasolotya avumela ukuba uphando lweengozi zeenqwelomoya kunye nezinye iziganekwana ezenzeka kwiinqwelo-moya lwenziwe zi-arhente ezizimeleyo, ukuze kulungiswe ingxaki yokungasetyenziswa kwemithetho neendlela ezifanayo kunye nezinye izinto ezibangela umsebenzi ube nebatha.D. Imisitho ezayo1. IVeki yeeThusong Service Centre1.1 Njengoko ibanjwe kanye ngeNyanga yeeNkonzo zikaRhulumente iVeki yonyaka yeeThusong Service Centre eza kubanjwa ukusuka ngomhla we-17 ukuya kowama-21 kweyoMsintsi 2018 phantsi komxholo othi: ""Thuma Mina: Sisa iiNkonzo zikaRhulumente eBantwini"", ilelinye iqonga likarhulumente lokusa iinkonzo zikarhulumente ebantwini.1.2 Ii-Thusong Service Centre ngamaziko angoontozonke aneenkonzo kunye nolwazi lukarhulumente, kwaye ezi Thusong Service Centre zili-133 zifumaneka mbombo zone zeli zingamaziko ethemba, okufumana ulwazi, okulungisa umonakalo wangaphambili, olingwano nawokuphuhlisa abantu ababehlelelekile ngaphambili bengavumelekanga ukuba bathathe inxaxheba kuphuhliso loqoqosho nolwezentlalo lwezwelonke.1.3 Urhulumente wenza iindlela zokufakela iNkqubo yokuLawula imiGca Emide kula maziko, nkqubo leyo iza kukwazi ukulawula indlela ekufolwa ngayo kunye nesantya abantu abancedwa ngaso ukuze kuphungulwe ixesha elichithwa ngabantu belinde uncedo emigceni. Le nkqubo yokulawula imigca iza kufakelwa kuwo onke amaziko kulo lonke eli kugxininiswa kakhulu kumba wokufakelwa kobuxhaka-xhaka bobuchwepheshe bolwazi nonxibelelwano, bona obubaluleke kakhulu kumaphulo okuhambisa iinkonzo.2. 2018 INkomfa yeHlabathi ye-Telecom ye-ITU yowama-2018 ye-ITU2.1 IKhabhinethi iyayamkela iNkomfa yeHlabathi yeTelecom yowama-2010 yoMbutho weHlabathi weziSeko zoNxibelelwano (i-ITU) eza kubanjelwa eDurban ukusuka ngomhla wesi-9 ukuya kowe-13 kweyoMsintsi 2018 phantsi komxholo othi ""Ukuqamba kusenzelwa uPhuhliso lobuXhaka-xhaka be-Intanethi bale Mihla"". Lo msitho, uza kubanjelwa kweli lizwekazi le-Afrika okokuqala, uza kunika ithuba lokuba amazwe ase-Afrika athathe inxaxheba ngamandla kumaphulo okuphuhlisa i-ICT e-Afrika, esesinye sezixhobo zophuhliso nokuqamba izinto ezintsha.2.2 Le nkomfa ibanjwa minyaka le iza kuzinyaswa ngabathunywa abangaphezulu kwama-9 000 abaphuma mbombo zone leli limiweyo, apho abaphathi abaphezulu kwicandelo likarhulumente nele-ICT baza kucweya bekhangela amathuba otyalo-mali kunye neendlela ezizezona zifanelekileyo zophuhliso loqoqosho nezentlalo kusetyenziswa i-ICT. Imiba ephambili eza kugwadlwa iquka: i-5G yophuhliso lobuxha-xhaka be-intanethi bale mihla, ukusebenzisana kwimiba yokhuseleko kweze-intanethi, iinkonzo zezimali eziqhutywa nge-intanethi kunye neesathelayithi zokuncedisa kumaphulo ophuhliso lobuxhaka-xhaka be-intanethi bale mihla.2.3 INkomfa yeHlabathi yeTelecom yowama-2018 ye-ITU ibanjwe kanye ngexesha apho uMzantsi Afrika uqalisa iiprojekthi zesizwe eziphambili eziquka isiCwangciso-qhinga seSizwe se-Intanethi sikaRhulumente esigxininisa kumba wokutshintsha iinkonzo zikarhulumente zisebenzise ubuxha-xhaka be-intanethi kunye nesiCwangciso-qhinga seSizwe se-ICT sokuXhasa amaShishini amaNcinci, aPhakathi namaNcinane (ii-SMME), sona esilungiselelwe ukuvulela amathuba icandelo le-ICT kwii-SMME zoMzantsi Afrika. Ezi zixhobo zidala iimeko ezikhuthazayo nezivumayo ukuba eli candelo likhule futhi lizinze.E. Imiyalezo1. Amazwi ovelwano1.1 IKhabhinethi ithi tutuni:kusapho eliphantsi kwelifu elimnyama kunye neDyunivesiti yobuChwepheshe yaseTshwane (i-TUT) emva kokusweleka kukaKatlego Monareng. IKhabhinethi icela ukuba kuzolwe ngeli thuba amapolisa aqhuba uphando ukuze aqinisekise ukuba abo babe nesandla kwintlungu yokusweleka kukaKatlego baziswa ngaphambili.kwintsapho nezihlobo zabantu abasibhozo abasweleka kuqhambuko-dubulo olwenzeka kwifektri yakwaDenel yokwenza iimbumbulu nezixhobo eseSomerset West eNtshona Koloni.izihlobo nezalamane zabo bathe basweleka kumlilo obusitsha kwisakhiwo esisetyenziswa nangala masebe kaRhulumente wePhondo laseGauteng: elezeMpilo, elezokuHlaliswa koLuntu kunye neloLawulo lweNtsebenziswano.  2. Amazwi okuvuyisana2.1 IKhabhinethi ithumele amazwi okuvuyisana kubantu baseZimbabwe abathe batshintshela kumbuso omtsha okhokelwa nguMongameli Emmerson Mnangagwa ngaphandle kwamagingxi-gingxi, yena obekwe ngokusesikweni ngomhla wama-26 eyeThupha 2018. UMongameli Ramaphona naye njengeenkokeli zeli lizwekazi ebeye eHarare eyekuzimasa lo msitho. IKhabhinethi iyawaxhasa amalinge nemizamo kaMongameli Ramaphosa okusebenzisana ngokumandla neZimbabwe ukuze la mazwe aqinise amaqhina entsebenziswano ezopolitiko nawobuhlobo aqala kudala, egxininisa ikakhulu kumba wokomoleza intsebenziswano kwimiba yezoqoqsho phakathi kwala mazwe mabini.2.2 IKhabhinethi iliqhwabela izandla iBhunga lezoPhando lezeNzululwazi nezoShishino (i-CSIR), ingakumbi iingcali zophando-nzulu zasetyhini zeli Bhunga, ngophando-nzulu ngezempilo eliqhutywayo kulungiselelwa ukuphucula inkqubo yeenkonzo zezempilo zeli. Olu phando luquka: (i) isixhotyana sesifo seswekile sokubona iqondo leswekile egazini ngokuphonononga umphefumlo; (ii) ukuveliswa kohlobo lwebhakteriya elilungileyo eza kusetyenziselwa ukukhulisa iinkukhu zenyama, uhlobo lwentlanzi olubizwa nge-dusky-cob kunye namangquba. Oku kuza kunceda kutsho kwenziwa iimveliso zezilwanyana ezingaxutywanga nanto, ezingenazibulala-ntsholongwane, iikhemikhali kunye namachiza okukhulisa; (iii) kunye nokuqhubela phambili uphando-nzulu nge-stem cell.2.3 IKhabhinethi imothulela umnqwazi uGr Evodia Setati, ingcali yezophando-nzulu ephezulu kwiCandelo leze-Viticulture ne-Oenology kwiDyunivesiti yaseStellenbosch, othe waphumela iwonga lokuba yenye yeengcali ezibhinqileyo zezenzululwazi ezigqwesileyo i-Distinguished Women Scientists Awards kumsitho wonyaka wembasa zabantu basetyhini i-South African Women in Science Awards, obubanjelwe Polokwane ngomhla wama-23 kweyeThupha 2018.2.4 IKhabhinethi ithi huntshu kuCaster Semenya ngokuqhuba kakuhle kakhulu ngethuba ephumelela umdyarho wesithathu wamagqibela kankqoyi wombaleko ongumgama oyi-800 metre we-Diamond League obubanjelwe eSwitzerland.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. UMnu Jacob Ganny Mbele njengeSekela-Mlawuli-Jikele (i-DDG): IiNkqubo neeProjekthi zezaMandla e-DoE.2. UNksz Hilda Dikeledi Mhlongo njenge-DDG: IiNkonzo zokuXhasa ukuPhathwa kwemiSebenzi yeQumrhu e-DoE.3. Abalawuli abangengomalungu esigqeba solawulo kwiBhodi yeLand and Agricultural Development Bank:U-Adv Sandra Coetzee (uqashiwe kwakhona); kunyenoNksz Mathane Eveline Makgatho.Imibuzo:ksz Phumla Williams, IsiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla we-19 kweyoMsintsi 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/xh/speeches/statement-cabinet-meeting-19-september-2018-20-sep-2018-0000,"IKhabhinethi ibibambe intlanganiso ngoLwesithathu, umhla we-19 kweyoMsintsi 2018 kwiZakhiwo zoMdibaniso, ePitoli.A. Imiba engundaba-mlonyeni1. Imiba yezoqoqosho 1.1. IKhabhinethi iyalamkela uncedo olunikwe ngabezoshishino lokuba bangakhulula abasebenzi abazingcali becandelo labucala ukuba baye kuncedisa kurhulumente. Oku kuvele ngethuba kubanjwe intlanganiso yokuqukumbela amalungiselelo eNgqungquthela yezeMisebenzi kunye neNkomfa yoTyalo-mali ezayo nguMongameli Cyril Ramaphosa kunye neenkokeli zezoshishino, abathunywa abakhethekileyo bezotyalo-mali kunye namalungu e-CEO Initiative.  1.2. Kule ntlanganiso kuye kwavunyelwana ukuba umba wokuvuselelwa koqoqosho loMzantsi Afrika ufuna siqukunjelwe ngokukhawuleza isicwangciso soncedo lwezezimali oluvela kurhulumente futhi ziqaliswe iinguqu ezikhuthaza uhlumo loqoqosho ebekuthenjiswa ngazo. Kuxoxiwe nangeziphakamiso zokuba kumiselwe iphulo lophuhliso lweziseko ezingundoqo eliza kuxhaswa ngemali licandelo labucala futhi lifumane noncedo lweengcali ngeendlela zokuliphumeza.2. Iphulo lotyalo-mali2.1. IKhabhinethi iyalixhasa iphulo lotyalo-mali obeliqhutywa eJapan likhokelwa liSebe lezoRhwebo noShishino. Eli phulo lifuna ukungenisa utyalo-mali oluxabisa imali ezibhiliyoni ezili-100 ze-US$ kuqoqosho loMzantsi Afrika kule minyaka mihlanu izayo.2.2. IJapan lilizwe ekudala likuluhlu lwamazwe ali-10 aphezulu angamahlakani ethu kwezotyalo-mali. Eliya lizwe lineenkampani ezingaphezulu kwezili-140 ezizinze kweli lizwe. UMzantsi Afrika ubonwa njengelizwe elingumakhonya kwicandelo lezemizi-mveliso kwi-Afrika iphela. IKhabhinethi ikhuthaza iinkampani ukuba zityale imali kweli futhi zandise nobukhulu bazo.3. Iinkqubo zoqeqesho3.1. IKhabhinethi iyakwamkela ukuphehlelelwa kweprojekthi yoqeqesho exabise imali ezizigidi zeerandi ezingama-22 nguMphathiswa wezabaSebenzi, uNksz Mildred Oliphant. Le projekthi iza kudala imisebenzi kwicandelo lezophapho, elezokuntywila elwandle usenzela ingeniso kunye nelezolimo. Le projekthi iqhutywa ngentsebenziswano ne-Dr John Langalibalele Dube Institute kunye neNgxowa-mali ye-Inshorensi yabaPhelelwe yimiSebenzi (i-UIF), yona eliqumrhu leSebe lezabaSebenzi. Le projekthi iza kugxininisa kakhulu kwabo babetsalelwa imali ye-UIF baze baphelelwa yimisebenzi. 3.2. Abantu bokuqala abaza kuxhamla kule projekthi baquka abantu abangama-50 ababetsalelwa imali yi-UIF besebenza eVirginia Airport eDurban; abangama-50 ababeqeshwe kwiprojekthi yokuntywila eScottsburg kwiphondo laKwaZulu-Natal, bona oomama abali-100 belali yaseMadungeni baza kuqeqeshwa kwizakhono zokuseka ukopolotyeni ukuze bakwazi ukulima bashishine ngeziqhamo, imifuno nomqhaphu ongakhuliswanga ngomgquba onamachiza. Olu qeqesho luza kuquka neendlela zokuthatha inxaxheba kwiinkqubo kunye neendlela zokulungisa nokuhlela iimveliso zilungiselelwe ukuthengiswa. Aba kopolotyeni batyikitye isivumelwano noPick n Pay apho baza kumthengisela imifuno kunye neSebe lezoPhuhliso loLuntu, lona eliza kuthenga amalaphu okwenza iiyunifomu zesikolo. 4. ISebe leMicimbi yezeKhaya 4.1. IKhabhinethi iyavuyiswa kukuvulwa ngokusesikweni nguMongameli Ramaphosa kwe-ofisi entsha yeSebe leMicimbi yezeKhaya eHluhluwe kwiphondo laKwaZulu-Natal. 4.2. Amaphulo andisiweyo okuhambisa iinkonzo zisiya kwimimandla ehlelelekileyo adlala indima enkulu ekuqinisekiseni ukuba wonke ubani uyaluxhamla ulawulo lwentando yesininzi kunye nobulungisa bezentlalo. Oku kuyinxalenye yamalinge karhulumente okusondeza iinkonzo ebantwini.5. INkqubo yokuFudukela kuSasazo lweDijithali5.1. IKhabhinethi yanelisekile ngomsebenzi osele wenziwe malunga nokutshintsha uhlobo losasazo lwe-analogu kuyiwe kweledijithali kweli lizwe. Njengenxalenye yamalungiselelo omcimbi oza kubanjwa ngeyoMnga kowama-2018 apho kuza kube kukho umsitho waseFreyistata wokuCinywa kweePali eziSasaza nge-Analogu, ipali yokuqala esasaza nge-analogu eseSenekal eFreyistata iza kucinywa ngomhla wama-20 kweyoMsintsi 2018. Oku kuhambelana nesivumelwano esenziweyo noMbutho weHlabathi weziSeko zezoNxibelelwano (i-ITU).5.2. Liyaqhuba iphulo lokwazisa uluntu ukuze kuqinisekiswe ukuba amakhaya ayazi futhi akulungele ukucinywa kweepali ezisasaza nge-analogu. Amakhaya anoomabonakude (ii-TV) abasasaza nge-analogu afuna ukuthenga oomabonakude abatsha ayacetyiswa ukuba athenge abo banobuxhaka-xhaka obuza kukwazi ukusasaza ngedijithali. Amakhaya amkela umvuzo ongaphezulu kwalo umiselweyo ungama-3 200 eerandi ngenyanga angakhetha ukuthenga oomabonakude abatsha abanobuxha-xhaka obuza kukwazi ukusasaza ngedijithali abaphuma nedikhowuda ye-TV eSasaza ngeDijithali, efumaneka ezivenkileni ezinkulu. 6. Ukudendwa kwabasebenzi6.1. Njengoko uMongameli Ramaphosa ebecele ukuba ukhe umiswe umba wokudendwa kwabasebenzi owenzeka ngenxa yeemeko zezoqoqosho ezingentlanga kweli lizwe, iKhabhinethi nayo iyababongoza abaqeshi ukuba umba wokudenda abasebenzi babhenele kuwo njengeqhinga lokugqibela xa sele bezame onke amacebo futhi kuzanywe namanye amacebo okonga imali ukuze kungadendwa abasebenzi. 7. Iinkcukacha-manani zolwaphulo-mthetho7.1. IKhabhinethi iyakuvuma ukungenelela kweNtlanganisela yezobuLungisa, uThintelo loLwaphulo-mthetho noKhuseleko ukuze igwadle iqhinga elibanzi eliza kusabela kwimiba emininzi evele kwiinkcukacha-manani zolwaphulo-mthetho ebezisanda kukhutshwa kwezi veki zimbalwa zidlulileyo. 7.2. La maqhinga aquka iNgqugquthela yeSizwe engoLwaphulo-mthetho noBundlobongela ibisanda kubanjwa kutsha nje phantsi komxholo othi ""Ukwakha isizwe esikhuselekileyo ngokusebenzisa iindlela ezihlangeneyo neziphuhlisayo zokulwa ulwaphulo-mthetho nobundlobongela"", apho kuthiwe kwaqulunqwa umbono ekubanjiswene ngawo wokhuseleko oluluxanduva lwethu sonke, kwaye le ngqungquthela isebenze njengeqonga apho amahlakani abalulekileyo kunye neengcali athe abonisana ngeendlela zokuphumeza iPhepha lowama-2016 eliCacisa uMgaqo-nkqubo wezoKhuselo noKhuseleko kuwo onke amacandelo. 8. Izenzo zobundlobongela 8.1. IKhabhinethi ixhalabe kakhulu ngamazinga obundlobongela kweli lizwe lethu kwaye ihlaba ikhwelo kuwo onke amacandelo, uluntu ngokubanzi kunye nee-arhente zogcino-cwangco ukuba basebenzisane kuze kuqinisekiswe ukuba izikolo kunye namaziko oluntu akhuselekile. 8.2. Ubundlobongela obenzeke eendaweni ezininzi zeli abamkelekanga kwaphela kwaye bunxamnye futhi bukhabana noMgaqo-siseko. IKhabhinethi iwuqhwabela izandla uMbutho wamaPolisa oMzantsi Afrika (i-SAPS) ngokuba abambe ngokukhawuleza abo kurhaneleka ukuba bathathe inxaxheba kwizenzo zobundlobongela obenziwe esidlangalaleni kunye nabo bafunyenwe beneempahla ekukrokreleka ukuba zibiwe. 9. Ukuqhambuka kwe-Klebsiella 9.1. IKhabhinethi ithi akuhlanga lungehliyo kwiintsapho zeentsana ezintandathu ezithe zasweleka ngethuba kuqhambuka isifo i-Klebsiella pneumoniae eThelle Mogoerane Hospital eVosloorus.9.2. Esi sifo noko ngoku siyalawuleka. UMphathiswa wezeMpilo, uGq Aaron Motsoaledi, sele ebhengezile ukuba ezi ntsana kunye noonina bazo ziza kutshintshwa zithunyelwe eNelson Mandela Children's Hospital naseCharlotte Maxeke Johannesburg Academic Hospital.9.3. Oku kuza kunika ithuba isebe lezempilo lephondo ukuba licoce lize libulale iintsholongwane zesi sifo kwesi sibhedlela, futhi lilungise neengxaki ezinxulumene nendlela esisebenza ngayo esi sibhedlela ngaphandle kokuphazanyiswa.B. Izigqibo zeKhabhinethi10. Isicwangciso soncedo lwezimali IKhabhinethi isigwadlile yaze yasamkela isicwangciso soncedo lwezimali esiqulethe amanyathelo okukhwezela uqoqosho lweli asuka kumacandelo namasebe anxulumeneyo. Kuza kubanjwa intlanganiso noonondaba ngoLwesihlanu umhla wama-21 kweyoMsintsi apho kuza kwenziwa intetho ngesi sicwangciso soncedo lwezimali. Le ntlanganiso iza kukhokelwa nguMongameli Ramaphosa.11. Imithetho enxulumene nee-VISAIKhabhinethi iyifumene nengxelo yoMphathiswa weMicimbi yezeKhaya nowezoKhenketho, emalunga nemithetho enxulumene nee-VISA eza kwenza ukuba kube lula kubakhenkethi, oosomashishini kunye nezifundiswa ezifuna ukuza eMzantsi Afrika. Le mithetho iquka izilungiso kwimithetho echaphazela abantwana abangabemi bangaphandle abeza eMzantsi Afrika, eziza kufakwa kwigazethi ngenyanga yeDwarha. Ziyaqukunjelwa iingxoxo malunga nomba wokungafunwa kwee-visa kunye nokuphungulwa kobucukubhede bee-visa obufunwa kubemi bamanye amazwe. Ezinye iinkcukacha ziza kubhengezwa kule veki. C. ImiThetho esaYilwayo12. IKhabhinethi ivumile ukuba le Mithetho isaYilwayo ipapashwe ukuze uluntu luhlomle:12.1. UMthetho-sihlomelo oYilwayo woBulungisa kwezeNgqesho wowama-2017 Ezi zilungiso zenzele ukuphucula iinkqubo zokunyanzelisa ukuthotyelwa komthetho kwaye ziza kuvumela ukuba kubekwe umlinganiselo wecandelo ngalinye wenani labantu ekufanele baqeshwe ngenkqubo yokuzisa ubulungisa kwenzengqesho. UMphathiswa wezabaSebenzi, emva kokuba efakene imilomo namahlakani ecandelo lezabasebenzi, uza kube lo mmiselo uza kuba ngowecandelo ngalinye. 12.2. UMthetho-sihlomelo oYilwayo weMithetho yeCandelo lezeziMali wowama-2018: Ezi zilungiso zifuna ukucacisa umba wamagosa anyuliweyo ukuba athathe iintambo zolawulo xa ibhanki ibhengezwe njengenolawulo lwezimali oluqhwalelayo, kuquka neebhanki ezibizwa ngokuba zi-mutual bank kunye nezo zaziwa ngokuba zi-cooperative bank kunye namanye amaqumrhu abonelela ngeenkonzo zezimali kodwa engezozibhanki. Ezi zilungiso ziza kuqinisekisa ukuba xa ethe amaziko ezimali aneengxaki akwazi ukufumana uncedo ngendlela eza kukhusela abantu abangathathi ntweni abagcinise imali kuyo kungakhange kubekho phazamiseko lungako kwinkqubo yezezimali kunye noqoqosho ngobubanzi. D. Imisitho ezayo13. USuku lwaMafa  13.1. Umbihiyozo woSuku lweSizwe lwaMafa lowama-2018 phantsi komxholo othi: Unyaka kaNelson Mandela: Ukuqhubela phambili iinguqu kwezamafa eMzantsi Afrika"" uza kubanjelwa eRiverview Stadium eKokstad, KwaZulu-Natal. Lo mbhiyozo uyinxalenye yemisitho eza kuqhuba inyanga yonke eza kube ingemiba equka iinguqu, ukuhlonitshwa nokulondoloza amafa neenkcubeko ezityebileyo nezahlukeneyo zoMzantsi Afrika, igama kunye nobuzwe bethu kunye nomba wokuhlalisana ngoxolo phakathi kweentlanga ezahlukeneyo. 13.2. Imibhiyozo yoSuku lwaMafa ihlonipha u-Adam Kok kunye nesizwe samaGriqua ngobugorha, isibindi nokukhalipha ngethuba besilwa inkqubo yobukholoniyali.13.3. IKhabhinethi ihlaba ikhwelo kuthi sonke lokuba sizidle futhi sibambisane njengabantwana besizwe esineentlanga ezahlukeneyo kodwa ezimanyeneyo kumalinge namaphulo okwakha ilizwe apho abantu bebonakalisa ukukhathalelana nokuhloniphana.14. INdibano eNkulu yeZizwe eziManyeneyo (i-UNGA)14.1. Njengelinge lokufaka isandla kumaphulo okubhiyozela iminyaka elikhulu yokuzalwa kukaMongameli wangaphambili uNelson Mandela, ngomhla wama-24 kweyoMsintsi 2019 i-UNGA iza kubamba intlanganiso ephezulu eza kugwadla umba woxolo kwihlabathi ebizwa ngokuba yiNgqungquthela yoXolo kaNelson Mandela. Injongo yale Ngqungquthela kukuhlonipha nokubhiyozela iminyaka elikhulu yokuzalwa kukaMadiba.14.2. Le ndibano ihlelwe ukuba yamkele isibhambathiso sezopolitiko ekuvunyelenwe ngaso ngaMazwe angamaLungu e-UNGA. Oku kulandela indibano yokufakana imilomo noorhulumente ngomongo wesi sibhambathiso ebiqhutywa nguMmeli oSisigxina kwiZizwe eziManyeneyo (i-UN) woMzantsi Afrika kunye nogxawakhe wase-Ireland, ababambiseneyo njengabaququzeleli bale Ngqungquthela. UMongameli Ramaphosa ulindeleke ukuba athathe inxaxheba kwiNtlanganiso yeGqiza eliPhezulu ye-UN engesifo sephepha (i-TB) ngomhla wama-26 kweyoMsintsi 2010. I-TB sisifo esigqugqisayo e-Afrika kwaye amazwe anabantu abaninzi abane-TB akweli lizwekazi. E. Imiyalezo15. Amazwi ovelwanoIKhabhinethi ithi mazilale ngenxeba iintsapho eziswelekelwe zizihlobo zazo kwingozi yebhasi eyenzeke ku-N1-25 kufutshane naseTobias kuMasipala weSithili saseWaterberg eLimpopo. IKhabhinethi inqwenelela abo bangxwelerhekileyo ukuchacha ngokukhawuleza.16. Amazwi okuvuyisanaIKhabhinethi iqhwabela izandla uMphathiswa woPhuhliso lwamaShishini amaNcinci, uNksz Lindiwe Zulu uwongwe ngeyona mbasa iphezulu i-Order of Rio Branco (i-Ordem de Rio Branco) kwinqanaba le-Grand Cross nguRhulumente waseBrazil. Eli wonga ulifumene ngenxa yemisebenzi yakhe yokuqhubeleka eqinisa ubudlelwane phakathi kweBrazil noMzantsi Afrika. Le mbasa yaseBrazili kuwongwa ngayo abantu abazibaluleyo ngemisebenzi ekwinqanaba eliphezulu negalelo elikhulu kuphuhliso loluntu. UMphathiswa Zulu wayenguNozakuzaku woMzantsi Afrika eBrazil phakathi kowama-2004 nowama-2008.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.17. IBhodi yeRand Water:a. U-Adv Faith Matshidiso Hashatse (USihlalo);b. UNksz Massacha Khulekelwe Glynnis Mbonambi (USekela-sihlalo);c. UMnu LL Makibinyane;d. UNksz Phindile Sweetness Mbanjwa;e. UMnu Ahmed Mohammed Pandor;f. UNksz Mahlatse Martha Kabi;g. UNksz Mankone Ntsaba;h. UNksz Nomsa Georgina Mbileni; i. UMnu Protas Thamsanqa Phili;j. UNksz Sophie Fende Molokoane;k. UNksz Savannah Nonhlanhla Maziya; kunyel. noMnu Ramateu Johannes Monyokolo.18. UMnu Percival Sechemane njengeGosa eliPhezulu lesiGqeba soLawulo (i-CEO) yeTrans-Caledon Tunnel Authority. Imibuzo:Nksz Phumla Williams - IsiThethi seKhabhinethi esiliBambela Mobile: 083 501 1039"
INgxelo yeNtlanganiso yeKhabhinethi yomhla we-10 kweyeDwarha wowama- 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/xh/speeches/statement-cabinet-meeting-10-october-2018-11-oct-2018-0000,"IKhabhinethi ibibambe intlanganiso ngoLwesithathu, umhla we-10 kweyeDwarha ngowama-2018 eTuynhuys, eKapa.A.  Imiba engundaba-mlonyeni1.  Ezoqoqosho nephulo lotyalo-mali1.1.  IKhabhinethi iyawamkela amanyathelo okungenelela abonakalayo afana nokuzibophelela ekuthengeni iimveliso zeli, kuzanywe ngamandla ukunyusa umthamo weempahla ezithunyelwa kumazwe angaphandle, ukungenelela kumacandelo asebenza ngeemveliso zezolimo kunye nokuxhasa amashishini amancinci naphakathi. La manyathelo aza kuthathwa aphakanyiswe kwiNgqungquthela yemiSebenzi eentsuku-mbini ibisanda kubanjwa, ebibizwe liBhunga leSizwe loPhuhliso loQoqoqsho nezaBasebenzi (i-Nedlac).1.2.  Isiphumo seNgqungquthela yemiSebenzi silandele ukwaziswa kwesiCwangciso sokuVuselela nokuHlumisa uQoqosho, esineenjongo zokubuyisela uqoqosho kuhlumo nokudala imisebenzi efunwa ngabomvu. UMqulu wezeMigodi omtsha - obhalwe ngokusebenzisana kunye necandelo lezemigodi, abasebenzi, abantu bemimandla echaphazelekayo kunye namanye amahlakani - ucacisa imiba enxulumene nohlumo, uzinzo neenguqu. 1.3. IKhabhinethi ihlaba ikhwelo kuwo onke amahlakani ukuba awuhlalutye uMqulu wezeMigodi ukuze uqukunjelwe kuze kubekho uzinzo kwicandelo lezemigodi.  2.  I-ofisi yeSebe leMicimbi yezeKhaya yaseKokstad kunye nokunikezelwa kweetayitile zezindlu2.1. IKhabhinethi nayo njengoMongameli Cyril Ramaphosa iliqhwabela izandla iSebe leMicimbi yezeKhaya ngokuvula enye i-ofisi eKokstad kwiphondo laKwaZulu-Natal. UMongameli uvule ngokusesikweni le ofisi yeSebe leMicimbi yezeKhaya njengenxalenye yenkqubo karhulumente yokwandisa amaziko ahambisa iinkonzo zeSebe leMicimbi yezeKhaya ukuze kuncedakale abemi beli batsho bafumane amaKhadi-sazisi kunye namanye amaxwebhu.2.2. Ngaphezu koku, uMongameli Ramaphosa unikezele nangeetayitile zezindlu ezingama-443 ebantwini abaza kufumana izindlu kwiphulo lokwakha izindlu, i-Franklin Housing Project. Oku kuyinxalenye yenkqubo yokubuyisela abantu izidima zabo ukuze kuqinisekiswe ukuba abo bafumene izindlu bawaxhamla onke amaqithi-qithi ahambelana nokuba nendlu kwaye bayakwazi ukuba nendlu enexabiso enokuthengiseka.2.3. IKhabhinethi ifuna nokuthatha eli thuba ikhuthaze ebemi kangangoko ukuba baye kuthatha iincwadi-zasizi zabo ngokukhawuleza emva kokuba befumene imbalelwano ethi zikhona.3. Isivumelwano malunga namaza osasazo 3.1. IKhabhinethi iyasamkela isivumelwano ekufikelelwe kuso kumba omalunga nokuba kuVulelekile ukuFaka iziCelo zokuba kukhutshwe amaza osasazo asetyenziswa kakhulu. Oku kuwenza utsho ucace umgaqo-nkqubo weli kulo mba wecandelo lezobuchwepheshe bolwazi nonxibelelwano (i-ICT).  3.2. Esi sivumelwano sihambelana nesicelo ebesenziwe nguMongameli Ramaphosa sokuba kuqaliswa ngenkqubo yokukhutshwa kweelayisenisi zamaza osasaso asetyenziswa kakhulu. 3.3. Ngelinge lokuzama ukufaka igalelo kwiphulo lokuphumeza iPhepha eliCacisa uMgaqo-nkqubo weSizwe oHlanganisiweyo we-ICT, abo banomdla banikwe kude kube ngumhla wesi-8 kweyeNkanga ngowama-2018 ukuba bangenise kwabasemagunyeni izimvo zabo ezibhalwe phantsi ngalo mgaqo-nkqubo ucetywayo kunye nendlela ekufuneka usebenze ngayo. 4. Ookopolotyeni boMzantsi Afrika bokuqala abancinci becandelo lezokuloba  4.1.  IKhabhinethi iyabamkela ookopolotyeni bokuqala abancinci becandelo lezokuloba eMzantsi Afrika. Aba kopolotyeni ngaba: owasePort Nolloth nowaseHondeklipbaar eMntla Koloni, ophehlelelwe nguMphathiswa wezoLimo, amaHlathi nezokuLoba, uMnu Senzeni Zokwana.  4.2.  Ukusekwa kwaba kopolotyeni kukuqala kokuphunyezwa komgaqo-nkqubo wamaqumrhu amancinci ezokuloba. Amalungelo okuloba abuyisela isidima sabalobi bezi ndawo ebebekade beloba ngokungekho mthethweni, kuba ngoku bakhuselwe ngumthetho okokuqala ezimbalini.   4.3.  Ezi ndawo zimbini zinabalobi aboloba umthamo omncinci ziza kuxhamla kulo mgaqo-nkqubo zifumene uqoqosho olusisiseko ngeendlela zokuqhuba ookopolotyeni kwaye ziza kuncedwa ukuba zibhalise ookopolotyeni ukuze zikwazi ukufaka izicelo zelungelo lokuloba eliza kuqhuba iminyaka eli-15.5.  Ixesha lokungeniswa kweengxelo zerhafu5.1. IKhabhinethi iyababulela abahlawuli berhafu abamalunga nezigidi ezithathu abasele bezingenisile iingxelo zabo zerhafu, oninzi lwabo bazingenise ngokusebenzisa i-intanethi, i-e-Filing. Ngomhla wama-31 kweyeDwarha, ixesha lokungenisa iingxelo zerhafu lowama-2018 liyavala kwabo bamkela umvuzo endaweni enye kwakunye nabo banemithombo emininzi yengeniso bakhetha ukungenisa iingxelo zabo zerhafu kwii-ofisi zeQumrhu leRhafu loMzantsi Afrika (i-SARS). Abo baneminye imithombo yengeniso bakhethe ukungenisa iingxelo zabo zerhafu besebenzisa i-intanethi bavumelekile kude kube ngumhla wama-31 kweyoMqungu ngowama-2019 ukuba benze oko.5.2. Ukuqokelela irhafu ngendlela efanelekileyo nangobuchule kuqinisekisa ukuba eli lizwe liyakwazi ukuqokelela irhafu ngendlela ezimeleyo, kwaye ukungeniswa kwamaxwebhu engxelo yexesha elifanelekileyo nangokuchanekileyo kuqinisekisa ukuba abahlawuli-rhafu bathobela umthethho. Imali yerhafu inceda urhulumente ukuba akwazi ukuxhasa iiprojekthi zonikezelo-nkonzo kunye nezinye inkqubo zophuhliso loqoqosho nezentlalo.6. Izibonelelo zezentlalo zikarhululumente6.1. IKhabhinethi inikwe ingxelo yiKomiti yabaPhathiswa abaHlukeneyo: yeziBonelelo zezeNtlalo zikaRhulumente, usihlalo wayo onguMphathiswa uNkosazana Dlamini-Zuma. Ukusukela ngomhla woku-1 kweyeDwarha 2008, abantu abamkela inkam-nkam abangaphezulu kwizigidi ezili-10 bafumene imali yabo kwezi ndawo zilandelayo: ePosini yoMzantsi Afrika/Postbank; eGrindrod Bank kwakunye nakwivenkile ezinkulu ezifana noBoxer, Shoprite kunye noPick n Pay.6.2. Urhulumente uyithathile inkqubo yokuhlawulwa kwemali yenkam-nkam kwaCash Paymaster Services (u-CPS) njengoko isiGwebo seNkundla yoMgaqo-siseko sasitshilo. Bonke abantu abebesamkela imali yabo kwa-CPS ngoku batshintshiwe kwaye u-CPS ebesithunyelwe isaziso sokuba isivumelwano siyaphela ngomhla wama-30 kweyoMsintsi 2018.6.3. IKhabhinethi ibamba ngazibini kumsebenzi omhle kakhulu wokuba liliso obukhokelwe yiKomiti yabaPhathiswa abaHlukeneyo ixhaswa liQela leeNgcali labaLawuli-Jikelele. IKhabhinethi ikwabulela nomsebenzi owenziwe ngamagosa asePosini, i-Arhente yeziBonelelo zezeNtlalo noMhlala-phantsi yaseMzantsi Afrika (u-Sassa) kunye neSebe lezoPhuhliso loLuntu, eleziSeko zoPhuhliso zezoNxibelelwano neeNkonzo zePosi, elezokuCwangcisa, ukuHlola nokuVavanya, uNondyebo weSizwe; uMbutho wamaPolisa oMzantsi Afrika (i-SAPS) kunye neZiko lezoNxibelelwano nokuSasazwa koLwazi lukaRhulumente (i-GCIS).  6.4. IKhabhinethi iyababulela nabantu abamkela imali yenkam-nkam ngokusebenzisana norhulumente ngethuba kutshintshwe le ndlela yokuhlawula imali yabo.7. UMbhiyozo weMinyaka eliKhulu ka-Albertina Sisulu 7.1. IKhabhinethi inikwe ingxelo ngamalungiselo ombhiyozo weminyaka elikhulu yokuzalwa kukaMama Albertina Sisulu oza kubanjwa kule nyanga yeDwarha, eyinyanga yakhe yokuzalwa. UMama Sisulu wazalwa ngomhla wama-21 kweyeDwarha ngowe-1918. USihlalo we-IMC yeMibhiyozo yeMinyaka eliKhulu, uMphathiswa Jeff Radebe ukhona apha phakathi kwethu, kwaye uza kunika ingcaciso ngemisitho eza kubanjwa enxulumene nemibhiyozo yeminyaka elikhulu.8. Ukugwetywa kwendonda yaseSprings8.1. IKhabhinethi iyakwamkela ukugwetywa kwendoda ibixhaphaza abantu, ebizwa ngokuba sisiGebenga saseSprings. Ugwetywe iminyaka engama-35 ethothoza kwesimnyama isisele ngenxa yokufuna ukubulala unyana wakhe, ukuxhaphaza abantwana nokungakhathaleli abantwana, kwakunye nokuthengisa iziyobisi. Ubundlobongela obujoliswe kwabesini esithile kuseyingxaki embi kakhulu kweli lizwe lethu njengoko sibone inyala lokudlwengulwa komntwana eDros eSilverton.   8.2. IKhabhinethi iyaliphinda ikhwelo layo lokuba ii-arhente zogcino-mthetho zenze konke okusemandleni ukuqinisekisa ukuba abenzi bezi zenzo zolwaphulo-mthetho zihambisa umzimba bayatshutshiswa. Iyaphinda iyasibongoza thina sisonke ukuba sisebenzisana size siphelise umkhuba wokunyhashwa kwamalungelo abantwana kunye nabo basesichengeni sokuba ngamaxhoba okuxhatshazwa.9. Uqhankqalazo lwaseWestbury9.1. IKhabhinethi iyakubulela ukungenelela koMphathiswa wezaMapolisa uBheki Cele, okuyinxalenye yesicwangciso esibanzi sokulwa ingxaki yeziyobisi nobundlobongela obunxulumene namaqela emigulukudu obuqhutywa kule ndawo. 9.2. Ukungenelela apha kuquka ukutyalwa kweCandelo lamaPolisa eliQeqeshwe laGqibelela (TRT — amaBharethe) kunye nokuqinisekisa ukuba amapolisa ayabonakala ezitalatweni kule ndawo. Kodwa okubalulekileyo kukuba kufuneka ziphandwe izityholo zorhwaphilizo kwiSikhululo samaPolisa saseWestbury.  9.3. IKhabhinethi ihlaba ikhwelo kubantu baseWestbury kunye nakubo bonke abantu ukuba basebenzisane namapolisa ukuze baqinisekise ukuba isitshulwa neengcambu ingxaki yolwaphulo-mthetho, iziyobisi kunye neyamaqela emigulukudu noonqevu.   10. Ulwaphulo-mthetho 10.1.  IKhabhinethi iziqhwabela izandla ii-arhente zogcino-mthetho ngokuqhuba uphando lwamacandelo amaninzi olunxulumente nezenzo kumaziko anodederhu lweevenkile, ezivenkileni ezinkulu nakwii-mosque, uphando olo lukhokelele ekubanjweni kwabarhanelwa abali-19. Olu phando luquke iNtlanganisela yezobuLungisa, uThintelo loLwaphulo-mthetho noKhuseleko. Abanye abarhanelwa abathathu baye babanjelwa izityholo ezimayelana neziqhushumbisi kummandla waseDurban, oquka i-Verulam Mosque. Bonke abarhanelwa kulindeleke ukuba babekwe amatyala aquka ukubulala kunye nokuzama ukubulala kunye nokwaphula uMthetho weziQhushumbisi. 10.2. IKhabhinethi iyabaqinisekisa kwakhona abemi boMzantsi Afrika ukuba umba wokulwa ulwaphulo-mthetho ukhokeliswa phambili kwaye urhulumente uza kuqhubeleka ethatha amanyathelo afunekayo ukuqinisekisa ukuba bonke abemi boMzantsi Afrika bakhuselekile.11. Ukutshintshwa kwegama: eMakhanda 11.1.  IKhabhinethi iyakwamkela ukutshintshwa kwegama elithi 'Grahamstown', ledolophana yaseMpuma Koloni, langu-'Makhanda', ukuhlonipha inkuntsela yemboni, isisele netsili lolwazi kunye negorha leemfazwe ezazisilwa inkqubo yobukholoniyali.11.2. Ukutshintshwa kwamagama kubalulekile kakhulu kolu hambo siluhambayo lwenkululeko kwaye kuza kunceda ukukhuthaza ukuhlalisana ngoxolo phakathi kweentlanga ezahlukeneyo size sonke siyazi futhi siyithakazelele imbali yethu.B. Izigqibo zeKhabhinethi1.    IKhabhinethi iyivumile indlela entsha etshintshiweyo yokuqalisa iProjekthi yokuFudukela kuSasazo lweDijithali. Le ndlela intsha iza kuqhutywa zivenkile nabathengisi boomabonakude apho icandelo labucala liza kusebenzisana nemizi-mveliso evelisa ii-set-top-boxes. Ngokusebenzisa le ndlela, ngoku urhulumente akasazikuthenga zi-set-top-boxes, afune indawo yokuzigcina, azihambise aze azifake ngokwakhe.  Oku kuza kunceda uMzantsi Afrika ukuba ukhawulezise ukugqibezela le projekthi ngendlela eza kuquka wonke umntu, efikelelekayo nengasokolisiyo, kwaye iphungula uxanduva emagxeni karhulumente. Oku kuza kunyusa inani labantu abafudukele kusasazo lwedijithali lifikele kumyinge obekiweyo we-85% nangaphezulu, into leyo eza kusisondeza kwilixa apho kungasekho mntu usebenzisa usasazo lwe-analogu. 2. IKhabhinethi iluvumile uXwebhu lweNgcaciso loMzantsi Afrika, eliza kungeniswa kwiZizwe eziManyeneyo (i-UN). Olu xwebhu lunika ingcaciso ngomsebenzi osele wenziwe oquka iinkcukacha ezibanzi, ezicacileyo nezingamanani ngendlela uMzantsi Afrika uyithobela ngayo imithetho nemiqathango ehamba nezivumelwano ezilithoba ze-UN ozityikityileyo. C. Imisitho ezayo1. UHlahlo Lwabiwo-mali lwesiGaba esiPhakathi (i-MTBPS)1.1. UMphathiswa wezeMali uTito Mboweni uza kunikezela intetho ngoHlahlo Lwabiwo-Mali lwesiGaba esiPhakathi ngoLwesithathu, umhla wama-24 kweyeDwarha 2018, oluza kunika iinkcukacha ngohlenga-hlengiso olwenziweyo kuhlahlo lwabiwo-mali lwesizwe ukuze kuqinisekiswe ukuba kukho uzinzo kwezezimali. 2. INyanga yezoThutho 2.1. Inkqubo yeNyanga yezoThutho kulo nyaka iza kugxininisa umba wokubaluleka kweziseko zophuhliso zezothutho, njengokuba icandelo laselwandle, lezophapho, lezololiwe kunye nelezendlela ebaluleke kakhulu kuhlumo loqoqosho. 2.2. IKhabhinethi ihlaba ikhwelo ebantwini abasebenzisa izithutho zikawonke-wonke ukuba bawathobele amaphulo okhuseleko ezindleleni unyaka wonke. Masisebenzise le nyanga sibuyele kumba wokukhwelisana ezimotweni xa sisiya emisebenzini ukuze siphungule ugxalathelwano nokugcwala kwezithuthi ezindleleni. Ukhuseleko ezindleleni kwiindlela zeli lusengumba ongumngeni, kwaye abaqhubi kunye nabantu abahamba ngeenyawo bayacelwa ukuba basebenzise iindlela zikawonke-wonke ngenkathalo. D. Imiyalezo1. Amazwi okuvuyisana1.1. Isibonakude samaza soMzantsi Afrika, i-MeerKAT, siza kuba yinxalenye ye-Breakthrough Listen, eliphulo lehlabathi elikhangela ukuba ayikho na enye indawo enezidalwa eziphilayo, ngaphandle komhlaba, kwindalo yonke. Oku kubonisa ukuba siyahlonitshwa lihlabathi liphela ngobuchule nangeziseko ezingundoqo. I-MeerKAT yoMzantsi Afrika enezibonakude zamaza ezingama-64, evulwe ngokusesikweni ngenyanga yeKhala kulo nyaka, sesona sibonakude sinamandla kakhulu kwihlabathi esinobuxhakaxhaka bokumamela obubukhali ngaphezu kwazo zonke ezikhoyo kwihlabathi. 1.2. IKhabhinethi iziqhwabela izandla iingcali zophando-nzulu zeDyunivesiti yaseWits eziqhube uqhaqho-fakelo lwesibindi esithathwe kumama oneNtsholongwane kaGawulayo (i-HIV) safakelwa kumntwana ongenayo i-HIV. Ezi ngcungela zoogqirha ziquka uNjingalwazi uJean Botha, uGq Francesca Conradie, uGq Harriet Etheredge, uGq June Fabian kunye noNjing Caroline Tiemessen.1.3. IKhabhinethi iyavuyisana nabantu base-Equatorial Guinea ngomsitho wabo wokubhiyozela iminyaka engama-50 yenkululeko.  UMzantsi Afrika une-ofisi yozakuzo egcweleyo eRiphablikhi of Equatorial Guinea eyavulwa ngomhla wesi-5 kuCanzibe ngowe-1993.2. Amazwi ovelwano 2.1. IKhabhinethi ithi ukufa kwadalwa kwasendalweni ke ngoko lungaqumbi lude luqalekise, usapho izihlobo nabo bebesebenza nongasekhoyo uMphathiswa wezeNdalo uBoma Edna Molewa. UMphathiswa Molewa wazibalula ngemisebenzi emininzi nakumaphulo ebawaxhasa, ukusuka kwigalelo elimandla kwidabi lokulwela amalungelo olingwano oomama kwesi sizwe. Ebelitshantliziyo lesizwe nelikwahlonitshwa lihlabathi jikelele elilwela ukukhuselwa kwendalo ukuze kungabikho intshabalalo emhlabeni, ube likhaya lethu sonke. 2.2. IKhabhinethi ithi akuhlanga lungehliyo kurhulumente nakubantu base-Indonesia. Urhulumente sele eyithumele inkxaso, kwezo ndawo ifuneka kuzo, neKhabhinethi iyababulela abasebenzi bezohlangulo boMzantsi Afrika abafake isandla kumaphulo oncedo kwisiqithi sase-Indonesia, iSulawesi, esithe sahlaselwa yinyikima kunye ne-tsunami. 2.3. IKhabhinethi ithi malilale ngenxeba usapho kunye nabo bebesebenza noNksz Rowena Baird olandulele eli phakade kule veki. UNksz Baird ebengumsasazi kanomathotholo nosaziwayo ohlonitshwayo.E. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1.    IKhomishini yoLawulo loRhwebo lweHlabathi:a.    UGq F Ismail (USihlalo);b.    UMnu B Mokgatle;c.    UNksz T van Meelis;d.    UMnu ED Vlok;e.    UNksz P Mbiko;f.    UMnu JC de Beer;g.    UNksz VNN Ncwaiba;h.    UMnu W Sihlobo; andi.    UNksz AV Hlatshwayo.Imibuzo: Nksz Phumla Williams - IsiThethi seKhabhinethi esiliBambela Iselula: 083 501 0139"
INgxelo yeNtlanganiso yeKhabhinethi yomhla wama-24 kweyeDwarha wowama- 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/xh/speeches/statement-cabinet-meeting-24-october-2018-25-oct-2018-0000,"IKhabhinethi ibibambe intlanganiso ngoLwesithathu, umhla wama-24 kweyeDwarha ngowama-2018 eTuynhuys, eKapa.A. Imiba engundaba-mlonyeni1. INtetho yoMgaqo-nkqubo woHlahlo Lwabiwo-mali lwesiGaba esiPhakathi (i-MTBPS)1.1. IKhabhinethi iyayamkela i-MTBPS yokuqala yoMphathiswa wezeMali uTito Mboweni, esekelwe kumoya ongagungqiyo wokuba uMzantsi Afrika ungakhutshwa kule ntsunguzi.1.2. I-MTBPS yowama-2018 igxininisa imeko enzima yezoqoqosho neyezezimali urhulumente aseza kujamelene nayo kule minyaka mithathu izayo. Izinga lohlumo loqoqosho lowama-2018 lithotyiwe lisuka kwi-1.5% laya ku-0.7%, kwaye imeko yoqoqosho lwehlabathi engentlanga isawathwaxa amazwe anoqoqosho oluhlumayo. I-MTBPS yowama-2018 izalisekisa isicwangciso sikaMongameli sokuvuselela nokuhlumisa uqoqosho, sona esisekelwe kuzinzo kwimali zombuso nakwimali-nzala. 1.3. Urhulumente uzimisele ekuqinisekiseni ukuba kukho uzinzo kwizimali zakhe, kodwa kuye kwakhona ukuyekelela kwisandla solawulo lwezimali ukususela kuHlahlo Lwabiwo-mali lowama-2018 ngeyoMdumba kulo nyaka. Urhulumente uzimisele ukungaqhubeleki eboleka aze aliphungule netyala lakhe. Phantsi kwezi meko zezimali nezoqoqosho zimaxongo, olu lwabiwo-mali lucetywayo lisaqhubeleka nokukhokelisa phambili ukugalela imali kwinkcitho yeenkqubo zezentlalo ezixhasa imfundo esisiseko, iinkonzo zempilo, intlalontle yoluntu, iinkonzo zamanzi, ezogutyulo nothutho lwelindle kunye nombane.  2. INgqungquthela yezeMpilo kaMongameli 2.1. IKhabhinethi iyazamkela iziphumo zeNgqungquthela yezeMpilo kaMongameli ebilungiselelwe ukulungisa imingeni emininzi inkqubo yezempilo karhulumente ejamelene nayo. Iziphumo zale Ngqungquthela ziza kunceda kakhulu kumalungiselelo okuqalisa i-Inshorensi yezeMpilo yeSizwe (i-NHI).3. Ukubuyiswa komhlaba3.1. IKhabhinethi iyakwamkela ukuqhutywa ngokuthe gqolo kwenkqubo yokubuyekezwa nokubuyiswa komhlaba elungisa umonakalo ombi wangaphambili futhi nenceda kuhlumo loqoqosho. 3.2. UMongameli Cyril Ramaphosa ebekhokela umsitho wokubuyiselwa komhlaba, apho umhlaba ozihektare ezingama-4 586 unikezelwe abantu baKwaMkhwanazi Empangeni, kwiphondo laKwaZulu-Natal. 3.3. Abantu baKwaMkhwanazi baza kufumana isibonelelo kunye noncedo lasemva kokubuyiselwa umhlaba eliza kubanceda batsho bakwazi ukuxhamla bonke ubutyebi obukuwo. Oku kutshintsha abantu balapha ekubeni ngamafama alimela ukutya babe ngalawo alimela ukurhweba futhi babe ngabo nabantu abangabanikazi bawo onke amashishini eme ngalo mhlaba wabo.3.4. Urhulumente uzimisele ukuxhasa amaphulo okuqinisekisa ukuba amashishini ezolimo asakhasayo awabhangi, la mashishini aquka iiprojekthi ezingama-262 ezinxulumene nokubuyekezwa komhlaba eziza kufunyanwa lulutsha nabantu basetyhini kuwo onke amaphondo eli.4. Ukonakaliswa kwezibonelelo ezingundoqo zoluntu4.1. IKhabhinethi ivakalise ukukhathazeka kukutshatyalaliswa kwezibonelelo ezingundoqo zezothutho. Oku kuwabuyisela emva amalinge karhulumente okusa iinkonzo kwiindawo ezizazihlelekile ngaphambili. Akukho kunganeliseki kunokusetyenziswa njengesizathu sokutshabalalisa iziseko zophuhliso loluntu. Ukonakalisa iimpahla ngolu hlobo kuhlutha iinkonzo ezifunwa kakhulu ngabantu abangathathi ntweni.4.2. IKhabhinethi icela abantu ukuba bahlale bebeke iliso futhi basebenzisana nee-arhente zogcino-mthetho ukuze abo bakhokela le mikhuba baziswe ngaphambili. IKhabhinethi iyazi nokuba lo mba uza kuchotshelwa yiNtlanganisela yezobuLungisa, uThintelo loLwaphulo-mthetho noKhuseleko.   5. INkqubo yokuqesha uMlawuli kaZwelonke weGunyabantu lezoTshutshiso (i-NDPP) 5.1. IKhabhinethi iyayamkela le ndlela intsha isetyenziswayo yokuqeshwa kwe-NDPP. UMongameli Ramaphosa utyumbe iQela labaCebisi ukuze likhangele lakugqiba liqhube udliwano-ndlebe nabantu abanezakhono ezifanelekileyo zokuba babambe isikhundla sokuba yiNtloko yeGunyabantu lezoTshutshiso (i-NPA). Eli qela lidibene okokuqala kule veki kwaye kulindeleke ukuba lingenise amagama abo bantu libakhethileyo kuMongameli ngomhla wesi-7 kweyoMnga 2018.  6. IsiGwebo seNkundla yoMgaqo-siseko6.1 IKhabhinethi isigwadlile nesiGwebo seNkundla yoMgaqo-siseko esingokusetyenziswa, ukulinywa nokuphathwa kwentsangu ngumntu omdala kuye okanye kwindawo eyiyakhe eza kuyisebenzisa kuye buqu. Ixoxile nangeziphumo zesi sigwebo. Abantu ngokubanzi bayacelwa ukuba basifunde basiqonde esi sigwebo njengoko ukutshaywa nokusetyenziswa kwentsangu esidlangalaleni kungavumelekanga. Ukongeza, esi sigwebo asithi kusemthethweni ukuthengisa intsangu.6.2 IKhabhinethi iyaqonda ukuba esi sigwebo kufuneka sifundwe neminye imithetho enokuchaphazela ukusetyenziswa, ukuphatha nokulima intsangu. IKhabhinethi isabonisana neengcali zomthetho ngesi sigwebo.7. INgqungquthela yoKhuseleko eziKolweni7.1.  IKhabhinethi iyayamkela iNgqugquthela yezoKhuseleko eziKolweni ibisandwa kubanjwa nguMphathiswa weMfundo esiSiseko u-Angie Motshekga. Le ngqungquthela ibizinyaswe ngamahlakani ezemfundo nawamanye amacandelo ukuze kukhangelwe izisombululo ngemiba yezokhuseleko ezikolweni zeli lizwe kwakunye nokuqalisa amalungiselelo okwakha izikolo ezikhuselekileyo.7.2. Oku kulandela iziganeko zobundlobongela obenzeke kwezinye izikolo, eziquka ukubulawa kabuhlungu kwetitshala eneminyaka engama-24, uMnu Gadimang Daniel Mokolobate, emva kokuhlatywa abulawe ngumfundi eRamotshere Secondary School eZeerust, eMntla Ntshona.7.3. Onke amahlakani ethu avumelene ukuba ubundlobongela ngokubanzi, ingakumbi ezikolweni, abamkelekanga konke konke kwaye kufuneka kusetyenziswane ukuqinisekisa ukuba izikolo zizindawo ezikhuselekileyo ebafundini nakootitshala.8. Iimviwo zematrikhi 8.1. IKhabhinethi inqwenelela abafundi, ingakumbi abeBanga 12, okuhle kodwa ngeli xesha lokubhalwa kweemviwo. Kulo nyaka isebe liza kuqhuba iimviwo nangoLwimi lweZandla loMzantsi Afrika (i-SASL) kuLwimi lweNkobe kubafundi abangama-58 abangeva kakuhle ngeendlebe kuzo zonke izikolo ezili-10 ezinaba bafundi. Into leyo yenzeka okokuqala ezimbalini. Iimviwo ziza kuqhuba iiveki ezintlanu ezinesiqingatha kwaye ziza kugqitywa ngomhla wama-28 kweyeNkanga.8.2. Abafundi kulo lonke eli lizwe baza kutyikitya isifungo ngokuzithandela bezibophelela ukuba baza kulihlonipha igama nesidima seemviwo ngokungathathi inxaxheba kwizenzo ezinxamnye nomthetho. Abazali nabagcini-bantwana bayakhuthazwa ukuba babancedise abafundi ngeli thuba linzima kangaka kubomi babo besikolo. Kubalulekile nokukhuthaza abafundi ukuba bancekelele esikolweni bade bawaphumelele onke amabango esikolo. B. Izigqibo zeKhabhinethi9. IKhabhinethi ikuvumile ukubhengezwa kweMimandla eKhuselweyo yaseLwandle (ii-MPA) engama-20 njengenxalenye yoLuhlu lwee-MPA oluMele yoNke iMimandla eKhuselweyo ye-Operation Phakisa: Uqoqosho lwaseLwandle.   Uncedo lokuhlela kwakhona le mimandla luza kuvumela, phakathi kwezinye izinto, uphuhliso olumandla lokhenketho olugxininisa kwindalo kunye nokuba iinkampani ezincinci zokuloba zikwazi ukuzifumana iintlanzi ezikhuselwe ngendlela engazikuzibangela ukuba zitshabalale. Ezi ndlela zokuhlela zicetywayo zilandela emva kweengxoxo ebezibanjwe ngawo onke amahlakani afanelekileyo. Ii-MPA ziza kupapashwa kwiGazethi kaRhulumente. 10. IKhabhineti isivumile isiCwangciso seSizwe sokuSebenza (i-NAP) seSibini esiHlaziyiweyo saLungelelaniswa sokuLwa ukuTshatyalaliswa koMhlaba Ube yiNtlango, ukuTshatyalaliswa koMhlaba kunye nokuLwa uMonakalo weziPhumo zeMbalela (sowama-2018-2030). I-NAP ineenjongo zokufaka isandla kumaphulo olondolozo-ndalo nawokusetyenziswa komhlaba nobunye ubutyebi bendalo ngenkathalo.UMzantsi Afrika wasityikitya isiVumelwano seZizwe eziManyeneyo sokuLwa ukuTshatyalaliswa koMhlaba uBe yiNtlango ngowe-1997. Ngokuhambelana noMhlathi 9 wesi sivumelwano, amazwe asityikityayo kunyanzeleke ukuba aqulunqe, alungise aze aphumeze i-NAP njengesixhobo esingundoqo sesicwangciso-qhinga sokulwa ukutshatyalaliswa komhlaba ube yintlango kunye nokulwa umonakalo weziphumo zembalela. UMzantsi Afrika waqulunqa i-NAP yawo yokuqala ngowama-2004.C. ImiThetho esaYilwayo11. IKhabhinethi ivumile ukuba uMthetho-sihlomelo oYilwayo wezaBantwana upapashwe kwiGazethi kaRhulumete ukuze uluntu luhlomle. Lo Mthetho uYilwayo ulungiselwe ukuphucula inkqubo zokunakekela nokukhusela abantwana ngokukhuthaza intsebenziswano phakathi kwamasebe namacandelo ahlukeneyo.  Ezi zilungiso zisabela kwisiGwebo seNkundla ePhakamileyo yoMntla Gauteng seyeNkanga ngowama-2017, apho iSebe loPhuhliso loLuntu lanyanzeliswa ukuba lilungiselele lize lifake izilungiso ezifanelekileyo kuMthetho wezaBantwana, wowama-2005 (uMthetho 38 wowama-2005) malunga nesisombululo esisemthethweni ukulungiselela ulawulo lwenkqubo apho umntu adlala indima yobuzali ngamagunya omthetho emntwaneni ongengowakhe.12. IKhabhinethi ivumile ukuba uMthetho-sihlomelo oYilwayo weeNkonzo zePosi ungeniswe ePalamente. Lo Mthetho uYilwayo uzalisekisa iPhepha lokuCacisa uMgaqo-nkqubo weSizwe oHlanganisiweyo woBuchwepheshe boLwazi noNxibelelwano (i-ICT) owawuvunywe yiKhabhinethi ngenyanga yoMsintsi ngowama-2016. Iinjongo zalo Mthetho uYilwayo kukuba sibe nePosi yoMzantsi Afrika esebenzayo nekwaziyo ukumelana nokhuphiswano enceda ngazo zonke iinkonzo zeposi futhi nefikeleleka kumntu wonke kunye nekhuthaza iinguqu kwicandelo lezeposi. Lo Mthetho uYilwayo ukwacacisa nendlela ekufuneka abantu basemaphandleni nabaphantsi kweenkokeli zomthonyama banikwe ngazo iidilesi zasendlini.  Lo Mthetho uYilwayo sele uhlalutyiwe luluntu.D. Imisitho ezayo13. INkomfo yeHlabathi yoMzantsi Afrika yoTyalo-maliNgoLwesihlanu umhla wama-26 kweyeDwarha 2018, uMongameli Ramaphosa uza kuvula ngokusesikweni iNkomfa yoTyalo-mali yokuqala yoMzantsi Afrika eSandton Convention Centre eRhawutini. Le Nkomfa iyinxalenye yamalinge amaninzi okutsala utyalo-mali nokuhlumisa uqoqosho lweli. Ukongeza, abathunywa bezotyalo-mali ababetyunjwe nguMongameli baza kunika ingxelo kule nkomfa ngomsebenzi esele bewenzile. 14. INgqungquthela yamaZwe Angamashumi Amabini (i-G20)UMongameli Ramaphosa umenywe yiNgqonyela yaseGerman, uGq Angela Merkel, ukuba athathe inxaxheba kwiNgqungquthela yoTyalo-mali ye-G20 - Amashishini aseGermany kunye nanaMazwe angamaLungu esiVumelwano ne-Afrika (i-CwA), kunye neNgxoxo zezoShishino, zombini eziza kubanjelwa eBerlin, eGermany ngomhla wama-30 kweyeDwarha 2018. INgqungquthela yoTyalo-mali ye-G20 iza kuzinyaswa ngamashishini aseGerman kunye namazwe angamalungu e-CwA ukuze kugwadlwe amathuba otyalo-mali kusetyenziswa isicwangciso-sikhokelo seNtsebenziswano ye-G20 ne-Afrika. Abatyali-mali baseGermany baza kunika iingcaciso ngeeprojekthi zawo ezinkulu eziqhutywayo sithetha nje naMazwe angamalungu e-CwA baze bakhangele namanye amathuba anokufumaneka kweli lizwekazi. UMongameli uza kuzimasa le ngqungquthela ngesikhundla sakhe sokuba eNgomnye woosiHlalo beQela labaCebisi lase-Afrika le-G20.Le Ngqungquthela ye-G20 inge-CwA iza kugxininisa kwiindlela i-G20, amazwe ase-Afrika kunye namaqumrhu ophuhliso anokusebenzisana ngazo ukuze kukhuthazwe utyalo-malo ngamashishini abucala kunye nomba wokuthathwa kwenxaxheba kuqoqosho kumazwe ase-Afrika. Le Ngqungquthela iza kuqalisa nangamalungiselelo eNgqungquthela ye-G20 eza kubanjelwa eBuenos Aires, e-Argentina, kwangale miba. 15. IVeki yeSizwe yokuGxigxinisa kwiiMbizo Amalungu eKhabhinethi aza kuthatha inxaxheba kumsitho we-9 weVeki kaZwelonke yokuGxininisa kwiiMbizo walo mbuso wathatha intambo zolawulo ngowama-2014, oza kubanjwa ukusuka ngomhla we-12 ukuya kowama-25 kweyeNkanga 2018. Le veki iza kubanjwa ngexesha elinye neVeki yokuNika iNgxelo yeNkqubo yokuSebenza yeKhabhinethi.  IVeki yokuGxininisa kwiiMbizo iza kunika ithuba amalungu eKhabhinethi, ooSekela-Mphathiswa kwakunye neenkokeli zikarhulumente zamaphondo noomasipala lokuba babambe iintlanganiso zoluntu kunye neeMbizo kulo lonke eli, kule veki, ukubonisa ukuba urhulumente uyasiphumeza isiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2014-2019 kunye nokusabela kwizikhalazo nezicelo zabemi, ezichaphazela ukhuseleko, uhlumo kunye nophuhliso kwiindawo ezihlala abantu bakuthi.  Ezi veki zimbini zokuya eluntwini ziza kubanjwa kanye emva kwemisitho yokubhiyozela iminyaka elikhulu yokuzalwa kwamagqala oMzabalazo, uMama Albertina Sisulu kunye noTata uNelson Mandela, bobabini eyayingabantu abadume ngokukhuthaza ukubonisana kunye nokufakana imilomo nabantu abanyulwe ngabo.    E. Imiyalezo Amazwi okuvuyisana16. IKhabhinethi imqhwabela izandla uMphathiswa wezeMpilo, uGr Aaron Motsoaledi, owongwe ngeembasa ezimbini ze-Kochon, kumsitho wokunikezelwa kweembasa obubanjelwe eThe Hague, The Netherlands. Imbasa yokuqala uyifumene ngengxa yemisebenzi yakhe yena buqu uMphathiswa lo ngendima yakhe kanye nobunkokeli njengenkokeli yezopolitiko kwidabi lokulwa isifo sephepha (i-TB) kwihlabathi liphela. Imbasa yesibini, uMphathiswa uyiwongwa kunye noHloniphekileyo uNick Hebert, iLungu lePalamente (i-MP) lase-United Kingdom, ngenxa yezikhundla zabo zokuba ngoosihlalo be-Global TB Caucus yee-MP zalo lonke ihlabathi. Ezi mbasa ze-Kochon kuwongwa ngazo minyaka le abantu okanye nemibutho ebenegalelo elikhulu kumaphulo okulwa i-TB kumazwe awo okanye kwihlabathi. 17. IKhabhinethi iyazamkela i-World Travel Awards 2018 ezivotele uMzantsi Afrika njengelizwe eliPhambili lokuTyelelwa e-Afrika. I-Durban kwiphondo laKwaZulu-Natal nayo iye yawonga njengeSixeko esiPhambili sokuTyelelwa e-Afrika futhi iye yawongwa nge-Africa's Leading Cruise Port. IKapa, eNtshona Koloni lifumene iwonga lokuba le-Leading Festival and Event Destination e-Afrika.18. IKhabhinethi iyalamkela iwonga lokuboniswa e-United States ngomhla wesi-2 kweyeNkanga 2018 kwefilimu yeli ethi Nommer 36 eyenziwe ngumdidiyeli weefilimu uJoshua Bradley. Le filimu ingolwaphulo-mthetho olubambis'amazinyo yenzelwe eCape Flats kwaye ixhaswe ngemali liSebe lezoRhwebo noShishino lisebenzisa i-South African Emerging Black Filmmakers Incentive Scheme. Oku kuza kuba negalelo kumaphulo okutsala utyalo-mali oluvela ngaphandle luze kwicandelo lezefilimu loMzantsi Afrika.Amazwi ovelwano19. IKhabhinethi nayo njengoMongameli Ramaphosa ithi tutuni kwaye iyangqukruleka: 19.1. yintlungu yokusweleka kwabantu abangama-27, kwiingozi yezithuthi ezininzi ku-N1 North eLimpopo. Abasebenzisi beendlela bayacelwa ukuba baqaphele xa besezindleleni zeli kwaye baqinisekise nokuba bayayithobela imithetho yendlela ngalo lonke ixesha.19.2. kukusweleka kwegqala loMzabalazo, uMama Agnes Msimang. UMama Msimanga wayelitshantliziyo elalizinikele elalwela amalungelo abasetyhini futhi wayenguSekela-Mongameli we-African National Congress (i-ANC) Women's League. Wayeyinxalenye yabantu basetyhini abaninzi abakhuthaza abantu beendawo abahlala kuzo mbombo zone zoMzantsi Afrika ukuba bawukhabe umbuso wocalu-calulo. Uza kubekwa kwikhaya lakhe lokugqibela ngoLwesihlanu, umhla wama-26 kweyeDwarha. Inkonzo yomngcwabo wakhe iza kuqala ngentsimbi yesi-08:00 kusasa e-Our Lady of Cedars Catholic Church eWoodmead, eRhawutini.19.3. kukusweleka kwegqala loMzabalazo nalowo wayewongwe ngembasa yesizwe i-National Order of Mendi for Bravery in Silver, uMnu Eric ""Stalin"" Mtshali.19.4. kukusweleka kwegqala le-ANC uMoss Chikane. UMnu Chikane waba liLungu lePalamente ngowe-1994 emva kolonyulo lokuqala lweli lizwe lwentando yesininzi. Ngowama-2005, wakhethwa wanguNozakuzaku woMzantsi Afrika eGermany.19.5. kubantu waseSweden kwakunye nosapho lukaNkskz Lisbet Palme, obeniminyaka engama-87, naye olanduleleyo eli phakade. UNksk Palme ebengumhlolokazi walowo wayeyiNkulumbuso yaseSweden u-Olof Palme, owagwintwa ngowe-1986 noMongameli Ramaphosa amchaza 'njengoMhlobo woMzantsi Afrika"".20. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.21. IBhodi yeSENTECH SOC LIMITED: a. UNksz Maureen Makole Manyama (umlawuli ongekho kwisigqeba solawulo); kunyeb. noNksz Precious Nompumelelo Sibiya (umlawuli ongekho kwisigqeba solawulo).22. Ukuqashwa kwakhona kukaNksz Gugulethu Brightness Nokukhanya (Poppy) Khoza njengoMlawuli: EzoPhapho lwaBantu weSouth Africa Civil Aviation Authority Board.23. UGq Molefi Motuku njengoGosa eliyiNtloko yesiGqeba (i-CEO) eMintek (umbutho wesizwe woMzantsi Afrika wezophando-nzulu ngezimbiwa).24. UMnu Terries Salani Ndove njengeSekela-Mlawuli-Jikelele: UkuBuyekezwa nokuPhuhliswa koMhlaba kwiSebe loPhuhliso lwamaPhandle noBuyekezo lwemiHlaba.Imibuzo: Nksz Phumla Williams - IsiThethi seKhabhinethi esiliBambela Iselula:083 501 0139"
INgxelo yeNtlanganiso yeKhabhinethi yomhla wesi-7 kweyeNkanga wowama- 2018,8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/xh/speeches/statement-cabinet-meeting-7-november-2018-8-nov-2018-0000,"IKhabhinethi ibibambe intlanganiso ngoLwesithathu, umhla wesi-7 kweyeNkanga ngowama-2018 eTuynhuys, eKapa.A. Imiba engundaba-mlonyeni1. Ingqungquthela kaMongameli yobuNdlobongela oBujoliswe KwabeSini Esithile nokuBulawa kwabaseTyhini1.1. IKhabhinethi iyazamkela iingxoxo eziqhube kakuhle kakhulu zeNgqungquthela kaMongameli yobuNdlobongela obuJoliswe kwabeSini Esithile (i-GBV) nokuBulawa kwabaseTyhini ebibanjwe ngomhla woku-1 nowesi-2 kweyeNkanga. Le Ngqungquthela isibonisile ukuba kufuneka kuvunyelwane ngokukhawuleza ngamacebo aza kusetyenziswa ukulwa le ngxaki ixakileyo yobundlobongela obujoliswe kwabesini esithile, ukucalulwa kwabantu basetyhini kunye nomahluko okhoyo kwindlela abaphathwa ngayo abantu bezini ezahlukeneyo. 1.2. Urhulumente uvumile ukuziqwalasela kwakhona izicwangciso zesizwe zokulwa i-GBV nokuba kuqulunqwe isiCwangciso seSizwe sokuSebenza esingomba we-GBV. Urhulumente usazimisele ukusebenzisana nawo onke amahlakani ukuze aqinisekise ukuba siyaliphungula izinga nenani leziganeko ze-GBV - size ekugqibeleni siyiphelise nya.1.3. IKhabhinethi ihlaba ikhwelo kubo bonke abemi boMzantsi Afrika ukuba basebenzisane ukuze batshintshe ngokumandla izimvo, iindlela zokwenza izinto kunye namaziko ukuze kupheliswe ubundlobongela obujoliswe koomama.2. Ezotyalo-mali2.1. IKhabhinethi iyayamkela iNkomfa yoTyalo-mali eqhube kakuhle kakhulu ibibanjwe ngeyeDwarha eSandton eRhawutini. Le Nkomfa yoTyalo-mali incede uMzantsi Afrika wathenjiswa ngamacandelo ahlukeneyo oqoqosho ngemali engaphezulu kweebhiliyoni ezingama-290 zeerandi ezakuya kumaphulo otyalo-mali. Oku kongeza kwimali ekuthenjiswe ngayo engaphezulu kweebhiliyoni zeerandi ezingama-400 ngethuba abathunywa bezotyalo-mali beqhuba iphulo lotyalo-mali kumazwe ahlukeneyo ebebewatyelele njengezithunywa zikarhulumente.2.2. Le Nkomfa ibizinyaswe ngabathunywa abangaphezulu kwe-1 000 abaphuma kumazwe angaphezulu kwama-35. Le nkomfa ibinomoya omhle wentsebenziswano futhi neli lizwe liye lawaveza namathuba otyalo-mali akhoyo kweli kunye nemigaqo-nkqubo eza kunceda ukwenza eli lizwe libe lelinamathuba amahle otyalo-mali.2.3. IKhabhinethi ibaqhwabele izandla abasebenzi ebebesenza amalungiselelo ale Nkomfa kwaye inethemba lokuba iza kuzifumana iingxelo ezinika iinkcukacha ngomsebenzi owenziweyo kunye nangokuzalisekiswa kwezithembiso ezenziweyo. 2.4. Njengoko uMzantsi Afrika kunye nawo onke amazwe ase-Afrika eqinisa amalinge okukhulisa uqoqosho lweli lizwekazi, iKhabhinethi iyayamkela iNgqungquthela yoTyalo-mali yase-Afrika, eqhubayo eRhawutini sithetha nje neza kuphela ngomhla wesi-9 kweyeNkanga. Le Ngqungquthela yoTyalo-mali yase-Afrika iququzelelwe yi-African Development Bank. Injongo yayo kukwakhela kule misebenzi mihle neyimpumelelo ikhoyo ngokudibanisa abatyali-mali becandelo labucala noorhulumente ukuze kugwadlwe amaqhinga amatsha okukhulisa eli Lizwekazi lase-Afrika. 2.5. INkomfa ye-G20 enge-Afrika ibisanda kubanjwa kutsha nje iza kuncedisa kumaphulo okuhlumisa uqoqosho ngenxa yezithembiso ezingqingqwa ezikhuthaza utyalo-mali zinkampani zabucala kunye nokuthatha inxaxheba kwamazwe ase-Afrika kuqoqosho njengenxalenye yelinge leSivumelwano ne-Afrika (i-CwA). Usihlalo we-CwA nguMzantsi Afrika ubambisene neGermany kuba uyinxalenye yeQela labaCebisi lase-Afrika.2.6. IKhabhinethi ikwamkele ukuvulwa ngokusesikweni kwePhuthaditjaba Industrial Park eFreyistatha etyabule imali ezizigidi zeerandi ezingama-50. Lo mmandla wemizi-mveliso uza kuphuhlisa imizi-mveliso uze unyuse namaphulo okuvula amathuba emisebenzi nohlumo kweli phondo.2.7. IKhabhinethi inethemba lokuba la malinge okungenelela aza kunceda ekuphunguleni ingxaki yabantu abaninzi abangasebenziyo kweli lizwe ngokuthi ivuselele ithemba nomdla wabantu.  3. Ukudala imisebenzi3.1. Urhulumente uwenza ngqingqwa amaphulo okudala imisebenzi emininzi yabantu abatsha kunye nabemi boMzantsi Afrika ngokubanzi, ugxininisa kuqoqosho lwasezilokishini nolwasemaphandleni, kunye namashishini abantu basetyhini nolutsha abangabona bantu bathwaxwa kakhulu zezi meko zoqoqosho zingentlanga.3.2. IKhabhinethi iqinisekile ukuba isicwangciso sokuvuselela uqoqosho, esiza kugalela imali ezibhiliyoni ezingama-50 zeerandi kumacandelo angundoqo afana nelezolimo, eleziseko zikarhulumente, elezoqoqosho lwasezilokishini nolwasemaphandleni, siza kuncedisa kumalinge okudala imisebenzi nawokuvuselela uqoqosho.3.3. Oku kuza kongeza kwiziphumo ezibambekayo zeNgqungquthela yemiSebenzi apho urhulumente, amashishini kunye nemibutho yabasebenzi bazibophelela: ukuthenga iimveliso zeli; ukonyusa ngamandla umthamo weempahla zorhwebo ezithunyelwa kumazwe angaphandle; ukungenelela kwindlela asebenza ngayo amashishini achaphazeleka kwimisebenzi yokucolwa nokuhlelwa kweemveliso zezolimo kunye nokuxhasa amashishini amancinci naphakathi ukuze kudalwe imisebenzi.3.4. IKhabhinethi ikholelwa ukuba la manyathelo okungenelela abaluleke kakhulu ekusabeleni kwiziphumo zoPhando lweKota lwezeMisebenzi lwekota yesithathu yowama-2018, ezibonise ukunyuka kwenani lemisebenzi nokwanda kwenani labantu abangasebenziyo. Kwisithuba seenyanga ezintathu, kudalwe imisebenzi engama-92 000. Kodwa ngenxa yabantu abangama-131 000 abebesele belahle ithemba bephinde bazicenga balinganisa abanye abantu bafuna imisebenzi kule kota, inani labantu abangasebenziyo linyuke ngo-0.3% laya kutsho ku-27.5%.  3.5. Ngokweziko leeNkcukacha-manani zoMzantsi Afrika (i-Stat SA) imisebenzi ivele kwicandelo lezenkonzo zoshishino, elezorhwebo nelezokwakha kwaze kwadendwa kwicandelo lezemigodi, elemizi-mveliso, elezothutho kunye nabasebenzi abancedisa emakhaya. Inani labantu abasebenza kwicandelo lemisebenzi ebhaliswe ngokusesikweni lehlile, laze lenyuka kwicandelo lemisebenzi engabhaliswanga ngokusesikweni.4. Ukubhiyozela iminyaka engama-20 yoMthetho wezoKhuphiswano 4.1. IKhabhinethi iqaphele ukuba uMthetho wezoKhuphiswano ugqiba iminyaka engama-20 ukho ukususela oko waqala ukusebenza ngenyanga yeDwarha ngowe-1998. Kule minyaka ingama-20 idlulileyo, amagosa eKomishoni yezoKhuphiswano aphumelele amadabi amaninzi ebewalwa nezigqubu zamashishini apheka amaxabiso, ingxaki yamashishini amakhulu afuna ukuzenzela unothanda nokuba kuqinisekiswe ukuba iimfuno zoluntu zibekwa phambili xa kukho inkampani ethengwa okanye ethenga enye. IKomishoni yezoKhuphiswano sele ihlawulise umdliwo iinkampani ezophula uMthetho wezoKhuphiswano imali engaphezulu kweebhiliyoni ezisibhozo zeerandi njengesohlwayo. I-Ofisi yoMphathiswa wezoPhuhliso loQoqosho, isebenzisa amasolotya akuMthetho wezoKhuphiswano, yenze imali engaphezulu kwiibhiliyoni ezintlanu zeerandi kwingxowa-mali eyodwa ukuncedisa amashishini amancinci, abanikezeli-zinkonzo beli kunye nakumaphulo okutatamisa amafama antsundu akwazi ukurhweba nezinye iinkampani ezinkulu zeli.4.2. IKhabhinethi iwaqhwabela izandla amagosa eKhomishini yezoKhuphiswano ngomsebenzi omhle awenzayo wokuqinisekisa ukuba kukho iinkampani ezintsha nazo ezithatha inxaxheba kuqoqosho lweli kunye nokukhuthaza abantu beli ukuba baziqalele awabo amashishini futhi nendlela yokhuphiswano engadleleleliyo.5. Intlanganiso ye-18 yeBhunga labaPhathiswa le-Indian Ocean Rim Association (i-IORA)5.1. IKhabhinethi iliqhwabela izandla iSebe lezobuDlelwano bamaZwe ngamaZwe neNtsebenziswano ngokubamba iNtlanganiso ye-18 yeBhunga labaPhathiswa (i-COM) le-Indian Ocean Rim Association eDurban kwiphondo laKwaZulu-Natal ngomhla wesi-2 kweyeNkanga 2018 phantsi komxholo othi: ""Ukumanyanisa Abantu base-Afrika, Asia, Australasia kunye naboMbindi-Mpuma ngokusebenzisana ngamandla kumaphulo oXolo, uZinzo noPhuhliso oluZinzileyo"".5.2. Ezinye zeziphumo zentlanganiso ye-18 ye-IORA sisiBhengezo esiSodwa sokuhlonipha uMongameli Nelson Mandela ongomnye wabo baseka i-IORA. Oku kukhokelele ekubeni kumiselwe ""inkqubo yokuqeqesha, i-IORA Nelson Mandela: 'Yiba Ngumzekelo Wemisebenzi Yakhe’” ekulindeleke ukuba iphehlelelwe ngenyanga yeKhala ngowama-2019. Eli linge lilungiselelwe ukuxhobisa nokuqeqesha abantu abatsha be-IORA batsho bafumane amava omsebenzi kuloo makhondo bawafundelayo.6. Ukulwa uLwaphulo-mthetho 6.1. IKhabhinethi iyalamkela iButho lokuLwa ubuGulukudu elisanda kumiselwa nguMongameli Cyril Ramaphosa eHanover Park, eNtshona Koloni. Eli nyathelo lokungenelela longeza kula malinge akhoyo karhulumente liza kunceda kakhulu ekupheliseni nya le ngxaki yolwaphulo-mthetho oluphenjelelwa yimigulukudu neziyobisi kwiindawo ezihlala abantu bakuthi.6.2. Eli butho linamalungu aqeqeshwa kwizakhono zokukwazi ukumelana neemeko ezinobungozi kakhulu njengeko ephuma kwibutho elibukhali kwezokulwa ubundlobongela (amabharethi), kwibutho leemeko ezinzima kakhulu ezingaphaya kwamandla amapolisa esiqhelo (i-special task force) kwakunye nebutho lokungenelela xa kunzima (i-national intervention unit).  Ngelokuzama ukulwa ulwaphulo-mthetho, eli cebo likhokelwa ngurhulumente liza kuqaliswa kulo lonke eli. 6.3. IKhabhinethi icela bonke abantu ukuba basebenzisane nee-arhente zogcino-mthetho ukuze kubekho ukhuselo nokhuseleko, izinto ezo zibaluleke kakhulu kuphuhliso lwesizwe. IKhabhinethi isazimisele ekuqinisekiseni ukuba abantu abaziva nje bekhuselekile koko bakhusele ngenene kwiindawo abahlala kuzo.7. Ixesha lokungeniswa kweengxelo zerhafu 7.1. IKhabhinethi ibabulela bonke abahlawuli berhafu ngokungenisa ngokukhawuleza amaxwebhu abo eengxelo zerhafu awama-2017/18. Ixesha lokuwangenisa livalwe ngomhla wama-31 kweyeDwarhwa 2018. Imali efunywana kwiirhafu yiyo ekuthenjelwe kuyo kakhulu ukuqinisekisa ukuba urhulumente uyakwazi ukuhambisa iinkonzo ebantwini.8. ISkimu seSizwe sokuNcedisa ngeMali yokuFunda (i-NSFAS)8.1. IKhabhinethi ikhumbuza abafundi abafuna ukufaka izicelo zoncedo lwemali lowama-2019 ku-NSFAS ukuba ixesha lokufaka izicelo ezifakwa nge-intanethi liza kuvala ngomhla wama-30 kweyeNkanga 2018.8.2. Ngomhla woku-1 kweyoMsintsi 2018, ixesha lokufakwa kwezicelo lavulwa kubo bonke abafundi abafanelekileyo abafuna ukuqhubeleka nezifundo zabo ngowama-2019 kwizifundo ezivumelekileyo kwidyunivesiti zikarhulumente kunye neekholeji zeMfundo noQeqesho kubuGcisa nobuChule (ii-TVET) eMzantsi Afrika.8.3. Abafundi bayakhuthazwa ukuba bangenise izicelo zabo nge-intanethi okanye baye kumaziko e-Arhente yeSizwe yoPhuhliso loLutsha (i-NYDA) ungekafiki umhla wokuvala.B. Izigqibo zeKhabhinethi9. IKhabhinethi isivumile isiCwangciso-sikhokelo esiQiqisisiweyo ngelinge lokuzama ukukhusela izinto ezibalulekileyo zezoqoqosho ngokumayelana norhwebo, utyalo-mali kunye nophuhliso lwamashishini. Eli cebo lenzelwe ukuqinisekisa ukuba izivumelwano esinazo namazwe ehlabathi ziluncedo kwiingxaki eli lizwe elijongene nazo ezifana nokulwa indlala, intswelo-ngqesho nokungalingani.Eli cebo ligxininisa ukuba uMzantsi Afrika kufuneka usebenzele uphuhliso oludibanisa i-Afrika iphela kusetyenziswa utyalo-mali kunye nokungena kwizivumelwano eziza kunceda kwiinjongo zeli lizwe. Sikwaqinisa nobudlelwano bezorhwebo notyalo-mali namazwe atyebileyo size sikhangele utyalo-mali oluza kungena kweli, uphuhliso lwezakhono nokufundiswa ngobuchwepheshe kunye neemveliso ezinengeniso entle.10. IKhabhinethi ikuvumile ukunyuswa kwemivuzo yamalungu eKhomishoni yamaLungelo oLuntu yaseMzantsi Afrika (i-SAHRC). UMthetho weKhomishoni yamaLungelo oLuntu yaseMzantsi Afrika, wowama-2013 uthi imivuzo, izibonelelo kunye neminye imiqathango nemigaqo yokusebenza ibekwa nguMongameli emva kokuba efakene umlomo neKhabhinethi kunye noMphathiswa wezeMali.C. Imisitho ezayo11. UMbutho weHlabathi wezabaSebenzi (i-ILO)IKhomishoni ePhezulu yeHlabathi yeKamva loMsebenzi yoMbutho weHlabathi wezabaSebenzi (i-ILO) iza kubamba ingqungquthela yawo yonyaka ukusuka ngomhla we-15 ukuya kowe-17 kweyeNkanga 2018. UMongameli Cyril Ramaphosa ungomnye bosihlalo bale Khomishoni obambisene nogxa wakhe waseSweden uStefan Löfven. Le Khomishoni iPhezulu yeHlabathi, eyasekwa yi-ILO ngowama-2017, inikwe umsebenzi wokuhlola iinguqu ezikhawulezayo ezenzekayo emisebenzini, ijonge izinto eziyimingeni ephambili kunye nezinto ekufuneka zenziwe ukwenza imisebenzi ibe ngcono futhi isekelwe kubulungisa. Umsebenzi wale Khomishoni yeHlabathi uhambelana namaphulo karhulumente okudala imisebenzi endilisekileyo nesisigxina kunye namalinge okuqinisekisa ukuba abantu abatsha boMzantsi Afrika banazo izikhono ezifunekayo ukuze bakwazi ukuyenza ngempumelelo imisebenzi yale mihla.12. Umsitho womboniso i-China International Import Expo (i-CIIE)IKhabhinethi iyakwamkela ukuthatha inxaxheba koMzantsi Afrika njengelizwe elilindwendwe eliphezulu kumboniso i-China International Import Exp (i-CIIE) obanjelwe eShanghai. UMphathiswa wezoRhwebo noShishino uRob Davies nguye okhokela igqiza leenkampani zoMzantsi Afrika ezingama-27 eziya kulo mboniso. Eli gqiza lincediswe ngemali liSebe lezoRhwebo noShishino ngokusebenzisa i-Export Marketing and Investment Assistance (i-EMIA) SchemeUkuthatha inxaxheba koMzantsi Afrika kunceda eli lizwe likwazi ukubonisa ngesakhono salo kwezorhwebo notyalo-mali kwaye sikulinde ngabomvu ukubuya kwezi nkampani zithatha inxaxheba kulo mboniso ziquka ezikwicandelo lezokucolwa nokuhlelwa kweemveliso zolimo, elezezihlangu nesikhumba, elezobunjineli, elezekhemikhali zepetroli, elezentsimbi zololiwe, elezokhuselo kwakunye nelezobuchwepheshe bolwazi nonxibelelwano (i-ICT), ziphethe izicelo zokuthenga okanye izintlu zezinto ezifunwa ukuthengwa kuwo. Ngethuba kubanjwe lo Mboniso, uMzantsi Afrika ububambe nendibano yezotyalo-mali ebigxininisa kumathuba akhoyo kwicandelo lezemizi-mveliso.13. IVeki yeSizwe yokuGxigxinisa kwiiMbizoEzi veki zimbini zizayo apho urhulumente eza kube emanxada-nxada ziza kuphawula umsitho obanjwa isihlandlo sesi-9 weVeki yeSizwe yokuGxininisa kwiiMbizo, oququzelelwa liZiko lezoNxibelelwano nokuSasazwa koLwazi lukaRhulumente (i-GCIS). Amalungu eKhabhinethi kwakunye neenkokeli zamaphondo nezomasipala aza kubamba iintlanganiso neembizo noluntu kulo lonke eli. Uluhlu oluneenkcukacha ngenkqubo eza kuqala ngomhla we-12 iye kowama-25 kweyeNkanga 2018 luza kufakwa ku: www.gov.za.Abemi boMzantsi Afrika bayakhuthazwa ukuba basebenzise eli thuba bafakane imilomo neenkokeli zabo ngemiba enxulumene nokuhanjiswa kweenkonzo ukuze siqinisekise ukuba siyasebenzisana kumalinge okuphuhlisa esi sizwe.D.  Amazwi ovelwano14. IKhabhinethi ithi akuhlanga lungehliyo kwiintsapho nezihlobo zabo bathe basweleka kwimililo ibigqugqisa kummandla weGarden Route neziphaluka, kwakunye naseMpuma Koloni. Le mililo ibulele uNico Heyns, obengumqhubi wenqwelontaka osebenzela i-Working on Fire. Futhi ukhokelele nasekuswelekeni kwabanye abantu abasithoba baze abanye abamalunga nama-2000 batshelwa ngamakhaya abo. Izindlu ezininzi kunye neendawo ezinkulu ezinohlaza ziye zatsha.  IKhabhinethi ibabulela kakhulu abacimi-mlilo kunye namagosa olawulo lweentlekele athe ashukuma ngoko nangoko, esebenzisana noMkhosi woMoya woMzantsi Afrika kunye ne-Working on Fire, abasebenze ngokuzinikela besindisa abantu futhi becima nomlilo.15. IKhabhinethi ithi tutuni kuRhulumente nabantu base-Indonesia ngokweseleka kwabantu abali-189 abawe nenqwelo-moya ibisanda kusuka kwikomkhulu lase-Indonesia, iJakarta.E. Amazwi okuvuyisana16. IKhabhinethi iwuqhwabela izandla uMzantsi Afrika ngokonyulwa ngaphandle kokuphikiswa ukuba ube lilungu leBhunga loMbutho weziSeko zezoNxibelelwano weHlabathi (i-ITU) ngoMvulo, umhla wesi-5 kweyeNkanga 2018 ngethuba kubanjwe iNkomfa eNkulu ye-ITU eDubai.IKhabhinethi iyavuyisana noMnu Mandla Mchunu weZiko lezoNxibelelwano eliziMeleyo loMzantsi Afrika (i-Icasa) owonyulwe ukuba abe lilungu leBhodi yokuLawula ooNomathathotholo ye-ITU kwakuye noNksz Doreen Bogdan-Martin ngokonyulwa kwakhe abe nguMlawuli weCandelo lezoPhuhliso leziSeko zoNxibelelwano, nokuba ngumntu wasetyhini wokuqala ukuba yinxalenye yezikhulu ze-ITU ukususela oko yasekwayo ngowe-1865.UMzantsi Afrika awuwuvali umlomo leli wonga ulinikwe zezinye izizwe zokuba ube yinxalenye yezikhulu ze-ITU kule minyaka imine izayo. Siza kulisebenzisa eli thuba silwelwe iinkqubo ezikhokelisa phambil uphuhliso nokuba sibe lihlabathi eliqinisekisa ukuba wonke umntu uyalifumana ulwazi kule mihla siphila kuyo ixhomekeke kubuxhaka-xhaka beekhompyutha ne-intanethi.17. IKhabinethi ithi huntshu kwi-Federal Democratic Republic of Ethiopia ngokonyula umongameli wokuqala ongumama, oHloniphekileyo uSahle-Work Zewde, nokwangumongameli ongumntu wasetyhini ekukuphela kwakhe e-Afrika. UMzantsi Afrika uza kuqhubeleka usomeleza ubudlelwano nelizwe lase-Ethiopia kwimimandla emininzi equka urhwebo, ubudlelwano bezopolitiko nobezoqoqosho.18. IKhabhinethi ithi halala kuMongameli waseCameroon uPaul Biya, obekwe ngokusesikweni isihlandla sesixhenxe. IKhabhinethi icela abantu baseCameroon ukuba basebenzisana balungise izinto ngoxolo ngokubamba iingxoxo zothetha-thethwano eziza kuquka wonke umntu. IKhabhinethi inethemba lokuba buza kuba ngqingqwa nangakumbi ubudlelwano bezopolitiko, ezoqoqosho kunye nezorhwebo phakathi koMzantsi Afrika neCameroon.19. IKhabhinethi iyavuyisana nabantu baseBrazil ngokubamba ulonyulo olube yimpumelelo oluza kwenza uMongameli ongekabekwa weFederative Republic of Brazil, oHloniphekileyo uJair Bolsonaro ukuba abe nguMongameli waseBrazil olandelayo.20. IKhabhinethi ibanqwenelela okuhle kodwa abantu boMzantsi Afrika benkolo yesiHindu ababhiyozela i-Diwali okanye i-Deepavali. Lo ngumsitho wezenkolo obulela uloyiso lokuhle lusoyisa okubi, ulwazi nobulumko luphumelela phezu kobuyatha kwakunye nokudeda kobumnyama kuvele ukukhanya. Inga ubuqaqawuli bukaSombawo bungawusikelela ngoxolo, amathamsanqa, ulonwabo, impumelelo kunye nenzaliseko uMzantsi Afrika, njengoko nathi sisonke sidlala indima yethu ukukhuthaza imvisiswano nomanyano kweli lizwe lethu lineentlobo ezahlukeneyo zenkcubeko neenkolo.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.21. Ukuqeshwa kwakhona kukaNksz Nomfundo Maseti njengeLungu elisisiGxina leQumrhu loLawulo, elijongene nemithetho elawula iGesi ehamba ngemiBhobho, eliza kusebenza kwiBhodi ye-NERSA. 22. Aba bantu balandelayo baqeshwe kwiBhunga lobuNgcali kwezoKwakha:a. Absalom Mosabeni Molobe (uSihlalo);b. UNksz Maphefo K Mogodi (uSekela-Sihlalo);c. UNksz Zandile Yvonne Mathe;d. UGq Jenitha Badul;e. Ngwako Edward Hutamo;f. Noninzi Qina;g. Gert Hendrik Meyer;h. Jerry Leigh Magolius;i. Hendrik Ndlovu;j. UGq Keith Ivor Jacobs;k. U-Adv Boitumelo Tlhakung;l. Inge Maree Vieira;m. Sinenhlanhla Thuleleni Mthembu;n. UGq Prittish Dalao. Ulandi Exnerp. UNksz Florence Rabada;q. UNksz Noluthando Hazel Molao; kunyer. noGq Claire Deacon.Imibuzo:Nksz Phumla Williams - IsiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla wama-21 kweyeNkanga wowama- 2018,22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/xh/speeches/statement-cabinet-meeting-21-november-2018-22-nov-2018-0000-0,"IKhabhinethi ibibambe intlanganiso ngoLwesithathu, umhla wama-21 kweyeNkanga ngowama-2018 eTuynhuys, eKapa.A. Imiba engundaba-mlonyeni1. Utyalo-mali1.1. IKhabhinethi iyayamkela iNkomfa yoTyalo-mali yokuqala e-Afrika eqhube kakuhle kakhulu ibibanjwe ngomhla wesi-7 ukuya kowesi-9 ngeyeNkanga 2018 eSandton Convention Centre eGauteng. Oorhulumente kunye namashishini ase-Afrika, amaqumrhu ezimali ehlabathi kunye namanye amahlakani ezophuhliso agxininise kumba wokwenza i-Afrika ilizwekazi elilandelayo kwihlabathi eliza kuhamba phambili kwezotyalo-mali.1.2. Ekupheleni kwale nkomfa kutyikitywe izivumelwano ezingama-45, ezixabisa imali ezidola zaseMelika (i-US$) ezizibhiliyoni ezingama-32, eziza kuxhanyulwa leli lizwekazi. Kule mali, uMzantsi Afrika uza kufumana imali ezidola zaseMelika ezizibhiliyoni eziyi-6.8 eza kusebenza kumaphulo otyalo-mali.2. INgqungquthela yeMbumba ye-Afrika (i-AU)2.1. IKhabhinethi iyancunyiswa zingxoxo eziqhube kwiNgqungquthela ye-AU ebibanjelwe e-Addis Ababa, e-Ethiopia ngomhla we-17 nowe-18 kweyeNkanga 2018 apho uMongameli Ramaphosa ebethatha inxaxheba. Le Seshoni iYodwa igwadle la maphulo aqhubayo okuzisa iinguqu ezineenjongo yokutshintsha i-AU ibe yesebenzayo, enempumelelo nekhawulezayo, ekwaziyo ukufezekisa imiba neenjongo eziphambili zeli lizwekazi ekwisiCwangciso sowama-20163 (i-Agenda 2063), sona esisisicwangciso-sikhokelo esiqiqisisiweyo sokuzisa iinguqu kwezentlalo nezeqoqosho e-Afrika kule minyaka ingama-50 izayo.2.2. Umba wokuzisa iinguqu kwi-AU ungumba oqhubayo, futhi ezinye zezindululo zale nkqubo sele ziqalisiwe, ingakumbi ngokumayelana nesithembiso sokuba amazwe angamalungu e-AU ibe ngawo axhasa lo mbutho ngezimali. Amazwe amaninzi ayaqhubeleka nokutyitya isiVumelwano sase-Afrika sokungaHlawulisani iRhafu yokuRhwebelana ukuze kuqinisekiswe ukuba eli lizwekazi liba nesivumelwano sorhwebo olukhululekileyo esityikitywe ngawo onke amazwe alo.3. Ubudlelwano obuKhethekileyo neMbumba yaseYurophu (i-EU)3.1. IKhabhinethi iyavuyiswa ziziphumo ezincumisayo zeNgqungquthela yesi-7 yoMzantsi Afrika ne-EU ibibanjwe ngomhla we-15 kweyeNkanga eBelgium. Iziphumo nezithembiso ezenziwe kule ngqungquthela zincedisa kweli phulo lokukhokelisa phambili umba wohlumo loqoqosho nokudalwa kwemisebenzi kwizicwangciso zoMzantsi Afrika.3.2. UMzantsi Afrika kukuphela kwelizwe lase-Afrika futhi ulelinye lalishumi kwihlabathi anoBudlelwano obuKhethekileyo ne-EU I-EU lelona hlakani likhulu lezorhwebo loMzantsi Afrika kwaye lingummandla wangaphandle ogalela elona tyalo-mali luninzi kweli, igalelo layo kuTyalo-mali lwangaPhandle oluza Ngqo kweli lizwe ngama-73.7% lilonke.3.3. UMongameli Ramaphosa kule veki ebendwendwelwe nguMongameli waseFederal Republic of Germany, uMnu Frank-Walter Steinmeier, ngethuba ekuTyelelo lwasebuRhulumenteni eMzantsi Afrika. I-Germany lelilinye lamazwe angaphandle atyala imali eninzi eMzantsi Afrika. Iinkampani zaseGermany ezingaphezulu kwama-600 zinamasebe okanye amaziko okuvelisa kweli lizwe, futhi ziqeshe abantu abangama-100 000.3.4. Olu Tyelelo lwasebuRhulumenteni lukhokelele ekutyikityweni kwezivumelwano zorhwebo nezotyalo-mali phakathi kwala mazwe mabini, laze lanika ezi nkokeli zimbini ithuba lokuxoxa imiba echaphazela la mazwe omabini kunye nokusebenzisana ngamandla njengamazwe angengomalungu asisigxina eBhunga lezoKhuselo leziZwe eziManyeneyo (i-UN) kweli xesha lithatha iminyaka emibini liqala ngowama-2019 liye kutsho kowama-2020.4. Ukubuyiswa komhlaba4.1. IKhabhinethi iqaphele ukuba iKomiti eHlangeneyo yokuHlaziya uMgaqo-siseko yasePalamente iyamkele ingxelo exhasa ukuba litshintshwe iCandelo 25 loMgaqo-siseko weRiphablikhi yoMzantsi Afrika wowe-1996. Ukutshintshwa kweli Candelo kuza kwenza uMbuso ukwazi ukuthatha umhlaba ngaphandle kwentlawulo usenzela uluntu. Le ngxelo yekomiti kulindeleke ukuba ithiwe thaca kwiNdlu yoWiso-mthetho yeSizwe ukuze ixoxwe.4.2. Ngethuba kuvulelwe uluntu ukuba luhlomle kuwo imibutho emininzi izingenisile izimvo nemibono yayo ngalo Mthetho usaYilwayo futhi neendibano zokunika uluntu ukuba nalo luhlomle bezibanjiwe kuwo olithoba amaphondo. Ukuza kuthi ga ngoku, uMgaqo-siseko sele utshintshwe izihlandlo ezili-17 kusetyenziswa inkqubo yokufakana imilomo nebandakanya wonke umntu. 4.3. Urhulumente usazimisele ekubeni iinguqu kwezomhlaba ziqhutywe ngendlela esemthethweni eza kunceda umntu wonke. IKhabhinethi iyakubethelela ukuba urhulumente uyawuhlonipha umthetho kwaye, ngamaxesha athile, uza kwenza izinto elandela imiqathango yoMgaqo-siseko. 5. IsiGwebo seNkundla yoMgaqo-siseko5.1. IKhabhinethi iyasamkela isigwebo soMgaqo-siseko seNkundla esithe uMthetho woPhuhliso lweZimbiwa nobuTyebi bePetroliyamu, wowama-2002 (uMthetho uNombolo 28 wowama-2002, olawula indlela akhutshwa ngayo amaphepha-mvume amalungelo okuqalisa umgodi wokomba izimbiwa, kuba kufuneka ufundwe kunye noMthetho wokuKhuselwa kweThutyana kwamaLungelo oMhlaba angaBhaliswanga ngokuSesikweni, wowe-1996 (uMthetho uNombolo 31 wowe-1996), wona okhusela amalungelo omhlaba abantu abangathathi ntweni.5.2. Esi sigwebo sixhase icala labantu baseLetetlheng eMntla Ntshona sibonisa ukuqala kokuhlonitshwa kwamalungelo omhlaba abantu ababecinezelwe ngaphambili bengenalungelo lokuwuxhamla iminyaka emininzi. Apho ukuvulwa komgodi kuza kuchaphazela iindawo ezihlala abantu, iintsapho kunye noluntu, abantu abaza kuchatshazelwa ngqo kukuvulwa kwaloo mgodi kufuneka banike imvume phambi kokuba kwenziwe naluphina utshintsho kumhlaba wabo.6. Iziphumo zophicotho-zincwadi6.1. IKhabhinethi iyawamkela futhi iwaqhwabela izandla amasebe namaqumrhu karhulumente afumene iziphumo zophicotho-zincwadi ezingenachaphaza iminyaka ilandelelana. Oku kulandela ukukhutshwa nguMphicothi-zincwadi Jikelele kweNgxelo yoPhicotho-zincwadi loLawulo lweziMali zikaRhulumente yonyaka-mali wowama-2017/18.6.2. IKhabhinethi iyaxhalatyiswa yile ngxelo ibonisa ukuhla kumgangatho weziphumo zophicotho-zincwadi kumanye amasebe esizwe nawamaphondo kunye namaqumrhu awo. Ukutyikitywa koMthetho-sihlomelo oyiLwayo woPhicotho-zincwadi lukaRhulumente ube ngumthetho nguMongameli Ramaphosa, oza kunika amagunya athe xhaxhe kwi-Ofisi yoMphicothi-zincwadi (i-AG), kuza kunceda ukuba abo baqhubekayo nokungayiseli so imigaqo yolawulo baphendule ngolawulo lwabo olugwenxa.6.3. IKhabhinethi ikhuthaza onke amasebe namaqumrhu ukuba aqalise ngamanyathelo okulungisa umonakalo okhonjwe ngu-AG futhi bayibeke esweni indlela aqhuba ngayo amanyathelo athathiweyo okulungisa lo monakalo uboniweyo lingekafiki ixesha lophicotho-zincwadi elilandelayo. 7. Ezokhuselo nokhuseleko7.1. IKhabhinethi iyathembisa ukuba iza kulixhasa iPhulo leSizwe loKhuseleko ngaMandla kwiiHolide zeKrismesi eliphehlelelwe nguMphathiswa wamaPolisa uBheki Cele phantsi komxholo othi: ""Operation Queit Storm"". 7.2. Eli phulo lilungiselelwe ukwenza uMzantsi Afrika ilizwe elikhuselekileyo njengoko singena kwixesha leeholide zokuphela konyaka. UMbutho wezamaPolisa oMzantsi Afrika (i-SAPS) uza kuqhuba iphulo kulo lonke eli, kuzo zonke iidolophu, iilali neelokishi kude kufikelele ekupheleni kwenyanga yoMqungu ngowama-2019. Baza kugxininisa kumba wokuba amapolisa abonakale phakathi koluntu, ngeli thuba baza kube beqhuba amaphulo okufundisa nokuthintela iintlobo zolwaphulo-mthetho ezizodwa.7.3. IKhabhinethi ibongoza bonke abantu eMzantsi Afrika ukuba baqhubeleke besebenzisana namapolisa ekuqinisekiseni ukuba iindawo ezihlala uluntu zikhuselekile. Abazali nabagcini-bantwana nabo bayacetyiswa ukuba bahlale bebeke abantwana babo esweni ngezi holide zokuphela konyaka zizayo.   7.4. IKhabhinethi iyathembisa ukuba iza kulixhasa iphulo lowama-2018 loKhuseleko eziNdleleni ngeeHolide zeKrisimesi, eliphehlelelwe nguMphathiswa wezoThutho, uGq Blade Nzimande, eLimpopo ngale mpelaveki sivela kuyo.7.5. Ukuphehlelelwa kweli phulo kwenzeke ngethuba kubanjwe iNgqungquthela yoKhuseleko eziNdleleni entsuku-mbini kunye noSuku lwe-UN lweHlabathi lwesiKhumbuzo samaxhoba eengozi zendlela. Kuza kuba luncedo kuthi ukuba sidlale indima ekuqinisekiseni ukuba eli xesha leeholide zokuphela konyaka likhuselekile ngokuthi siqhube ngenkathalo futhi sithobele imithetho yendlela.8. IBhulorho edibanisa i-Maputo neCatembe8.1. IKhabhinethi iziqhwabele izandla iinjineli zoMzantsi Afrika ezithathe inxaxheba ngethuba kusakhiwa ibhulorho eyimbali engeyiyo le iluhlobo olusekelwe ngeentsika zesamente koko eyiyona inde e-Afrika eluhlobo oluxhonywa ngeentambo zentsimbi. Le Bhulorho idibanisa iMaputo neCatembe yakhiwa yiChina Road and Bride Corporation kwaye idibanisa iMaputo eseMozambique nephondo laKwaZulu-Natal.8.2. UMongameli waseMozambique, uMnu Filipe Nyusi, wavula ngokusesikweni iMaputo-Catembe Bridge ezikhilomitha ezintathu ubude, ethathe iminyaka emine ukuyakha, isakhiwa ngemali ezidola zaseMelika ezizigidi ezingama-785.8.3. Ukwakhiwa kwale bhulorho kuza kuvuselela urhwebo nokhenketho phakathi kweMozambique noMzantsi Afrika kuba ixesha eliza kuthathwa ukusuka eMaputo ukuya eKosi Bay kwizibuko loNxweme eliseMpuma lephondo laKwaZulu-Natal liza kuhla lisuke kwiiyure ezintandathu liye kwimizuzu nje engama-90.B. Izigqibo zeKhabhinethi9. IVeki yokwaZisa ngeNkqubo yokuSebenza9.1. IKhabhinethi ixelelwe ngeengxelo zenkqubo kwiziphumo ezikhokeliswe phambili zesithuba esiqale ngomhla woku-1 kuTshazimpunzi 2018 ukuya kutsho kowama-30 kweyoMsintsi 2018. Amasebe asebenza kwiintlanganisela zokuphumeza iinjongo eziphambili ezili-14 ayaqhubeleka nokuzizalisekisa iinjongo ayezibekele zona. Ezi njongo zisukela kwisiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2014-2029 nakuMbono wowama-2030 wesiCwangciso seSizwe soPhuhliso (i-NDP).9.2. IKhabhinethi ilivumile inyathelo elifunekayo lokulungisa le miqobo ibambezela ukuphunyezwa nokuzalisekiswa kweeprojekthi. Ezi ngxelo zipapashwe kwiwebhusayithi ye-DPME (i-www.dpme.gov.za).10. INkqubo yokuVeliswa noKwenziwa kweeMoto (i-APDP)10.1. IKhabhinethi ikuvumile ukwandiswa kwexesha lokuphelelwa kwe-APDP ingabi ngowama-2011 ibe ngowama-2035 kufakelwe nezilungiso eziza kuxhasa isiCwangciso esiKhulu sezeMoto saseMzantsi Afrika (i-SAAM).10.2. I-SAAM igxininisa kwimimandla emithandathu: Ukuphucula icandelo lezeemoto lalapha ekhaya; Ukukhulisa icandelo lezeemoto kule ngingqi; ukuthengwa kweentsimbi nezixhobo zalapha ekhaya; ukuphuhliswa kweziseko ezingundoqo; ukuqalisa iinguqu kweli candelo, kunye nobuChwepheshe kunye nokuphuhliswa kwezakhono ezifanelekileyo.10.3. Ezi zilungiso zineenjongo zokukhuthaza ukuba kunyuswe ingeniso eyenziwa zimveliso zalapha ekhaya ukuze kudaleke imisebenzi, phakathi kwezinye izinto. Inkqubo yokuhlola nokuvavanya kunye nezinye izinto ezibalulekileyo kweli candelo ziphuculwe ukwenzela ukuba sibe sendleleni yokufezekisa umbono neenjongo ze-SAAM. 10.4. UMphathiswa wezoRhwebo noShishino, uGq Rob Davies, uza kubamba iintlanganiso noonondaba ngoLwesihlanu umhla wama-23 kweyeNkanga 2018 apho eza kunika ingxelo ngezi zilungiso,.C. ImiThetho esaYilwayo11. IKhabhinethi ivumile ukuba ungeniswe ePalamente uMthetho oYilwayo weNtlawulo yokoNgezelela yoPhicotho-zincwadi lukaRhulumente wowe-2018. Lo Mthetho uYilwayo uza kunika uMphicothi-zincwadi-Jikelele igunya lokuthatha amanyathelo okulungisa umonakalo ukuqinisekisa ukuba imali yoMbuso ethotywe nemilenze iyabuyiswa, ukuba kuyenzeka, aze ayalele ukuba izinto ezikrokrelekayo ukuba zibe nomgunyathi ziphandwe. Lo Mthetho uYilwayo unika i-AG igunya lokuqhuba uphicotho-zicwadi kwihlabathi nokuhlola indlela umsebenzi oqhutywe ngayo futhi alungelelanisa imigaqo yolawulo lwe-AG kunye neendlela zokusebenza ezisemgangathweni ophezulu.D. Imisitho ezayo12. I-100 #WomenOfFortitudeKulandela ixesha lokuphakanyiswa kwamagama, i-100#WomenOfFortitude iza kuvulwa ngokusesikweni kwiZakhiwo zoMdibaniso ePitoli ngomhla wama-22 kweyeNkanga 2018. IKomiti yabaPhathiswa yoMsitho weKhulu leMinyaka kaNelson Mandela kunye noweKhulu leMinyaka ka-Albertina Sisulu iye yabhengeza ngomhla we-11 kweyeDwarha i-#WomenOfFortitude njengelinye lemisitho yombhiyozo weMinyaka eliKhulu kaMama Sisulu.Iphulo i-#WomenOfFortitude liphulo loomama abali-100 lokuqhuba iindibano ngeendlela oomama namhlanje abangayiqhubela phambili ngayo imisebenzi kaMama Sisulu13. 16 IiNtsuku ezili-16 zokuLwa ubuNdlobongela obuJoliswe kwabeSini Esithile (i-GBV)ISebe looMama liphambili kumalungiselelo enkqubo karhulumente eza kulandelwa ngethuba kubanjwe iPhulo leeNtsuku ezili-16 zokuLwa i-GBV eliza kuqala ngomhla wama-25 kweyeNkanga liphele ngomhla we-10 kweyoMnga 2018. Amalungu eKhabhinethi nooSekela-baPhathiswa kunye neenkokeli zikarhulumente zephondo noomasipala baza kubamba iindibano ezinxulumene namacandelo abo kulo lonke eli ngokubamba iindibano noluntu. Inkqubo karhulumente eneenkcukacha ezizeleyo iyafumaneka ku: www.gov.za/16DaysofActivism2018. IKhabhinethi icela bonke abemi boMzantsi Afrika ukuba basebenzise eli thuba bathathe inxaxheba kumsitho karhulumenete okufutshane nabo. Imibutho yoluntu kunye neminye imibutho yoomama bayacelwa ukuba bangayilibali imisitho eza kubanjwa ngezi ntsuku zili-16.Bonke abemi boMzantsi Afrika bayacelwa ukuba basebenzisane basabele ikhwelo elihlatywe ngo-#HearMeToo, ngokuthi bamamele intlungu abantu abangoomama abaphila phantsi kwayo, baze bathathe amanyathelo okulwa nokuphelisa umkhuba wobundlobongela obujoliswe koomama.E. Amazwi okuvuyisana14. IKhabhinethi iwaqhwabela izandla amagorha aphakamisela igama loMzantsi Afrika phezulu. Imisebenzi yabo babaleseleyo kwezemidlalo iye yavuzwa ngethuba kubanjwe kutshanje umsitho wowama-2018 weeMbasa zeMidlalo.14.1. Intandane yoMzantsi Afrika uCaster Semenya ufumene iimbasa zegolide ezimbini ngokuthi awongwe ngembasa ezifunwa ngabomvu i-Sports Star of the Year Award kunye ne-Sportswoman of the Year Award.14.2. Indadi edumileyo yoMzantsi Afrika u-Chad le Clos yena uwongwe nge-Sportsman of the Year Award.14.3. UNdodomzi Ntutu uphumelele i-Sportsman of the Year with Disability Award.14.4. U-Anrune Liebenberg uphumelele i-Sportswoman of the Year with Disability Award. 14.5. Iqela iBanyana Banyana liphumelele imbasa ephezulu i-Team of the Year Award. IBanyana Banyana iphumelele umdlalo wayo wokuqala kuKhuphiswano lwabaseTyhini lweNdebe yeZizwe zase-Afrika (i-AFCON) ibetha i-Nigeria.14.6. IBafana Bafana idlale ngokulingana ngo-1-1 neNigeria kumdlalo wokuhlela amaqela aza kuya kudlala kukhuphiswano lwe-AFCON lwamadoda.14.7. Iqela loMbhoxo loMzantsi Afrika (Amabhokobhoko) linconywa kakhulu ngokudlala kakuhle kwaye linqwenelelwa impumelelo kumdlalo walo ozayo neWales. Lo mdlalo uza kuba ngomhla wama-24 kweyeNkanga 2018.IKhabhinethi ibongoza bonke abemi boMzantsi Afrika ukuba baxhase abadlali beli abangabantu ababhinqileyo nabangamadoda.15. IKhabhinethi iqhwabela izandla:15.1. UMphathiswa wezeNzululwazi nobuChwepheshe uMmamoloko Kubayi-Ngubane, ochongwe ukuba abe yinxalenye yeBhunga leQumrhu lezoQoqosho leHlabathi leXesha eliXhomekeke kubuChwepheshe be-Intanethi Bale Mihla, elakhiwe ngoorhulumente, imibutho yoluntu kunye nezifundiswa zamaziko emfundo ephakamileyo. Oku kuza kunceda amazwe ehlabathi ukuba asabele futhi asabenzise amathuba eza neli Xesha liXhomekeke kubuChwepheshwe be-Intanethi.15.2. UMphathiswa wezeMali uTito Mboweni ngokuqeshwa abe kwiBhodi yamaLungu eTrasti yeNgxowa-mali yoXolo ye-AU, exhasa ngemali amaphulo okungenelela nawokuthintela ujamelwano phakathi kwezizwe, ukuncedisa ngokuxhobisa ngezakhono amaziko kunye namaphulo okulwelwa uxolo e-Afrika. Njengelungu leBhodi yamaLungu eTrasti, uMphathiswa uMboweni uza kuncedisa kumalinge okuqinisekisa ukuba zicacile iinjongo, kukho ulawulo olululo, nokudlala indima yokuba liliso elijonde ezolawulo nezimali zeNgxowa-mali yoXolo ye-AU. Ukuqeshwa kwamalungu etrasti eNgxowa-mali yoXolo ye-AU linyathelo elikhulu ekuqaliseni inkqubo yokuxhasa ngemali iinkqubo neeprojekti ze-AU, into leyo iyinxalenye yale nkqubo iqhubayo yokuzisa utshintsho neenguqu kwi-AU.15.3. UMphathiswa weMfundo ePhakamileyo noQeqesho uNaledi Pandor, oza kuthweswa nge-French National Order of the Legion of Honour Award ngoLwesihlanu, umhla wama-20 kweyeNkanga 2018. Le mbasa uyifumene ngenxa yemisebenzi yakhe emihle namalinge akhe okukhuthaza intsebenziswano emandla phakathi kwe-France noMzantsi Afrika kwicandelo lezeNzululwazi nobuChwepheshe. Lo msitho uza kubanjelwa ePitoli kwikhaya likaNozakuzaku waseFrance eMzantsi AfrikaF. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.16. Iintloko zamaPhondo zeCandelo loPhando loLwaphulo-mthetho oluNgxamisekileyo (ooKhetshe):16.1. EFreysitatha: Brigadier Kubandran Moodley; 16.2. EMntla Ntshona: Major General Dumisani Patrick Mbotho.17. Ukuqeshwa kwakhona ku-Adv Makhosini Solomon Msibi njengeGosa eliPhezulu lesiGqeba soLawulo (i-CEO) leRoad Traffic Management Corporation (i-RTMC).18. Ukuqeshwa kwakhona kukaMnu Thulani Matiki Norman Kgomo njengelungu elingekho kwisigqeba solawulo kwiBhodi ye-RTMC.19. Ukuqeshwa kwakhona kukaNksk Daphline Harridene Charlotte-Ann Ewertse njengelungu elingekho kwisigqeba solawulo kwiBhodi ye-RTMC.20. Ukuqeshwa kuka-Adv Sandile Nogxina njengoMlawuli Ongekho kwisiGqeba soLawulo kunye noSihlalo weBhodi ye-Airport Company South Africa (i-Acsa).Imibuzo:Nksz Phumla Williams - IsiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla wesi-5 kweyoMnga 2018,6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/xh/speeches/ingxelo-yentlanganiso-yekhabhinethi-yomhla-wesi-5-kweyomnga-2018-6-dec-2018-0000,"IKhabhinethi ibibambe intlanganiso ngoLwesithathu, umhla wesi-5 kweyoMnga ngowama-2018 eTuynhuys, eKapa.A. Imiba engundaba-mlonyeni1. Uhlumo loqoqoshoIlizwe liyakwamkela ukukhula nge-2.2% koqoqosho loMzantsi Afrika kwikota yesithathu, into leyo encede ilizwe latsho laphuma kwixesha lokudodobala koqoqosho olubangelwe kukungahlumi koqoqosho iikota ezimbini zilandelelana. Olu hlumo lwenziwe kukukhula kwicandelo lezolimo (nge-6.5%) kwelezemali (nge-2.3%); kwelezemveliso (nge-7.5%) nakwelevenkile ezinkulu kunye nezokuthengisa (nge-3.2.%). La manani okuhluma koqoqosho abonakalisa ukuvuka koqoqosho lweli kwaye indima edlalwe ngamanye amalinge afana neNgqungquthela yeMisebenzi kunye neNkomfa yoTyalo-mali yoMzantsi Afrika nayo iza kwenza uqoqosho luqhubekeke ukukhula ngesantya esincumisayo.IKhabhinethi nayo njengabemi boMzantsi Afirka iyakuvuyela ukuhla kwexabiso lamafutha ezithuthi into leyo ithe yanika abantu isiqabu, ingakumbi njengoko sijonge kwiiholide zeKrismesi. Onke amacandelo esizwe ayacelwa ukuba akhele kolu hlumo luncumisayo lwekota yesithathu ngolo enze uMzantsi Afrika ukuba uthi ngcembe kuhle kulo mzila mtsha wohlumo.2. UMvuzo weSizwe omiSelweyo ongoWona uPhantsi (i-NMW)IKhabhinethi iyakwamkela ukutyikitywa koMthetho oYilwayo we-NMW ube ngumthetho nguMongameli Ramaphosa. Lo Mthetho uYilwayo uyimbali kumaphulo okukhusela abasebenzi abamkela imivuzo ephantsi nokuphungulwa kwengxaki yokungalingani kweli lizwe. Umvuzo wokuqala ohamba ngokwe-NMW uza kunyusa imivuzo yabasebenzi boMzantsi Afrika abamkela imivuzo ephantsi abaqikelelwa kwizigidi ezithandathu. Kuza kubakho ixesha eliza kumiselwa apho abasebenzi basezifama, bezamahlathi nabancedisa emakhaya beza kunyuselwa imivuzo ngezigaba ide ifikele kweli nqanaba le-NMW. Nangona i-NMW ingazikuwuvala umsantsa omkhulu phakathi kwemivuzo eyamkelwa ngabantu, iKhabhinethi ikholelwa ukuba iza kunceda kakhulu ekulweni ukungalingani nendlala ethwaxa abantu abaninzi beli. 3. Iziko i-Toyota Wessels Institute leziFundo zezeMizi-mveliso (i-TWIMS)IKhabhinethi iyakwamkela ukuphehlelelwa kwe-TWMS esanda kuvulwa etyabhule imali ezizigidi ezingama-56 erandi. Eli ziko liza kukhulisa icandelo loMzantsi Afrika lemizi-mveliso, livelise izakhono ezikumgangatho wehlabathi lize lidlale endima emandla kwiphulo lokuvuselela imizi-mveliso e-Afrika. Liza kunceda ekukhuliseni amaphulo okwakha isizwe esigxininisa kwimizi-mveliso efunwa kakhulu sisizwe futhi liza kunyusa nenkcutho yalapha ekhaya lize lidale nemisebenzi elangazelelwe ngabomvu.Eli liqumrhu elizimeleyo elingenzi nzuzo elisekwe ngoncedo lwemali evela kwiToyota South Africa Education Trust. Livulwe ngentsebenziswano neGordon Institute of Business Science yeDyunivesiti yasePitoli ukuze lifundise isidanga se-Master of Business Admistration kwicandelo lezeMizi-mveliso.4. ICandelo leMibutho yoLuntu yezeNtlalo IKhabhinethi iyiqaphele iNdibano yeMibutho yoLuntu yezeNtlalo ebibanjwe ngurhulumente ngentsebenziswano noMbutho wezabaSebenzi weHlabathi (i-ILO) kunye noRhulumente wase-Flanders ngoLwesihlanu umhla wama-30 kweyeNkungu 2018. Le ndibano ibikhokelwa liSebe lezoPhuhliso loQoqosho lixhaswa liSebe lezoPhuhliso lwamaShishini amaNcinci. Icandelo leMibutho yoLuntu yezeNtlalo liquka amashishini kunye namaphulo alungiselelwe ukuzalisekisa iinjongo zomgaqo-nkqubo wezentlalo ofana nokudala imisebenzi, ukuphuhlisa abantu ababenganikwa mathuba ngaphambili nokusa iinkonzo neempahla ebantwini basemaphandleni. Lingancedisa kumaphulo okuquka wonke umntu kuqoqosho lweli nokudala amawaka eminye imisebenzi. Le ndibano ibizinyaswe ngoosomabhizinisi bezentlalo, iingcali kwezemigaqo-nkqubo, iingcali kwezophando-nzulu kunye nemibutho engekho phantsi kukarhulumente, kwaye iza kuncedisa ekubhalweni kwePhepha loGayo-zimvo elingeCandelo leMibutho yoLuntu yezeNtlalo lwezeNtlalo ngowama-2019.5. Ukubhalisela ukuvotaNjengamalungiselelo olonyulo lowama-2019, iKhabhinethi ihlaba ikhwelo kubo bonke abemi boMzantsi Afrika ukuba basebenzise ilungelo labo njengabemi abanenkathalo ngokuqinisekisa ukuba banayo iNcwadi-sazisi eluhlaza enebhakhowudi, iKhadi-sazisi okanye isatifiketi sethutyana sesazisi nokuba babhalisele ukuvota kwizithili zabo. IKhomishini yoNyulo eziMeleyo (i-IEC) iza kubamba impela-veki yokubhalisela ukuvota ngomhla wama-26 nangowama-27 kweyoMqungu 2019 kwaye abemi boMzantsi Afrika bayabongozwa ukuba basebenzise eli thuba baye kubhalisela ukuvota baze baqinisekise nokuba babhalasile ngenene. IKhabhinethi ibongoza abo bafake izicelo zamaKhadi-zazisi ukuba baye kuthatha amakhadi abo kwii-ofisi zeSebe leMicinga yezeKhaya abebefake kuzo izicelo. 6. UMlawuli kaZwelonke weGunyabantu lezoTshutshiso (i-NDPP)IKhabhinethi imqhwabela izandla uMongameli Ramaphosa ngokuqesha u-Advocate Shamila Batohi njenge-NDPP entsha. Oku kulandela emva kokuba uMongameli ethe waqwalasela abagqatswa abahlanu amagama abo ebeziswe ngaphambili liqela labacebisi. Ukuqeshwa kwe-NDPP kuza kuzisa uzinzo kwiGunyabantu lezoTshutshiso (i-NPA) kwaye kunike nesizwe amandla okulwa ulwaphulo-mthetho norhwaphilizo. IKhabhinethi ibulela uMphathiswa wezaMandla uJeff Radebe kunye neqela labacebisi ngegalelo labo kule nkqubo iyimbali yokuqeshwa kwe-NDPP.  7. Iingcali zezempilo zaseLimpopoIKhabhinethi ikugxibha kabukhali ukuhlaselwa koogqirha kwizibhedlele zaseLimpopo. Iingcali zezempilo kunye namaziko ezempilo anceda abantu, ingakumbi abo bangathathi ntweni bafumana uncedo kula maziko. Ukuhlasela abo ubizo nomsebenzi wabo ikukusindisa ubomi babantu sisenzo solwaphulo-mthetho futhi akusoze kunyanyezelwe. UMphathiswa wezeMpilo, uGq Aaron Motsoaledi, ukhokelele iqela elisuka kumacandela ahlukeneyo - aquka iingcali zezobuntlola emapoliseni, abezecandelo lezobucuphi, elezokugcinwa koxolo esidlangangalaleni, abasemagunyeni kwicandelo loonogada babucala kunye namagosa aphuma kwiSebe leMicimbi yezeKhaya - ukuze kuhlaziywe ukhuseleko kumaziko ezempilo karhulumente. IKhabhinethi ihlaba ikhwelo ebantwini ukuba basebenzisane nee-arhente zogcino-mthetho ukuqinisekisa ukuba abenzi bobubi bobu ndladiya bayabanjwa bagwetywe.   8. Iiholide zokuphela konyaka ezikhuselekileyoIKhabhinethi ibongoza bonke abemi boMzantsi Afrika ukuba bazigcine bekhuselekile ngeli xesha leeholide zeKrisimesi. Abasebenzisi bendlela bayacelwa ukuba bathobele imithetho yendlela, bangaqhubi ngokungenankathalo. Bayabongozwa nokuba bangaqhubi besele iziselo ezinxilisayo. Abahambi ngeenyawo nabo bayacelwa ukuba bahlale bevule amehlo ezindleleni. INtlanganisela yezobuLungisa, uThintelo loLwaphulo-mthetho noKhuseleko iwenze ngqingwa amaphulo okulwa ulwaphulo-mthetho nokukhuthaza ukhuseleko kulo lonke eli. ISebe leMicimbi yezeKhaya lilandisile inani labasebenzi abakumazibuko okungena kweli ukuqinisekisa ukuba bayakwazi ukumelana nabahambi abaza kugqitha kula mazibuko ngeli xesha leeholide zokuphela konyaka. Likwaceba nokuwandisa amaxesha okuvula nokuvala kumazibuko okungena kweli, kulungiselelwe eli xesha liphambi kokuqala kweeholide zokuphela konyaka, ixesha lokufika kwazo kunye nelokuvulwa kwezikolo.9. Isikhumbuzo seminyaka emihlanu yokushiywa nguMadibaIKhabhinethi nayo njengabemi boMzantsi Afrika ithoba iintloko ngesi sikhumbuzo seminyaka emihlanu yokusweleka koMongameli wokuqala owanyulwa ngokwentando yesininzi uMongameli Nelson Rolihlahla Mandela, owalandulela eli Phakade ngomhla wesi-5 kweyoMnga 2013. UMongameli Ramaphosa wabhengeza ukuba unyaka wama-2018 ubekelwe bucala njengonyaka wokuphawula iminyaka elikhulu yokuzalwa kukaMandela. Imisitho yokuhlonipha imisebenzi yakhe ibibanjwe kuye wonke lo nyaka ngabemi boMzantsi Afrika ngendlela ezahlukeneyo, owakutsha nje ibingumnyhadala obizwa ngokuba yi-Global Citizens Mandela 100 Festival, obubanjwe kule mpela-veki iphelileyo. IKhabhinethi ihlaba ikhwelo kuthi sonke ukuba sihambe ekhondweni likaMadiba, senze njengaye, kuquka nokuzibophelela ngokungagungqiyo kubulungisa, ulingwano nokungacalu-caluli.10.  I-Global Citizen Festival Mandela 100IKhabhinethi ibamba ngazibini kubo bonke abo bathe bathatha inxaxheba kwi-Global Citizen Festival Mandela 100 ebibanjelwe eRhawutini ngeCawe, umhla wesi-2 kweyoMnga 2018. Lo mnyhadala ubuyinxalenye yemisitho yesizwe yesikhumbuzo sokubhiyozela iminyaka elikhulu yokuzalwa kukaTata Nelson Mandela kwaye ubusasazwe kumazwe angaphezulu kwali-180. Lo mnyhadala udibanise amawaka abemi behlabathi, amatsha-ntliziyo, iinkokeli zehlabathi, iimvumi nabantu abangosaziwayo ukuze kukhuthazwe iiNjongo zoPhuhliso oluZinzileyo zeZizwe eziManyeneyo (i-UN) ngeenjongo zokukhumbula imisebenzi negama likaMandela.IKhabhinethi ivakalisa uvelwano kwabo bathe bagrogriswa bekhuthuzwa ngoonqali-ntloko abazizaphuli-mthetho abathe babaxhaphaza ngethuba bephuma ebaleni. IKhabhinethi izigxeka kabukhali izenzo zolwaphulo-mthetho kwaye ihlaba ikhwelo kwii-arhente zogcino-mthetho ukuba zibambe abenzi bobubi. 11. USuku lweHlabathi lukaGawulayo UMzantsi Afrika uphawule uSuku lweHlabathi lukaGawulayo ngomhla woku-1 kweyoMnga phantsi komxholo othi: Cheka Impilo. Know Your Status"". IKhabhinethi iyayibulela inkqubo embaxa karhulumente yeNtsholongwane kaGawula (i-HIV) noGawulayo (i-AIDS) eyenza umsebenzi omhle kakhulu wokulwa lo bhubhane. Le nkqubo yenze ukuba abanye abantu abazizigidi ezibini ukuba baqalise ukusebenzisa amachiza athomalalisa iNtsholongwane kaGawulayo (ii-ARV). UMzantsi Afrika unabantu abangaphezulu kwezigidi eziyi-4.2 abasebenzisa ii-ARV, into yenza ukuba inkqubo yeli lizwe ye-ARV ibe yeyona inkulu kwihlabathi liphela. Iphulo le-HIV nele-AIDS liyaqhubeka nokwenza umahluko nokukhuthaza abantu ukuba bayitshintshe indlela abaziphethe ngayo, basele amayeza afanelekileyo futhi nokupheliswa kwengxaki yokubukulwa kwabantu abane-HIV. IKhabhinethi imile kwikhwelo layo lokukhuthaza abemi boMzantsi Afrika ukuba baye kuvavanya igazi baze bayazi imo yabo ye-HIV, into leyo eza kubanceda ukuba bakwazi ukuzikhusela, ukuzinyanga, ukuzikhathalela baze bafumane nenkxaso.12. USuku lweHlabathi le-UN lwabaNtu abaKhubazekileyoUMzantsi Afrika nawo njengamazwe omhlaba uhloniphe uSuku lwe-UN lweHlabathi lwabaNtu abaKhubazekileyo, ngoMvulo, umhla wesi-3 kweyoMnga.  Urhulumente usemi kwiphulo lakhe lokubandakanya nokukhusela abantu abakhubazekileyo ngokuqalisa iinkqubo ezilungiselelwe kanye bona kunye namanye amanyathelo okungenelela ukuze kuqinisekiswe ukuba bawafumana ngokulinganayo amathuba njengoko usitsho uMgaqo-siseko weRiphablikhi yoMzantsi Afrika wowe-1996.  B. Izigqibo zeKhabhinethi13. UMmandla oKhethekileyo wezoQoqosho (i-SEZ) waseNkomazi IKhabhinethi isamkele isigqibo soMphathiswa wezoRhwebo noShishino, uGq Rob Davies, ukuba avume ngokusesikweni ukuba kumiselwe i-SEZ aze akhuphele iLayisenisi ye-SEZ iSebe lezoPhuhliso loQoqosho nezoKhenketho likaRhulumente wePhondo waseMpumalanga. I-SEZ yaseNkomazi iza kusetyenziswa njengeNgingqi yokuColwa nokuSetyenzwa kweeMveliso zezoLimo"" esebenzinsa umbane ongenabungozi kokusingqongileyo. Le SEZ iza kuma ngeenkonzo ezahlukeneyo, ezifana namaziko okugcina iimpahla zorhwebo kunye nezokuthuthwa nokuhanjiswa kweempahla. Oku kuyinxalenye yeprojekthi yokuPhuhliswa kweNgingqi yaseMaputo neziphaluka zayo, eyingingqi ephambili kwezorhwebo edibanisa iGauteng, Limpopo neMpumalanga kunye neMaputo eMozambique. Le ngingqi ineendlela, amazibuko nemizila kaloliwe, phakathi kwezinye izinto.Iza kuba negalelo elimandla ekukhuliseni uhlumo, itsale utyalo-mali oluvela ngaphandla nalapha ekhaya, yandise icandelo lemizi-mveliso ize idale nemisebenzi kulo mmandla. 14. IKhabhinethi ikuvumile ukutyikitywa kweSivumelwano seNtsebenziswano kwezoQoqosho (i-EPA) ne-United Kingdom yakuba imiba ibisabambezela isonjululwe kunye nemiba enxulumene nobunye ubucukubhede obenziwa ezi-ofisini. IKhabhinethi ivumile ukuba singeniswe ePalamente size kutyikitywa isiVumelwano esiseka i-EPA phakathi koMbutho wamaZantsi e-Afrika ongaHlawulisani Rhafu yaRhwebo (i-SACU) kunye noMozambique ne-UK.15. IKhabhinethi ikuvumile ukupapapshwa kwePhepha eliCacisa uMgaqo-nkqubo weMicimbi yezeKhaya ukuze uluntu luhlomle. Eli Phepha liCacisa uMgaqo-nkqubo lithi ukuze uMzantsi Afrika ukwazi ukuwaxhamla onke amaqithi-qithi eza neXesha eliGxininisa kubuXhaka-xhaka bale Mihla be-Intanethi, iSebe lemiCimbi yezeKhaya kufuneka lidlale indima eza kuxhobisa abemi beli ngezakhono, eza kwenza ukuba uphuhliso luquke futhi luxhanyulwe ngumntu wonke, urhulumente osebenzayo kunye nokhuseleko lesizwe.  Likwasekelwe ekubeni iSebe leMicimbi yezeKhaya ibe lilo kuphela elinegunya lokukhupha iincwadi-zazisi, elilawula umba wokufuduka kwabantu, uncedo lwabantu abafuna indawo yokubhacela nababelaka emazweni abo okuzalwa ngenxa yeentshutshiso. Eli Phepha licebisa ukuba kuthathwe amanyathelo okulwa ubuqhetseba kunaniselwano lweebhanki kuze kongiwe imali ngokusebenzisa iindlela zokusebenza ezintsha. 16. IKhabhinethi ivumile ukuba singeniswe ePalamente isiVumelwano seLungelo lobuNini (i-WCT) soMbutho weHlabathi wobuNini bemiSebenzi yezobuGcisa ukuze sigwadlwe kuvunyelwane ngaso. Esi sisivumelwano samazwe ngamazwe kwaye sikwasisivumelwano esisodwa esilawulwa ngokweSivumelwano saseBerne esimalunga nokukhuselwa kwemisebenzi namalungelo ababhali kule mihla ye-intanethi. Ukuwamkela amasolotya e-WCT kuza kunceda necandelo lezobugcisa loMzantsi Afrika ingakumbi ababhali boncwadi namagcisa. I-WCT iza kunceda uMzantsi Afrika njengoko ineenjongo zokuqinisekisa ukuba umthetho olawulo ilungelo lobunini uza kuhambelana nolu tshintsho olukhawulezayo lwenzeka kwezobuchwepheshe. Oku kuza kunceda ukuba amalungelo abanini-malungelo kunye nemisebenzi yabo yobugcisa akhuselwe ekusetyenzisweni ngokungekho mthethweni ngeekhompyutha.17. IKhabhinethi ivumile ukuba i-Performances and Phonograms Treaty ye-WIPO yowe-1996 ingeniswe iPalamente ukuze ityikitywe. Esi sivumelwano samazwe ngamazwe singamalungelo amagcisa nabavelisi bezandi (ababhali beengoma), ingakumbi kula maxesha obuchwepheshe be-intanethi. Esi sivumelwano siza kukhusela abantu okanye imibutho enegalelo lobugcisa, lobuchule okanye lokuhlela ngethuba le misebenzi yobugcisa iveliswa isisiwa eluntwini ukuze nabo bazenzele imali ngale misebenzi. 18. IKhabhinethi ivumile ukuba kungeniswe isiVumelwano saseBeijing ePalamente ukuze sivunywe. Esi sisivumelwano samazwe ngamazwe, esilawula ilungelo lobunini labo benza imisebenzi yobugcisa nemidlalo yobugcisa ebukelwayo nemanyelwayo futhi sandisa amalungelo abo benza umsebenzi wobugcisa obukelwayo nomanyelwayo. Sihlonipha amalungelo obunini abo benza umsebenzi wobugcisa obukelwayo nomanyelwayo uze ubancede nabo benze imali ngeli khondo labo. Sikwanika abo benza umsebenzi wobugcisa omanyelwayo nobukelwayo amalungelo kuba eyinto elungileyo omsebenzi wabo kwaye sikwabethelela namalungelo abo benza umsebenzi wobugcisa obukelwayo nomanyelwayo kweli xesha le-intanethi.   19. IKhabhinethi ivumile ukuba kumiselwe iKomiti yabaPhathiswa (i-IMC) eza kukhokela isihlandlo sesibini sokuhlola seLinge lase-Afrika lokuHlolana kwaMazwe (i-APRM). Liza kuqhutywa emva koNyulo Jikelele lowama-2019. Le IMC iza kuxhaswa liBhunga leSizwe loLawulo le-APRM eliza kusekwa ngokwesivumelwano. Inkqubo yokuhlola ye-APRM inika amazwe angamalungu ithuba lokuba abambe iindibano zokufakana imilomo ngemiba yolawulo kunye nezikhombisi zentlalo noqoqosho kunye nokuba kuvunyelwane ngendlela izinto eziza kwenziwa ngayo.20. IKhabhinethi ivumile ukuba uMzantsi Afrika utyikitye isiVumelwano sokusekwa, phantsi komthetho wehlabathi, kombutho woorhulumente abahlukeneyo obizwa ngokuba yi-Square Kilometre Array (i-SKA) Observatory, oza kujongana nomsebenzi wezigaba zokwakhiwa nokusetyenziswa kweprojekthi ye-SKA yehlabathi yesibonakude samaza, eza kuba seMzantsi Afrika nase-Australia. Ukutyikitywa kwesi sivumelwano kuza kubaluleka kakhulu ekuqinisekiseni ukuba kukho ukusebenzisana nokubambisana namazwe ehlabathi kusetyenziswa iindlela zokulawula ezifanelekileyo into leyo eza kuqinisekisa ukuba le projekthi iphunyezwa ngempumelelo. UMzantsi Afrika uza kukwazi ukusebenzisa amathuba eza notyalo-mali oluvela ngaphandle lungena kweli, kwakunye nezakhono kunye nophuhliso lweziseko ezingundoqo eziza ngenxa yeprojekthi ye-SKA. 21. IKhabhinethi ivumile ukuba siqaliswe isiCwangciso-sikhokelo seSizwe seZibuko elinguNtozonke (i-OSBP). Oku kuza kusebenza njengesikhokelo sokuba kumiselwe ii-OSBP phakathi koMzantsi Afrika namazwe angabamelwane. I-OSBP iza kuphucula urhwebo ingakhange ilubekwe emngciphekweni ukhuseleko lwesizwe nokuqokelelwa kwerhafu kusetyenziswa iindlela engasokolisiyo yokuhanjiswa kweempahla, iinkonzo kunye nabantu phakathi koMzantsi Afrika namazwe angabamelwana adibene neli ngemida, angala: iBotswana, Lesotho, Namibia, Mozambique neZimbabwe.   Ezi OSBP ziza kwenza ukuba iinkcukacha nobucukubhede obufunwa emideni buqwalaselwe ngokukhawuleza nokuba kungaphinda-phindwa imisebenzi eminye kula mazibuko into leyo eza kuphucula indlela urhwebo eliqhutywa ngayo kunye nokuhamba-hamba kwabantu ngokuphungula iindleko nexesha elichithwa emideni.22. IKhabhinethi ivumile ukuba uNondyebo weSizwe kunye neZiko loLawulo lweziMali (i-FIC) akhokele amalungiselelo oMzantsi Afrika ovavanyo lwesizwe lwemingcipheko kunye nale nkqubo yokuhlolana izayo iza kuqala phakathi ngoTshazimpunzi wama-2019. Le nkqubo yokuhlolana yinkqubo yokuhlolana kwamazwe eqhutywa zingcali zehlabathi ezivela kwamanye amazwe angamalungu eli qumrhu loorhulumente, iQela lokuSebenza ngeziMali, ukuze kuqinisekiswe ukuba inolwamvila imithetho yokulwa ukuthutyeleziswa kwemali (i-AML) kunye nokulwa ukuxhaswa kwemibutho yabanqolobi ngezimali (i-CFT) eMzantsi Afrika. Iziphumo zale nkqubo ziza kunceda ekomelezeni imithetho neenkqubo ezilawula izimali zoMzantsi Afrika ngokuthi kucaciswe amanyathelo aza kuthathwa ukulungisa iindawana eziqhwalelayo kwi-AML ne-CFT. 23. IKhabhinethi izivumile iziphakamiso ezenikwe iSebe leMfundo esiSiseko liSebe lezokuCwangcisa, ukuHlola nokuVavanyo. Ezi ziphakamiso zisuka kuPhando lezaKhono zokuFunda kumaBanga Aphantsi emva kokungenelela iminyaka emibini. ISebe keMfundo esiSiseko laqalisa olu Phando lezaKhono zokuFunda kumaBanga Aphantsi lisebenzisana needyunivesiti ezahlukeneyo. Olu phando lukhulu ngohlolo lomahluko owenziwa yimfundo lineenjongo zokunika ubungqina ngezinto ezisebenzayo zokuphucula indlela yokufunda nokufundisa ukufunda ngeeLwimi zeSintu kumabanga aphantsi. Le ngxelo iza kufakwa kwiwebhusayithi yeSebe leMfundo esiSiseko.24.  IKhabhinethi isivumile isiCwangciso-sikhokelo soMgaqo-nkqubo weeMyuziyam zeSizwe. Injongo yaso kukuzisa iingunqu kulawulo nokusebenza kweemyuziyam kugxininiswa kakhulu kumba wokufikeleleka kwazo, indima yazo yokulungisa umonakalo wangaphambili, ulingwano, ukwakhiwa kwesizwe nokusebenzisana kweentlanga ezahlukeneyo. Lo mgaqo-nkqubo ucebisa ukuba iimyuziyam zidityaniswe zibe ngamaqumrhu amatsha olawulo ukuze zikwazi ukuxhamla iziphumo zokuba ngamaqumrhu adibeneyo amakhulu ngokuthi kuphungulwe inani lamabhunga. Ukwavumela ukuba zonke iimyuziyam zihlelwe ngokwemigangatho, icandelo imyuziyam leyo egxininisa kulo kunye nendlela ebaluleke ngayo ukuze zikwazi ukuxhaswa ngemali ngokwemfuno zayo.25. IKhabhinethi isivumile isiKhokelo seSizwe sokuQeshwa kwaBantu kwiiBhodi neziKhulu eziPhezulu kwiSigqeba soLawulo (ii-CEO) zamaQumrhu kaRhulumente namaQumrhu aLawulwa nguRhulumente. Esi sikhokelo sicacisa imigaqo kunye nezikhokelo zokwenza izinto ngendlela efanelekileyo ukuze kuqinisekiswe ukuba kusetyenziswa indlela efanayo xa kuqeshwa abantu kwezi zikhundla. Sisabela ngqo kwiKomiti kaMongameli yokuHlaziya amaQumrhu oMbuso ukuze kuqinisekiswe ukuba izinto zenziwa elubala, kuyaphendulwa ngemisebenzi eyenziwayo kwaye kulawulwa ngeendlela efanelekileyo kuwo onke amaqoqo karhulumente. 26. IKhabhinethi iyamkele ingxelo yesithandathu yomgama osele uhanjiwe liQela eliJongene nemiba yaseMntla Ntshona. IKhabhinethi ivuyiswa kakhulu ngumsebenzi obonakalayo owenziweyo wokuzisa uzinzo kumasebe ephondo eMntla Ntshona kunye nokuba umba wokuhanjisa kweenkonzo ezisisiseko ukhokeliswa phambili. Eli nyathelo lokungenelela likwazile ukuyibhatala i-90% yezimali zababoneleli-zinkonzo ebezingekabhatalwa futhi likwancede nakumaphulo okuhanjiswa kwamayeza nezixhobo. Amagumbi amane kwamahlanu okuqhuba uqhaqho-tyando kwisibhedlele saseMafikeng ayasebenza ngoku. Izithuba ezininzi zezikhundla ebezikade zingenabantu kumasebe ahlukeneyo ngoku sekuqeshwe abantu kuzo. Amalinge okulungisa iziseko ezingundoqo ebekusele kuyiminyaka zingasalungiswa sele eqalile kwaye nee-arhente zogcino-mthetho zenza umsebenzi oncomekayo wokubamba abo bachaphazeleka kwizenzo zorhwaphilizo. 27.  Abalawuli ababekiweyo, besebenzisana neenkokeli zaseMntla Ntshona bayaqhubeka nokwenza imisebenzi emihle ekuqinisekiseni ukuba kusetyenziswa iinkqubo zolawulo ezifanelekileyo. IBhunga lamaPhondo leSizwe (i-NCOP) lityelele eMntla Ntshona ngenyanga yeDwarha kwaye sele liyingenisile ingxelo yayo exhasa ukungenelela kukarhulumente kaNdlunkulu kweliya Phondo.  28.  IKhabhinethi ivumile ukuba kubanjwe le misitho:IiNtlanganiso zeSine zoNyaka zeBhanki yoPhuhliso eNtsha (i-NDB), kwikota yokuqala yowama-2019. I-NDB yasekwa yiBrazil, Russia, India, China noMzantsi Afrika  (i-BRICS) ukuze kuqokelelwe izimali zokuxhasa amaphulo ophuhliso lweziseko ezingundoqo kunye nezophuhliso oluzinzileyo kumazwe angamalungu e-BRICS, nakumanye anoqoqosho oluhlumayo.  ISeshoni eQhelekileyo ye-17 yeNkomfa yabaPhathiswa base-Afrika engezeNdalo (i-AMCEN) ngeyeSilimela/eyeKhala 2019. I-AMCEN liqonga elisisigxina apho abaPhathiswa base-Afrika bezeNdalo bagwadla futhi bathathe nezigqibo ngemiba echaphazela eli Zwekazi. UMzantsi Afrika uza kuba ngusihlalo we-AMCEN ukusuka ngowama-2019 ukuya kowama-2021.C.  ImiThetho eYilwayo29. IKhabhinethi ivumile ukuba upapashwe uMthetho oYilwayo oHlaziyiweyo wokuThathwa oMhlaba ukuze uluntu luhlomle. Lo mthetho uyilwayo ufakela isolotya elicacisa iimeko eziphandle apho umhlaba unokuthathwa ngaphandle kwentlawulo kusenzelwa uluntu. Eli candelo liza kucacisa nangakumbi uMthetho oYilwayo wokuThathwa koMhlaba wangaphambili owathi warhoxiswa ekubeni uhlalutywe yipalamente ngendlela ehlalutya ngayo imithetho eyilwayo. Lo Mthetho uYilwayo uza kunceda ukukhawulezisa inkqubo yokubuyiselwa komhlaba, konke oku kusenziwa ngendlela esemthethweni nehambelana nomgaqo-siseko. 30. IKhabhinethi ivumile ukuba upapashwe uMthetho oYilwayo wemiGaqo yokuziPhatha kwamaZiko ezeziMali wowama-2018 ukuze uluntu luhlomle. Oku kuyinxalenye yamaphulo karhulumente okuzisa iingunqu kwimithetho elawula icandelo lezezimali ukuba lifikelele kwithuba apho kukho uhlobo lolawulo oluntlantlu-mbini kwaye oku kulandela ukuqaliswa kokusetyenziswa koMthetho woLawulo lweCandelo lwezeziMali, wowama-2017 (uMthetho 9 wowama-2017), oonjongo zawo ikuqinisekisa ukuba eli candelo liziphatha ngendlela efanelekileyo kwaye abantu abasebenzisa iinkonzo zecandelo lezezimali baphathwa kakuhle. Imithetho yokulawula ukuziphatha kweli candelo eneenjongo zokuthintela nokulawula xa amalinge okuthintela athe aphanza, iziphumo ezikrakra ezivelayo xa amaziko ezezimali eqhuba ushishino ngendlela edlelelayo okanye ngendlela edelela imithetho elawula icandelo lezezimali nokuthembeka kwalo. Lo Mthetho uYiwalyo uza kulwela abantu abasebenzisa ezi nkozo ngokuthi umisele umthetho omnye obanzi ocacisa indlela zokuziphatha zecandelo lezezimali. Iziphumo zoku iza kuba yimeko apho kusetyenziswa imigaqo etyekele negxininisa kakhulu kumba wokuqinisekisa ukuba abantu abasebenzisa ezi nkonzo banelisekile kulo lonke icandelo lezezimali. Ukwavumela ukuba kubekho indlela enye egxininisa kwimisebenzi yokukhupha iilayisenisi zamaziko ezimali, ukuqinisekisa ukuba kukho umthetho ocacileyo olawula ukusebenza kweli candelo lezezimali. Oku kuza kuvumela ukuba iQumrhu lemiGaqo yokuziPhatha yeCandelo lezeziMali elisanda kumiselwa likwazi ukwenza umsebenzi walo wokukhusela abantu abasebenzisa iinkonzo zezimali ngokuqinisekisa ukuba baphathwa ngendlela esekelwe kubulungisa. Lo Mthetho uYilwayo, uza kusetyenziswa ngawo onke amaziko ezimali, ukwaxhasa namaphulo okuzisa iinguqu kwicandelo lezemali ngokuthi kuphunyezwe iMigaqo yeCandelo lezeziMali ekhutshwe phantsi koMthetho yokuPhuhliswa kwabaMnyama ngokuBanzi ngezaKhono zoQoqosho, wowama-2003 (uMthetho 53 wowama-2003) ngokunyanzelisa ukuba kuqaliswe imigaqo-nkqubo ukuze kuthotyelwe imigaqo yokuziphatha kunye nokubeka iliso kwindlela esetyenziswa nephunyezwa ngayo imigaqo-nkqubo.31. IKhabhinethi ivumuile ukuba kungeniswe ePalamente uMthetho-sihlomelo oYilwayo wemiBa yezeziMali wowama-2018.Ezi zilungiso zimalunga:a) UMthetho wokuBhangiswa kweShishini wowe-1963, ukuqinisa izivumelwano ezisekhusini, ngokuhambelana nezivumelwano ze-G20.b) UMthetho woMhlala-phantsi waseMkhosini wowe-1976, ukuze kulungiswe amasolotya acalulayo.c) UMthetho weeBhanki wowe-1990, oza kuvumela amaqumrhu karhulumente afanalekileyo ukuba afake isicelo sokuvula ibhanki; d) UMthetho woMhlala-phantsi wabaSebenzi bakaRhulumente wowe-1996, ukuze utshintsho lo mthetho osetyenziswayo ngoku wokuba xa kuqhawulwa umtshato elinye iqabane lifumane isixa salo semali yomhlala-phantsi ngoko nangoko. Iinjongo zoku kukuqinisekisa ukuba imali yomhlala-phantsi yelungu xa kuthe kwaqhawulwa umtshato ayipheli sele ilityala; kunyee) noMthetho weKhondo lezoPhicotho-zincwadi wowe-2005, ukuze kulungiswe iingxaki nemingeni iBhodi eziMeleyo yokuLawula abaPhicothi-zincwadi ethi ijongane nezo xa isenza umsebenzi wayo womthetho nokuba liliso.D.  Imisitho ezayo32. Isibhengezo se-NMWUMongameli Ramaphosa uza kubhengeza i-NMW kumsitho oza kubanjelwa eKliptown eSoweto ngoLwesihlanu, umhla wesi-7 kweyoMnga 2018. Ukuqalisa ngoku i-NMW kuza kunceda abasebenzi abangaphezulu kwizigidi ezithandathu kwaye incede nokuphungula amazinga okungalingani nendlala eMzantsi Afrika. Esi sibhengezo siyimbali siza kwenza izibonelelo zezentlalo zifikeleleke nasebantwini abasokolayo.33. USuku lweHlabathi lokuLwa uRhwaphilizoNjengenxalenye yemisitho yokukhumbula uSuku lwe-UN lweHlabathi lokuLwa uRhwaphilizo, ngeCawe umhla wesi-9 kweyoMnga 2018, iKhabhinethi iyakubethelela ukuba eli lizwe lizimisele ukulwa urhwaphilizo kwicandelo labucala nakurhulumente. INtlanganisela ye-JCPS ilikhokelise phambili idabi lokulwa ingxaki yorhwaphilizo ngokuhambisana nezigqibo zikarhulumente zokulisiphula neengcambu urhwaphilizo.Urhwaphilizo yingxaki yokuhlala ekufuneka iliwe ngumntu wonke njengoko iphazamisa amaphulo ophuhliso loqoqosho nezentlalo kwaye lwenyusa amazinga endlala kuba luquka ukuthotywa nemilenze kwemali ingayi kule ndawo ifuneka kuyo ngamandla.  34. USuku lweHlabathi lwamaLungelo oLuntuUMzantsi Afrika nawo njengamazwe ehlabathi uza kuhlonipha uSuku lweHlabathi lwamaLungelo oLuntu, ngoMvulo umhla we-10 kweyoMga 2018. Olu suku luphawula umhla wokwamkelwa kweSibhengezo seHlabathi samaLungelo oLuntu yiNdibano eNkulu ye-UN ngowe-1948. Urhulumente uyaqhubeka nokuqinisekisa ukuba bonke abemi boMzantsi Afrika banamalungelo oluntu afana nelungelo lokuphila, elokulingana nokukhuselwa kwesidima sabo. Wonke ummi unoxanduva lokuqinisekisa ukuba amalungelo oluntu nesidima somntu kweli lizwe lethu ayakhuselwa.  35. IKhomishini yeHlabathi engeMisebenzi Yangomso Ingxelo yeKhomishini yeHlabathi engeMisebenzi Yangomso iza kuphehlelelwa ngomhla wama-22 kweyoMqungu 2019. Le Komishini yasekwa yi-ILO ngowama-2017 ukuze ihlole iinguqu ezikhawulezayo ezenzeka kuqoqosho lwehlabathi nasemisebenzini ize ikhombe imiba eyimingeni ephambili ize nazo nezindululo. Usihlalo wale Khomishini yeGqiza eliPhezulu yeHlabathi nguMongameli Ramaphosa ngokubambisana neNkulumbuso yaseKingdom of Sweden uStefan Löfven. E. Imiyalezo36. Amazwi ovelwanoIKhabhinethi nayo njengoMongameli Ramaphosa iyangqukruleka kukusweleka kwegqala loMzabalazo nalowo wayenguNozakuzaku woMzantsi Afriake e-United Kingdom, uMnu Mendi Msimang. Eli gqala lisutywe kukufa ngomhla wesi-3 kweyoMnga 2018 emva kwengulo ende. IKhabhinethi ithi tutwini kusapho, izihlobo, amaqabane nabahlobo bakaMnu Msimang. UMnu Msimanga uza kukhatshwa ngeMngcwabo Okhethekileyo wasebuRhulumenteni kwinqanaba 1 into leyo ethetha ukuba uza inkonzo yakhe yokugqibela iza kuqhutywa ngokwasemkhosini njengoko kucaciswa kumgaqo-nkqubo wemingcwabo esesikweni karhulumente yoMbuso neyamaPhondo 37.    Amazwi okuvuyisana37.1    IKhabhinethi iliqhwabela izandla iqela leBanyana Banyana ngokuthi badlale bade bafikelele kumagqibela kankqoyi kwitumente yoKhuphiswano lwabaseTyhini lweNdebe yeZizwe zase-Afrika (i-AFCON). Ukufikelela kweli nqanaba kuthetha ukuba eli qela liza kudlala kwiMidlalo ye-FIFA yeNdebe yeHlabathi yabaseTyhini eza kubanjelwa eFrance.37.2    IKhabhinethi ithi huntshu kuGq Lindiwe Sidali, owenze imbali ngokuba ngugqirha wokuqala wasetyhini oNtsundu kweli lizwe ukuba yingcaphephe kwezoqhaqho-tyando lwamalungu anxulumene nesifuba (aquka intliziyo, umqala, imiphunga, njl nj) (i-cardiothoracic surgeon).F.    IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo. 38.    IQumrhu lezoPhuhliso lwamaShishini (i-IDC) UMnu Tshokolo Nchocho njenge-CEO kwisivumelwano sengqesho seminyaka emihlanu.39.    Amalungu eBhodi yeeNkonzo zeMozulu zoMzantsi Afrika (i-SAWS):a.    UNksz Nana Magomola (uSihlalo);b.    UGq Phillip David Dexter (USekela-Sihlalo);c.    UMnu David Lefutso;d.    U-Adv Derek Jeffrey Block;e.    UNksz Sowbakiam Mudly-Padayachie;f.    UGq Mphekgo Patrick Maila;g.    UNksz Feziwe Yolanda Renqe;h.    UMnu Itani Phaduli;i.    UGq Owen Peter Muller Horwood;j.    UNksz Kelebogile Shirley Moroka-Mosia;k.    UMnu Jerry Lengoasa (i-CEO); kunye l.    noGq Tsakani Ngomane (umele uMlawuli-Jikelele weSebe40.    U-Adv Sandile Nogxina njengoMlawuli oNgekho kwisiGqeba soLawulo kunye noSihlalo weBhodi ye-Airports Company South Africa (i-Acsa). 41.    IBhunga le-ofisi yezeeNkcukacha-manani zoMzantsi Afrika (i-Stats SA): a.    UMnu Ian Assam – uqeshiwe kwakhona; b.    UMnu Faldie Esau – uqeshiwe kwakhonac.    UGq Jacky Galpin – uqeshiwe kwakhona;d.    UMnu Ettienne le Roux – uqeshiwe kwakhona; e.    UGq Ariane Neethling – uqeshiwe kwakhona; f.    UGq Thabi Leoka;g.    UNksz Reshoketswe Mokobane;h.    UMnu Thapelo Molahloe;i.    UNksz Blanche Motsosi;j.    UNksz Nompumelelo Nzimande;k.    UMnu Wandile Sihlobo;l.    UNksz Vuyelwa Mantyi (umele iMpuma Kolonie);m.    UNksz Zeenat Ishmail (umele iNtshona Koloni);n.    UMnu Kuberin Packirisamy (umele uMntla Koloni);o.    UMnu Thulani Bhengu (umele iKwaZulu-Natal);p.    UMnu Thuso Ramaema (umele iFreyistatha);q.    UGq David Everatt (uSihlalo futhi umele iGauteng);r.    UNjing Andries Monyeki (umele uMntla Ntshona);s.    UGq Nomuso Mlondo (umele iMpumalanga); kunyet.    noGq Modjadji Malahlela (umele iLimpopo).42.    IKhomishini yeeNkonzo zoMkhosi wezoKhuseloa.    UGq Siphelele Zulu;b.    UGq Ziyaad Essop;c.    U-Adv Nokuzola Gloria Khumalo; kunyed.    noMnu Ian Hugh Robertson.43.    IBhodi yeQumrhu loMzantsi Afrika laMandla eNyukliyaa. UGq.Dr Robert Adam;b. UGq Ramatsemela Masango;c. UMnu Aadil Patel;d. UMnu Bishen Singh;e. UNksz Pulane Kingston;f. UNksz Matlhodi Ngwenya;g. UMnu Jabulani Ndlovu; kunyeh. noNksz Pulane Molokwane;44.    IBhodi yoMhlathuze Watera.    UNksz Thabi Agatha Shange (uSihlalo)b.    UMnu Silas Zwelakhe Hlophe (uSekela-Sihlalo)c.     UGq Purshottamma Sivanarain Reddyd.    UNkskz Nica M Geverse.    UGq Mosidi Makgaef.     UMnu Musa Moses Xulug.    UMnu Bonginkosi Vincent Mshenguh.    UNkskz Amita Baduli.     UNksz Nothando Nonkululeko Mkhizej.     UNksz Gloria Dumisile Biyelak.     UMnu Petros Mzothule Zikalala45.    Ii-CEO zamaQumrhu ezeMfundo noQeqesho kuMacandelo Athile (ii-SETA)a. IBank SETA – UMnu Trevor Rammitlwa;b. IFood and Beverages SETA – UNksz Nokuthula Selamolela;c. IFibre Processing and Manufacturing SETA – UNksz Felleng Yende;d. I-Insurance SETA – UNksz Nadia Starr;e. IServices SETA – UNksz Amanda Buzo-Gqoboka;f. I-Agriculture SETA – UMnu Zenzele Gilbert Myeza; g. IChemical Industries SETA – UMnu Mike Khathutshelo Ramukumba;h. ICulture, Arts, Tourism, Hospitality and Sports SETA – UNksz Keitumetse Lebaka;i. I-Education, Training and Development Practices SETA – UNksz Nombulelo Nxesi;j.    IFinance and Accounting SETA – UNksz Ayanda Pearl Zinhle Mafuleka;k. IHealth and Welfare SETA – UNksz Elaine Brass;l. IPublic Services SETA – UNksz Bontle Portia Lerumo; kunyem. neWholesale and Retail SETA – UMnu Blessing Tom Mkhwanazi.Imibuzo:Nksz Phumla Williams - IsiThethi seKhabhinethi esiliBambela Iselula: 083 501 0139 "
INgxelo yeNtlanganiso yeKhabhinethi yomhla we-13 kweyoMdumba yowama-2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/xh/speeches/statement-cabinet-meeting-13-february-2019-15-feb-2019-0000,"IKhabinethi ibidibene ngoLwesithathu, umhla we-13 kweyoMdumba yowama-2019 eTuynhuis eKapa.A. IMiba enguNdabamlonyeni1.  INtetho engoBume beSizwe (i-SoNA)1.1. IKhabhinethi iyayamkela iNtetho engoBume beSizwe (i-SoNA) kaMongameli uCyril Ramaphosa, nephawula iminyaka engama-25 ukususela iNdibano yeziNdlu eziDibeneyo zePalamente yokuqala kuMzantsi Afrika omtsha wolawulo lwentando yesininzi. Isininzi sabantu baseMzantsi Afrika naso siyamkele le ntetho, neqhubekekayo ukunika ithemba nohlaziyo.1.2. UMongameli uRamaphosa ugxininise kwinkqubela eyenziwe kunyaka odlulileyo. Ukwakhela kwezi zinto zibe yimpumelelo, uMongameli unike amagqabantshintshi ezinto ekufanele kugxilwe kuzo kulo nyaka. Ezo zinto ziquka ukuqhubeka kwamanyathelo okungenelela ukukhawulezisa uhlumo lwezoqoqosho oluza kuxhanyulwa ngumntu wonke nokudala imisebenzi; ukuphucula inkqubo yethu yezemfundo nokuphuhlisa izakhono ukulungiselela ixesha elizayo nokunyusa izinga lokulwa norhwaphilizo nokubanjwa ngobhongwane kukarhulumente.1.3. Kule veki izayo, uMphathiswa wezeMali, uTito Mboweni uza kuba ecacisa isicwangciso sezezimali xa esenza iNtetho yoHlahlo Lwabiwo-mali. AbaPhathiswa ngokusebenzisa uHlahlo Lwabiwo-mali lwamasebe abo, baza kucacisa izicwangciso zabo zomsebenzi eziza kucacisa uluhlu lwezithembiso ebezenziwe kwi-SoNA kaMongameli.1.4.  IKhabhinethi isazibophelele ekuqhubeleni ilizwe lethu ekufezekisweni koMbono wowama-2030 wesiCwangciso soPhuhliso seSizwe (i-NDP), esisicwangciso esisisikhokelo sokulwa indlala nokunciphisa ukungalingani nentswela-ngqesho kweli lizwe ngowama-2030.2. INdibano yase-Afrika yezeMigodi2.1. UMzantsi Afrika usingathe ngokuyimpumelelo iNdibano yama-25 yezeMigodi engoTyalo-mali e-Afrika ebanjwa qho ngonyaka, neyiyeyona ndibano inkulu yabadlali-ndima ababalulekileyo nabathathi-zigqibo kwezemigodi ehlabathini. Ngelinge lokutsala utyalo-mali kwezemigodi, le Ndibano yalo nyaka ibanjwe phantsi komxholo othi: “UkuQhubela Phambili uPhuhliso lwezoQoqosho oluZinzileyo lwe-Afrika”.2.2. IKhabhinethi iyakwamkela ukutyikitywa kwesivumelwano sabadlali-ndima ababalulekileyo kwezemigodi. Esi sivumelwano siza kudlala indima ebalulekileyo ekukhuthazeni utyalo-mali oluthe ngqo lwamazwe angaphandle kumacandelo awohlukeneyo oshishino lwezemigodi.2.3. URhulumente, ngesiCwangciso sokuSebenza soMgaqo-nkqubo wezoShishino (i-IPAP) seSebe lezoRhwebo noShishino (i-dti), uchonge icandelo lezokuxhamlisa kwezemigodi njengecandelo elinenqwaba yamathuba anokusetyenziswa ngabatyali-zimali ukukhulisa icandelo lezemigodi. Oku kunika amathuba amahle okwenza igalelo ekukhuliseni uqoqosho lweli lizwe, ukudala imisebenzi, ukuzisa iinguqu nokulwa indlala.  3. U-Eskom3.1. UMphathiswa wamaShishini kaRhulumente uPravin Gordan wazise iKhabhinethi ngezigano zokuqhawuka nokucima kombane kwakutsha nje okuchaphazele uqoqsho kweli lizwe jikelele. Oku kuphazamiseka kube nempembelelo embi kakhulu kumakhaya aseMzantsi Afrika noqoqosho.3.2. Ubonelelo lwezamandla lwaseMzantsi Afrika luhleli lubaluleke ngokukodwa kwaye le meko yakwa-Eskom ibeka eli lizwe emngciphekweni omkhulu . Le ngxaki yakwa-Eskom ingaphazamisa uzinzo lwezezimali noqoqosho lweli lizwe. Ukohlulwa ngobuchule kuka-Eskom abe ngamacandelo amathathu awohlukeneyo angamaShishini kaRhulumente apheleleyo – elokuphehlwa kombane; elokuthunyelwa kombane kwizikhululo; nelokunikezelwa kombane eluntwini – kuyafuneka kuzinzo lwethuba elide lweli ziko lobonelelo-mbane nakwilizwe.3.3. Ukuhlangabezana nale meko yakutsha nje, uMongameli uRamaphosa uchonge iKomiti eKhethekileyo yeKhabhinethi emalunga no-Eskom ekhokelwa nguSekela-Mongameli neyenziwa ngaba baPhathiswa: owamaShishini kaRhulumente; owezaMandla; owezeMmali; owezoThutho; owoKhuseleko lweLizwe nowezobuPolisa. Le komiti iza kusebenza ngemiba ka-Eskom mihla le ize inikezele iingxelo zemihla ngemihla kuMongameli malunga namanyathelo adinga ukuthathwa ukuqinisekisa ukuba akukho zingxaki zokucinywa kombane.3.4. Eli qela kulindeleke ukuba lidibane nabo bonke abadlali-ndima ababalulekileyo ukunceda ukubuyisela uzinzo kweli ziko lobonelelo-mbane nokuqulunqa umkhomba-ndlela ngeli xesha liqinisekisa ukuba kukho iindleko ezincinci zezoqoqosho kubathengi nabahlawuli berhafu.4. Ilungelo lokuvota4.1. IKhabhinethi ivuyisana nabo bonke abantu baseMzantsi Afrika, ingakumbi ulutsha kunye nabo baza kuvota okokuqala, abathe bathatha inxaxheba kwiveki yokugqibela yokubhalisela ukuvota ngomhla wama-26 nowama-27 kweyoMqungu yowama-2019 phambi kokuba ilizwe lethu libambe unyulo lwesithandathu lwentando yesininzi lwesizwe nolwamaphondo ngomhla we-8 kuCanzibe wowama-2019.4.2. IKhabhinethi imema bonke abavoti abafanelekileyo ukuba balisebenzise ngokufanelekileyo ilungelo labo kwaye ikwabongoza abantu baseMzantsi Afrika abangekabhaliseli kuvota, ukuba babhalise kwii-ofisi zeKhomishini yezoNyulo eziMeleyo (i-IEC) ezivulwe kweli lizwe jikelele. Kanti unakho nokuzijonga ukuba ukubhalisele na ukuvota ngokuthumela i-SMS kunye nenombolo yakho yesazisi kwa-32810 (yi-R1.00 i-SMS) okanye fakela i-app yasimahla ye-IEC yomnxeba ophathwayo eyenzelwe abavoti uze uyisebenzisele ukukhangela iinkcukhacha zakho zokubhalisa.  4.3. Ukususela mhla eli lizwe lafumana inkululekolaze lalawulwa ngokwentando yesininzi, siye sakha ulawulo lwentando yesininzi olusekelwe kumgaqo-siseko oluqhuba kakuhle kakhulu ngamaziko aqinisekisa ngamalungelo wethu angundoqo. Ukongeza apho, kufezekiswe iinkqubo zokuguqula ngendlela ethile uqoqosho nokuhlangabezana nemingeni yethu emininzi yezentlalo noqoqosho. Unyulo oluzayo lithuba kwisizukulwana esitsha sabantu abatsha baseMzantsi Afrika ukuba basebenzise ilungelo labo lokuvota, baze babe nelizwi kwingomso labo nakwelelizwe lethu.5. Ukubhaqwa kwe-oli negesi ngabakwaTotal5.1. Njengenxalenye yelinge lesizwe lokukhulisa uqoqosho nokudala imisebenzi, urhulumente – ngephulo i-Operation Phakisa loQoqosho lwaseLwandle – uza kubaphambili kumalinge okuvula amathuba kwicandelo le-oli negesi leli lizwe ukwenzela uhlumo notyalo-mali. UMzantsi Afrika unemithombo enokuthwala imiphanda ezibhiliyoni ezilithoba ze-oli nama-60 e-tcf (i-trillion cubic feet) okanye igesi eselwandle elingana neebhiliyoni ezili-11 zemiphanda ye-oli.       5.2. IKhabhinethi iyakubulela ukufunyanwa kwegesi elwandle yinkampani ye-oli yakwa-Total enokuba yimiphanda eyibhiliyoni, nezakukhulisa kakhulu  umthamo we-oli negesi kweli lizwe.5.3. Le gesi ibhaqwe yile nkampani emva kokugrumba kummandla wase-Brulpadda e-Outeniqua basin, ekumgama ozikhilomitha ezimalunga ne-175 kunxweme lwaseMzantsi Afrika.6. ISeshoni eQhelekileyo yama-32 yeMbumba ye-Afrika (i-AU)6.1. IKhabhinethi iyavuyisana nokuchongwa kukaMongameli uRamaphosa njengoSihlalo we-AU ngowama-2020. Uza kuthatha iintambo kuMongameli wase-Egypt u-Abdel Fattah el-Sisi, osebenzela ixesha lakhe lonyaka wama-2019 ngoku.6.2. UMongameli uRamaphosa ebekhokela igqiza loMzantsi Afrika eliya kwiSeshoni yama-32 eQhelekileyo yeNdibano yeeNtloko zemiBuso nooRhulumente ze-AU, ebibanjelwe e-Addis Ababa, eFederal Democratic Republic of Ethiopia ukususela ngomhla we-15 kweyoMqungu ukuya kweye-11 kweyoMdumba yowama-2019, phantsi komxholo othi, “iiMbacu, abaBuyayo kunye naBantu abangemaKhaya abangaPhakati Emazweni: Sifuna iziSombululo zeXesha eliDe kwiNgxaki yokuFuduswa kwaBantu ngokuNyanzelisa e-Afrika”. Oku kunike ithuba lokuba kugwadlwe kuze kulungiswe ezo zinto zinguyena nobangela wengxaki yokufuduswa kwabantu benziwe iimbacu e-Afrika.    6.3. UMzantsi Afrika ungenise iLeta yokuGunyaziswa ngokuseMthethweni kweSivumelwano soMmandla woRhwebo oKhululekileyo weLizwekazi le-Afrika (i-AfCFTA) kule ngqungquthela. Imiba ekuxoxwe ngayo iquka ukuhlaziywa kweziko nokuxhaswa ngezimali kwalo mbutho welizwekazi; uXolo noKhuseleko kweli lizwekazi; uphuhliso olunxulumene ne-(AfCFTA); neengxoxo ngesivumelwano esitsha sentsebenziswano phakathi kwamazwe aphuhlayo ase-Afrika, e-Caribbean ne-Pacific kunye neManyano yamaZwe aseYurophu (i-EU) emva kowama-2020.6.4. Apha ekuhambeni kwalo nyaka, uMongameli uRamaphosa ukwalindeleke ukuba athathe isikhundla sokuba ngusihlalo weKomiti yeeNtloko zoMbuso nezoRhulumente base-Afrika malunga nokuGuquka kweSimo seZulu (i-CAHOSCC). I- CAHOSCC yasekwa ngowama-2009 yiNdibano Enkulu ye-AU yeeNtloko zemiBuso nezoRhulumente ukuba ikhokele uMbono oFanayo we-Afrika malunga nokuGuquka kweSimo seZulu kwiingxoxo ezingokuguquka kwesimo sezulu kwihlabathi jikelele.6.5. Xa uMongameli uRamaphosa ebamba iintambo zokuba ngusihlalo, uza kusebenza nezinye iintloko zemibuso ukuqinisekisa ukufezekiswa okuyimpumelelo kweSivumelwano sase-Paris esiyimbali ukuthomalalisa nokuziqhelanisa neemeko zeli xesha lokuguquka kwesimo sezulu. Nge-CAHOSCC, i-Afrika iza kwenza igalelo elincomekayo kumalinge ehlabathi okwehlisa izinga lokukhupha umoya ongcolileyo kunye nophuhliso oluza kukwazi ukumelana nokuguquka kwesimo sezulu.7. IMfundo ePhakamileyo7.1. IKhabhinethi ithi tutwini kusapho nabahlobo bomfundi weDyunivesithi yobuChwephetshe yaseThekwini (i-DUT), uMlungisi Madonsela. Ukuphazanyiswa kokufunda nokuvalwa kwamaziko emfundo ephakamileyo, ingakumbi kwiphondo laKwaZulu-Natal, nokuthe kwakhokelela ekuswelekeni kalusizi kwalo mfundi, kuxhalabisa kakhulu.7.2. IKhabhinethi ibongoza bonke abadlali-ndima ukuba bayisombulule ngoxolo imiba edinga ukusonjululwa. Ilizwe lethu lidinga ulutsha olufundileyo ukuba lwenze igalelo kuphuhliso lwethu.7.3. Urhulumente, ngeSebe leMfundo ePhakamileyo noQeqesho, uncedisa amaziko emfundo ephakamileyo apho kukho imingeni khona. UMphathiswa weMfundo ePhakamileyo noQeqesho uNaledi Pandor uyalele abalawuli beSkimu soNcedo lwezeZimali saBafundi seSizwe (i-NSFAS) ukuba bakukhawulezise ukuphendula zonke izikhalazo nemibuzo yabafundi.8. Ukunqanda ukwanda kwesifo sochwane nenyebethu (FMD)8.1. Ukukhusela impilo yesizwe, iKhabhinethi ixolile ngamanyathelo namaphulo okungenelela athathiweyo ukunqanda ukunwenwa kwesifo sochwane nenyebethu (i-FMD) kwisiThili saseVhembe, eLimpopo. ISebe lezoLimo, amaHlathi nezokuLoba, ndawonye kunye noMbutho weNyama eBomvu kunye nabanye abadlali-ndima ababalulekileyo, basebenza kunye ukusombulula lo mba ngendlela edibeneyo.8.2. Utofo luqale ngomhla we-14 kweyoMqungu yowama-2019, kwiinkomo zeelali ezichaphazelekayo, kwakunye neenkomo ezikummandla wama-20 eekhilomitha ezingqonge iilali ezichaphazelekayo. Ukuza kutsho ngoku, inani leenkomo esezitofiweyo liphelele lingaphezulu kwama-10 000; ziyaphawulwa ukuzahlula kwezinye.9.  Ngqungquthela yezemiBboniso-bhanyabhanya yaseMzantsi Afrika9.1. Icandelo lezemiboniso-bhanyabhanya laseMzantsi Afrika libonwa njengelinegalelo kuhlumo lwezoqoqosho nokudala imisebenzi eMzantsi Afrika. Icandelo lsiphiwo sokuyila nezenkcubeko, ingakumbi icandelo lemiboniso-bhanyabhanya, likwadlala indima enkulu ekuphuhliseni ibali elimyoli loMzantsi Afrika nokwenza igalelo kumalinge okwakha isizwe nokukhuthaza ukuhlalisana ngoxolo koluntu.9.2. Ngokuhambelana nale ndlela, iKhabhinethi iyayamkela iNgqungquthela yokuqala yezemiBoniso-bhanyabhanya yaseMzantsi Afrika, ebibanjelwe eRhawutini ukususela ngomhla we-4 ukuya kowe-5 kweyoMdumba yowama-2019 phantsi komxholo othi: “Inguqu nobuchule bokuyila kwiCandelo lezemiBoniso-bhanyabhanya waseMzantsi Afrika/iCandelo lokuBonwayo nokuManyelwayo kunye nobuXhaka-xha bobuChwepheshe Bale Mihla(i-4IR). Ingaba silulungele na olu tshintsho?”9.3. Iziphumo zale ngqungquthela kulindeleke ukuba zenze igalelo ekudaleni imeko eyenza ukuba kube lula ukuba eli candelo libe nempumelelo. Urhulumente usazibophelele ekuxhaseni ngemali iiprojekthi ngokusebenzisa iQumrhu loPhuhliso lwezoShishino (i-IDC) kunye ne-dti.B. Izigqibo zeKhabhinethi10. Uhlalisana ngoxolo nokwakha isizwe10.1. Nangona umninzi umsebenzi owenziwe sesiI sizwe sethu  ukususela ngowe-1994, imiqobo engasekelwanga kwingqiqo ebubuhlanga, umahluko phakathi kwabantu ngokofumana kweepokoto nangokwenkcubeko isaqhubeka nokusiphazamisa kumalinge esiwenzayo. Kule meko, iKhabhinethi iwuvumile uMbono wePolitiki, onika ingcaciso ngemithetho kunye nomgaqo-nkqubo ukuxhasa ngokubanzi amaphulo akhuthaza ukuhlalisana ngoxolo nokwakha isizwe. 10.2. Le nkqubo-sikhokelo iza kuba negalelo elimandla ekufezekisweni kweenjongo ze-NDP eziquka oku: “isizwe esimanyeneyo nesinabantu abahlalisana ngoxolo ayizonjongo zesizwe kuphela; zikwa yindlela yokuncothula indlala.”.10.3. Onke amacandelo esizwe ayakhuthazwa ukuba axhase lo mgaqo-nkqubo ngokuzisebenzisa ngempumelelo ezo ndawo sahlukene ngazo nokwakha isizwe esilungisa umonakalo owenziwa ngumbuso wobukoloniyali nocalucalulo.10.4. ISebe lezobuGcisa neNkcubeko liza kubamba iNgqungquthela yeSivumelwano sezeNtlalo ekupheleni kweyoKwindla yowama-2019 eRhawutini apho amacandelo awohlukeneyo esizwe – aquka imibutho yoluntu, imibutho yabasebenzi, icandelo lezoshishino, izifundiswa neengqondi, icandelo lezenkolo nelamajelo eendaba – aza kuzibophelela kwiphulo lokukhuthaza ukuhlalisana ngoxolo nokwakha isizwe. Iindibano zokufakana imilomo namacandelo ahlukeneyo  ziza kubanjwa kweyoMdumba naphakathi kweyoKwindla yowama-2019.C. ImiThetho esaYilwayo11. UmThetho-siHlomelo oYilwayo wezaBantwana wowama-201911.1. IKhabhinethi ikwamkele ukungeniswa koMthetho-siHlomelo oYilwayo wezaBantwana wowama-2019 ePalamente ukomeleza umsebenzi wesizwe sethu wokukhusela amalungelo wabantwana.11.2. Ngowama-2017 iCentre for Child Law  yamangalela ezinkundleni iSebe loPhuhliso loluNtu ngenxa yezicelo ezininzi zabantu abafuna ukuthatha abantwana babakhathelele ngegunya lenkundla.11.3. INkundla ePhakamileyo iyalele uMphathiswa woPhuhliso loLuntu ukuba, phakathi kokunye, alungiselele kwaye avelise phambi kwePalamente izihlomelo ezifunekayo zoMthetho wezaBantwana, wowama-2005 (uMthetho onguNombolo 38 wowama-2005) kunye okanye noMthetho weziBonelelo zikaRhulumente, wowama-2004 (uMthetho onguNombolo 13 wowama-2004) uze necebo elisemthethweni ukuze kulungiswe le ngxaki yezicelo ezininzi ezingekathathelwa ingqalelo.11.4. Bonke abantwana kufanele baxhamle iinkonzo ezinjongo zazo ikukuqinisekisa ukuba bakhuselekile, bayakhathalelwa futhi bayakhuselwa; kunye nenkqubo yezibonelelo zikarhulumente esebenza kakuhle. Kukho iindawo ezininzi eqhwalela ngazo le nkqubo ikhoyo yokukhathalelwa nokukhusela abantwana. Lo Mthetho usaYilwayo phakathi kokunye, ulungisa, imingeni emalunga nokubonelela nolawulo lwenkathalelo enikezwa ngegunya lenkundla, neminye imiba emalunga nenkathalelo yabantwana neyokhuselo.D. Imisitho esezayo12. INgqungquthela yoQoqosho oluQhutywa nge-Intanethi12.1. Ukutshintshela kwehlabathi kubuchwepheshe obusekwelwe kubuxhaka-xhaka bobuchwepheshe bale mihla (i-4IR)kuza namathuba amatsha okwakha isizwe sethu noqoqosho lwalo. Ukuze eli lizwe lihlale lihamba phambili kwizinto ezenzekayo kwicandelo lezobuchwepheshe bale mihla, liza kusingatha iNgqungquthela yoQoqosho oluQhutywa nge-Intanethi kweyoKwindla yowama-2019.12.2. Le ngqungquthela iququzelelwe  yi-4IR South Africa (i-4IRRSA), ngentsebenziswanoneSebe leziSeko zoNxibelelwano neeNkonzo zePosi, u-Telkom, iDyunivesithi yase-Witwatersrand, iDyunivesithi yaseRhawutini neDyunivesithi iFort Hare.12.3. I-#4IRSA ineenjongo zokulungisa imingeni uMzantsi Afrika ojongene nayo ngeXesha lobuXhaka-xhaka bobuChwepheshe Bale Mihla khona ukuze eli lizwe ligwadle amacebo avakalayo nangawomntu wonke okumelena nale mingeni sijongene nayo.13. IiMbasa zamaJelo eeNdaba zoMbutho woPhuhliso lwaMazwe aseMazantsi e-Afrika (SADC) zowama-201913.1. Njengenxalenye yokukhuthaza ukudibana, intsebenziswano nokuhlonipha ukugqwesa kumsebenzi wokucholachola nokupapasha iindaba kulo mmandla, amajelo eendaba aseMzantsi Afrika amenyiwe ukuba afake izicelo zabo ezinamagama oonondaba abafuna ukuba babesethubeni elihle lokuphumelela imbasa kukhuphiswano  lweeMbasa zamaJelo eeNdaba e-SADC zowama-2019 ngomhla wama-28 kweyoMdumba 2019. Ezi mbasa zikwimacandelo la maphepha-ndaba abhaliweyo ephepheni,  elikanomathotholo, elikamabona-kude kunye nelokuthathwa nokupapashwa kwemifanekiso.E. Imiyalezo14. Uvelwano14.1. IKhabhinet nayo njengoMongameli uRamaphosa nabantu baseMzantsi Afrika idlulisa amazwi ovelwano kwiintsapho nabahlobo babafundi abaye basweleka emva kokuwelwa yibhulorho eyindlela yokuhamba kwisikolo i-Hoërskool Driehoek e-Vanderbijlpark ngoLwesihlanu, umhla woku-1 kweyoMdumba yowama-2019. IKhabhinethi ikwanqwenela abo bonzakeleyo ukuba baphile ngokukhawuleza.15. Ukuvuyisana15.1. IKhabhinethi iye yavuyisana:neSoweto Gospel Choir ngokwenza uMzantsi Afrika ukuba uzingce kwakhona emva kokuphumelela imbasa ye-Grammy ngelona cwecwe lomculo ligqwesileyo ehlabathini. Eli qela liphumelele ngecwecwe lalo elithi, Freedom – renditions of well-known liberation struggle songs. Le yiMbasa ye-Grammy yesithathu yale kwayara.neBhanki yoPhuhliso yaseMaZantsi e-Afrika (DBSA) ngokuphumelela iMbasa yeNkqubo yezaMandla aHlaziyiweyo yase-Afrika kwiziko elizinze e-London, i-Project Finance International. I-DBSA ihlonitshwa ngobuchule bokuxhasa ngezezimali iiprojekthi zezamandla ahlaziyiweyo ezili-14 kwiNkqubo yezaMandla aHlaziyiweyo yabaBoneleli-mbane abaZimeleyo beli lizwe.noosonzululwazi ababini abaphumelele iimbasa ehlonitshwa jikelele i-AU Kwame Nkrumah ngokuGqwesa kwezeNzululwazi ngowama-2018 e-Addis Ababa, e-Ethiopia ngomhla we-11 kweyoMdumba yowama-2019:noNjing Aletta Schutte ngokuphumelela ibhaso lommandla eliyimali eyi-US$20 000 looSonzululwazi baseTyhini kwicandelo lweNzululwazi ngoMhlaba. UnguNjingalwazi weNzululwazi yokuSebenza kwaMalungu oMzimba (i-Physiology) kwiiDyunivesithi yoMntla Ntshona. UNjing Schutte wenze izifundo ze-SARChI ezingokuBhaqwa nokuThintelwa kwangeThuba kweSifo seNtliziyo e-Afrika, ekwangusihlalo wophando-nzulu oluxhaswa ngezimali liSebe lezeNzululwazi nobuChwepheshe (i-DST). Uphando-nzulu lwakhe lugxile kwihayihayi nendlela engena ize ikhule ngayo kubantu base-Afrika.       noNjing uDavid Mark Richardson ophumelele imbasa yelizwekazi ezi-US$100 000 yodidi lweNzululwazi ngoMhlaba. UnguNjingalwazi oyiNgcali eGqibeleleyo nge-Ecology kwiDyunivesithi yaseStellenbosch, ekwanguMlawuli we-DST-National Research Foundation Centre of Excellence for Invasion Biology. Uphando-nzulu lwakhe lungokuqonda imiba emalunga nokungenelela kwezityalo ezingezonkulelane.neqela lebhola ekhatywayo laseMzantsi Afrika labaminyaka ingaphantsi kwama-20, Amajita, ngokuphumelela ilungelo lokuya kuthatha inxaxheba kwiNdebe yeHlabathi ye-FIFA yabangaPhantsi kwama-20 eminyaka (FIFA Under-20 World Cup), neza kubanjelwa ePoland kwekaCanzibe yowama-2019. Amajita azibekele indawo emva kokudlulela kumdlalo ophambi kowamagqibela kankqoyi weNdebe yoMbutho weBhola eKhatywayo yase-Afrika yabangaPhantsi kwama-20 eminyaka (Confederation of African Football Under-20 Africa Cup of Nations) eqhubeka e-Niger ngoku.  Imibuzo:Phumla Williams – iBambela leSithethi seKhabhinethi (GCIS)Iselula: 083 501 0139"
INgxelo yeNtlanganiso yeKhabhinethi yomhla wama-27 kweyoMdumba wowama- 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/xh/speeches/statement-cabinet-meeting-27-february-2019-28-feb-2019-0000,"INgxelo yeNtlanganiso yeKhabhinethi yomhla wama-27 kweyoMdumba wowama- 2019 eTuynhuys eKapaA. Imiba engundaba-mlonyeni1. INtetho yoHlahlo Lwabiwo-mali yowama-20191.1 IKhabhinethi iyayamkela iNtetho yoHlalo Lwabiwo-mali ibisenziwa nguMphathiswa wezeMali uTito Mboweni ePalamente eKapa ngoLwesithathu, umhla wama-20 kweyoMdumba 2019, njengesicwangciso-sikhokelo esibeke uMzantsi Afrika kwindlela apho sonke siza kukwazi ukuhlaziya nokwakha ngokutsha uqoqosho lweli lizwe lutsho lube loluxhanyulwa ngumntu wonke noluqhuba kakuhle.  1.2 INtetho yoHlahlo Lwabiwo-mali izalisekisa izithembiso ezazenziwe nguMongameli Cyril Ramaphosa ngethuba esenza iNtetho engoBume beSizwe (i-SoNA) ePalamente, eKapa ngomhla wesi-7 kweyoMdumba 2019. 1.3 IKhabhinethi iyawaxhasa amaphulo ahlukeneyo, aquka nokuphungula isixa-mali esihlawulelwa imivuzo yabasebenzi bakarhulumente, ukuze sikwazi ukuba sibe nemali eselugcinweni ukulungiselela ukuba kubekho uzinzo kwizimali zikarhulumente. IKhabhinethi iyakuxhasa ukubekwa kwemiqathango engqingqwa eza kukhapha imali eza kunikwa u-Eskom ukuze kuncedwe eli zikolo likwazi ukuguqulwa litsho libe liqumrhu elizinzileyo. 1.4 Sonke sinayo indima esinokuyidlala kumaphulo okukhulisa uqoqosho lweli nokudalela abantu bakuthi imisebenzi. Ukukwazi ukuphumela kwiinzima eziyintsalela karhulumente wocalu-calulo kuthetha ukuba kufuneka sisebenzisane norhulumente siphumeze iinkqubo zakhe, sikhulise size sitsalele kweli lizwe abatyali-mali bamazwe angaphandle abaninzi.2. Umba ka-Eskom2.1 IKhabhinethi ifumene ingxelo kuSekela-Mongameli uDavid Mabuza engomsebenzi weKomiti eKhethekileyo eHlangeneyo yeKhabhinethi ejongene nomba ka-Eskom eyayisekwe ngenxa yengxaki yokucima kombane obekusanda ukwenzeka kunye neziphumo ezibi zoku kuqoqosho lweli lizwe. Amalinge karhulumente alungelelanisiweyo okuzisa uzinzo kwizimali, imisebenzi kunye namacandelo ahlukeneyo ka-Eskom aqhuba kakuhle.2.2 Le Komiti yeKhabhinethi iKhethekileyo ikhokelwa nguSekela-Mongameli Mabuza iquka uMphathiswa wamaShishini kaRhulumente, owezaMandla, owezoThutho, owezeMali, owezamaPolisa kunye nowoKhuseleko lweLizwe. Iza kubeka phantsi kweliso imeko yombane yeli lizwe yonke imihla.2.3 Ngokuhambelana nesithembiso sikaMongameli Ramaphosa sokuba amacebo karhulumente okusabela kule ngxaki yokucima nokumka kombane kufuneka aquke wonke umntu futhi onke amahlakani abonisane ngayo, uMphathiswa wamaShishini kaRhulumente kunye noSihlalo webhodi ka-Eskom bebebambe intlanganiso yabo yokuqala yokutshayelela kunye nezikhulu zemibutho emithathu yabasebenzi esezincwadini zika-Eskom, icandelo lemigodi yamalahle kunye neengcali zecandelo lobunjineli.2.4 Le ntlanganiso ibibanjwe nemibutho yabasebenzi inike ingxelo ngeengxaki ezambethe icandelo lika-Eskom lemisebenzi kunye nelezeenkqubo zokuphehla umbane, elezicwangciso zokukhanda nokulungisa kunye nokucinywa kombane okungakhange kucetywe. Le ntlanganiso isetyenziswe njengesikhokelo sendlela eziza kuqhutywa ngayo iintlanganiso ezizayo. Umba wokwahlula-hlulwa kuka-Eskom nawo ugwadliwe, kwaye onke amaqela aye avumelana ukuba kufuneka kubanjwe ezinye iintlanganiso ukuze sicaciswe kakuhle esi sicwangciso kunye nokuthethwa koku kwahlula amacandelo ka-Eskom abe ngamaqumrhu azimeleyo amathathu.2.5 Icandelo lemigodi yamalahle libizelwe entlanganisweni phantsi kweBhunga leziMbiwa loMzantsi Afrika (i-MINCOSA). Kule ntlanganiso kuye kwaphakanyiswa umba ophathelene nomthamo okhoyo wamalahle, iindleko kunye nendlela abekwa ngayo amaxabiso, kunye nomgangatho wamalahle athengiselwa u-Eskom.2.6 Ezinye iintlanganiso bezibanjiwe necandelo lezobunjineli, phantsi kweBhunga lobuNjineli laseMzantsi Afrika (i-ECSA). Onke amacandelwana eengcali zobunjineili ebemelwe yimibutho yawo enamalungu ayinxalenye yayo ngokuzithandela, kuquka noMbutho weSizwe weeNjineli eziNtsundu (i-National Association of Black Engineers).2.7 U-ECSA unike ingxelo ecacisa iingxaki ezambethe u-Eskom waze wanika neengcebiso ngendlela ekunobandakanywa ngayo izifundiswa ezikumaziko emfundo ephakamileyo kunye namagcisa azingcali kumalinge angxamisekileyo afunekayo ukuze kuphuculwe indlela umbane ophehlwa uze uthunyelwe ngayo kubasebenzisi bawo.2.8 I-MINCOSA kunye ne-ECSA ziza kunceda urhulumente amisele iQela lika-Eskom lokuHlaziywa kweMisebenzi yobuChule neyokuLungiswa kuka-Eskom eliza kubhengezwa kungekudala .3. Amandla ahlaziyekayo3.1 IKhabhinethi iyasixhasa isibhengezo esenziwe nguMphathiswa wezaMandla uJeff Radebe esinika ingcaciso ngesizathu esibangela ukuba kusetyenziswe amandla ahlaziyekayo njengelinge lokuthintela umonakalo ombi owenziwa zizibaso zendalo (i-fossil fuel) ezifana ne-oli namalahle.3.2.   Amandla asisiseko esingundoqo esiza kunceda kumalinge oMzantsi Afrika okukhulisa uqoqosho nentlalo kunye nophuhliso. IsiCwangciso soPhuhliso seSizwe (i-NDP) sithi uMzantsi Afrika uza kufuna umbane ohlaziyekayo ozimegawathi ezingama-20 000 ngowama-2030. INkqubo yokuThengwa kwaMandla aHliziyekayo kubaPhehli baMandla Abazimeleyo ibe negalelo elihle kuqoqosho, amaphulo okudala imisebenzi, kuphuhliso loluntu, ukuzisa iinguqu kuqoqosho kunye noguqu-guquko lwemozulu.3.3.   Nangona uMzantsi Afrika uqhubeleka nokuba negalelo elimandla kumalinge ehlabathi okuphungula isisi esingcolisa indalo esingena emoyeni kunye nophuhliso olukwaziyo ukumelana neemeko zezulu ezimbi, urhulumente usazimisele ekuqinisekiseni ukuba inkqubo yokutshintshela kumandla angeyongozi kokusingqongileyo kwilixa elizayo iqhutywa ngendlela enenkathalo nesekelwe kubulungisa.3.4.   Kutshanje iQumrhu leBhanki yeHlabathi belibambe iNkomfa yoMzantsi Afrika yaMandla aHlaziyekayo kunye neeNkqubo zokuGcina Amandla, eKapa, ngomhla wama-25 ukuya kowama-26 kweyoMdumba 2019 phantsi komxholo othi: ""IiBetri, ukuGcina Amandla kunye neNgomso eliHlaziyekayo - Sisingise kwiNkqubo yaMandla aHlaziyekayo aLawuleka ngokuPheleleyo"". Abathunywa abaphuma kwicandelo lombane, lezezimali, amaziko okuphehla umbane, elazabalawuli, urhulumente kunye nezifundiswa bagwadle ngobuchwepheshe kunye nezinto ezintsha ezikhoyo kwicandelo lezamandla eziquka imiba enxulumene nemigaqo-nkqubo, imithetho elawulayo, izimali, ushishino, ubuchwepheshe, iinkqubo zekhompyutha, uyilo, amanqanaba nemigangatho efunekayo ukuze kukhuliswe amandla ahlaziyekayo.3.5.   Amandla ahlaziyekayo kunye nobuchwepheshe bokugcina amandla ayasinceda ukuze sikwazi ukuguqula umbane ube ngamandla aze agcinelwe ukusetyenziswa kwilixa elizayo xa efuneka. Iinkqubo zokugcina amandla zilwa ingxaki yokuba kufuneka kusoloko kukho amandla okulalelisela aselugcinweni asuka kumaziko okuphehla umbane asebenza ngamalahle okanye ngegesi, ngolo hlobo kuphungulwe imisi engcolisa umoya ekhutshwa leli candelo lamandla kuze kuliwe ingxaki yokuguqu-guquka kwemozulu.4. Inkqubo yeMimandla eKhethekileyo yezoQoqosho (ii-SEZ)4.1 IKhabhinethi iyakubulela ukuthenjwa koqoqosho lweli ngabatyali-mali beli kunye nabangaphandle okubonakele ngotyalo-mali olwenziwe kuMmandla woPhuhliso lwamaShishini waseSaldanha Bay (i-SBIDZ), oya ukhula usiba liziko elikumgangatho wehlabathi elisenxwemeni nelirhweba ngeemveliso zaselwandle. Oku kuyinxalenye yeNkqubo ye-SEZ yeSebe lezoRhwebo noShishino.4.2 Ukuvulwa kwe-SEZ kulo lonke eli kuphelisa ingxaki esukela kwindlela umhlaba owawucandwa ngayo yokuba amathuba amaninzi oqoqosho abe kwiindawo ezimbalwa ezithile kweli lizwe.4.3 Ukususela oko zaqaliswa ezi SEZ, zibe negalelo elimandla ekutsaleni utyalo-mali oluvela kumazwe angaphandle olufana nesivumelwano sotyalo-mali oluzibhiliyoni zeerandi ezintathu esisanda kutyikitywa kutsha nje e-SBIDZ.4.4 Amaphulo otyalo-mali ase-SBIDZ alindelekileyo aquka amahlanu ubuncinane aza kugalela imali ezibhiliyoni zeerandi eziyi-2.4 eza kunceda i-SBIDZ ngoku nakweli thutyana lizayo, xa igqityiwe i-SBIDZ.5. Ukufakelwa kwamanzi 5.1 IKhabhinethi iyayamkela iMzimvubu Water Project, esisiseko sophuhliso sale mihla esikwilali yasEsiqhungqwini kuTsolo, phantsi koMasipala weNgingqi waseMhlontlo eMpuma Koloni, njengomzekelo wendlela urhulumente aqhubeka ngayo nokwanezisa iimfuno zoluntu ngoku nangona uMzantsi Afrika ulilizwe elinengxaki yokunqongophala kwamanzi.5.2 Ukugqitywa kweprojekthi yamanzi efana nale kudala imisebenzi futhi kuqinisekisa ukuba kukho amanzi aselwayo aza kusetyenziswa emakhaya nakumashishini. 5.3 Ukususela oko eli lizwe lalawulwa ngumbuso wentando yesininzi mninzi umsebenzi osele wenziwe ukuqinisekisa ukuba abantu bayazifumana iinkonzo ezisisiseko ezifana namanzi acocekileyo. Amakhaya amalunga nama-90% ngoku afakelwe amanzi aphuma empompeni.  6. Ukhuseleko ezikolweni6.1 IKhabhinethi izigxeka kabukhali iziganeko zokuvuyelela, ukukhuthuza kunye nezobundlobongela ezenzeka kwizikolo ezithile kweli lizwe. Abantwana bethu bafuna iindawo ezikhuselekileyo zokufunda ke ngoko sihlaba ikhwelo kubafundi, ootitshala, abazali kunye nabagcini-bantwana ukuba basebenzisane ukukhusela abantwana bethu ekuhlaleni, eziqwini zabo nangokwasemphefumlweni.  6.2 IKhabhinethi iwuqhwabela izandla uMbutho wamaPolisa oMzantsi Afrika (i-SAPS) ngokubamba ngokukhawuleza abarhanelwa abakrokrelwa ukuba bebekhona ngethuba kulingwa ukuqweqwedisa imoto esikolweni sase-Edenvale eGauteng.  6.3 IKhabhinethi yenza isicelo esisodwa kumaqumrhu olawulo lwezikolo (ii-SGB) ukuba ahlole iziseko ezingundoqo ezikhoyo ngoku kwizikolo zawo ukuze kuqinisekiswe ukuba izakhiwo zesikolo zikhuselekile, zilungiswa rhoqo kwaye zikwimeko ekulungeleyo ukufunda.7. Imikhutyana engamkelekanga eyenziwa zezinye iinkokeli zenkolo7.1 IKhabhinethi yothusiwe zingxelo zakutsha nje zamajelo eendaba ngemikhutyana ethile engamkelekanga eyenziwa zinkokeli zenkolo ezithile. Umzekelo woku sisiganeko sakutsha nje apho kuthiwa umfundisi othile uvuse umntu ekufeni. Ezinye iziganeko ezikumila kunje ezikhe zenzeka kwezinyangana zidlulileyo, ziquka ukutshiza abakhonzi ngezibulala-zinambuzane ezinobungozi kunye nokubaseza ipetroli, ukubatyisa iimpuku nengca, phakathi kwezinye izinto.7.2 Abantu baya ezinkonzweni kuba befuna ukuphiliswa emoyeni nokomelezwa ngokwasengqondweni, ingakumbi xa bekwiimeko ezinzima nezibuhlungu. IKhabhinethi ihlaba ikhwelo kubo bonke abantu ukuba basebenzisane ukuze kupheliswe le mikhuba ilahlekisa abantu bakuthi abazisokelelayo futhi ibeka nobomi babo ebungozini. Ii-arhente zogcino-mthetho kufuneka zingenelele apho kukho abantu abaphula umthetho bakugqiba basithele ngenkonzo. IKhabhinethi iqaphele nokuba iKhomishini yokuKhuthazwa nokuKhuselwa kwamaLungelo Abantu eNkcubeko, eNkolo naweeLwimi (i-CRL Rights Commission) iyayiphanda le mikhutyana, nekulindeleke ukuba ize namanyathelo abanzi nambaxa okungenelela ukuze ipheliswe.8. Unyulo lukazwelonke nolwamaphondo lowama-20198.1 IKhabhinethi ihlaba ikhwelo kubo bonke abemi boMzantsi Afrika abafanelekileyo, ingakumbi abantu abatsha abaza kuvota okokuqala ababephume ngendlu ukuya kubhalisa, ukuba baxhamle ilungelo labo lokuvoka kolu Nyulo lukaZwelonke nolwamaPhodo luzayo luza kubanjwa ngoLwesithathu, umhla wesi-8 kuCanzibe 2019, baze babe nelizwi xa kuthathwa izigqibo ngekamva leli lizwe.8.2 UMongameli Ramaphosa uwubhengeze ngokusesikweni futhi wade wapapashwa nakwigazethi umhla wesi-8 kuCanzibe 2019 njengomhla wonyulo lukazwelonke nalwamaPhondo. Oku kuthetha ukuba umqulu wuluhlu lwabavoti uvalwe ngokusesikweni kwaye abantu abazikukwazi ukubhalisela ukuvota kunyulo oluza kubanjwa ngenyanga kaCanzibe. UMongameli ngokweCandelo 2A loMthetho weeHolide zikaWonke-wonke (uMthetho uNombolo 36 wowe-1994), wenze nezilungiso, waze wabhengeza umhla wesi-8 kuCanzibe 2019 njengeholide kawonke-wonke kulo lonke eli lizwe.8.3 EMzantsi Afrika, ilungelo lokuvota lisisiphumo somzabalazo wenkululeko. Eli lungelo lalwela ngegazi neenyembezi ngamagorha namagorhakazi eli lizwe, encama yonke into.9. Umba kaCaster Semenya 9.1 IKhabhinethi nayo imi kunye nabemi boMzantsi Afrika abaxhasa imbalasane yethu uCaster Semenya. Ityala lakhe elixoxwayo sithetha nje kwiNkundla yoLamlo kwiMiba yezeMidlalo, ayilotyala lingomba wezemidlalo kuphela. Koko lityala elingamalungelo oluntu abalulekileyo kunye nesidima sabo bonke abantu.9.2 Sibongoza abantu ukuba baxhase i-#HandsOffCaster. Masibonise izizwe zehlabathi ukuba sisizwe esibuxabisileyo ubulungisa, ulingwano kunye nokuhlonitshwa kwesidima somntu.10. Icandelo lezobugcisa10.1 IKhabhinethi yonelisekile ziziphumo ezincumisayo zendibano neCandelo lezobuGcisa ibikhokelwa nguMphathiswa wezoNxibelelwano uStella Ndabeni-Abrahams. Le ndibano ibibanjwe phantsi koMxholo othi: Ukusebenzisa ngokuPheleleyo amaThuba obuXhaka-xhaka be-Intanethi ukulingiselela amaGcisa aPhila kwiXesha lobuChwephesha Bale Mihla (i-4IR). Injongo yale ndibano ibikukufakana imilomo necandelo lezobugcisa kujongwa ifuthe le-4IR kwicandelo lezobugcisa, kunye nakwicandelo losasazo nelosasazo olumanyelwayo nolubukelwayo, kunye nokuseka amaqonga asesisekweni amahlakani kulungiselelwe iinguqu.10.2 Abo bebethatha inxaxheba kule ndibano bavumelene ukuba urhulumente kufuneka afakane imilomo namahlakani kunye nePalamente malunga noMthetho-sihlomelo oYilwayo weLungelo lobuNinini, ukuqulunqwa koMqulu weeNguqu kuMajelo ezoSasazo, ukufakana imilomo namaqumrhu ezosasazo kumalinge okuzama ukulwa ingxaki yokuxhatshazwa kweenkampani ezisakhasayo nezizimeleyo zabadidiyeli beenkqubo zosasazo, ukuze kuqinisekiswe ukuba abanikazi beenkqubo bayaxhamla kwinkqubo zabo zosasazo xa zisetyenziswa kumajelo asasaza nge-intanethi.11. Amakhasi onxibelelwano loluntu obuxoki11.1 IKhabhinethi iyakhathazwa ngumkhuba othe ndii wamakhasi ka-Facebook no-LinkedIn obuxoki ekutyholwa ukuba ngawabaPhathiswa nooSekela-baPhathiswa.11.2 Siyabalumkisa abantu ukuba bangakhohliswa ngala makhasi obuxoki bazibone bengena emigibeni nasezingxakini, kuba amanye awo athembisa ngamathuba oshishino angekhoyo, futhi acela abantu ukuba bafake imali eyimvula-tasi yokufumana la mathuba oshishino. Akukho namnye umntu olilingu leKhabhinethi okanye onguSekela-Mphathiswa oqhuba umsebenzi karhulumente osesisikweni ngokusebenzisa amakhasi oluntu ezonxibelelwano. Xa ungaqinisekanga, qhakamshelana nee-ofisi zabaphathiswa okanye amasebe ahlukeneyo ku-www.gov.za.11.3 Abantu bayalunyukiswa ukuba bahlale bevule amehlo, bona abo bathe bangamaxhoba okulahlekiswa bayacetyiswa ukuba bawaxele ngokukhawuleza emapoliseni la maxoki.11.4 IKhabhinethi iwugxeka kabukhali umkhuba wokusebenzisa kakubi amagama amalungu eKhabhinethi nooSekela-baPhathiswa okanye igama lakhe nawuphu na umntu kweli kumakhasi onxibelelwano loluntu obuxoki.11.5 Sifuna ukugxininisa ukuba asinanto yakwenza nezimvo, imifanekiso kunye nemibono epapashwe kula makhasi onxibelelwano loluntu obuxoki.12. EzaseVenezuela12.1 IKhabhinethi ayonwabanga yinto eyenzekayo eVenezuela, ingakumbi iingxaki ezichaphazela intlalontle yoluntu ezifuna ukuqwalasela ngokukhawuleza. Siyawabulela amalinge enziwa ziZizwe eziManyeneyo (i-UN) okuzama ukuncedisa ngezibonelelo zezentlalontle kubantu beliya lizwe kwaye sihlaba ikhwelo kumazwe ehlabathi ukuba axhase abantu baseVenezuela ngeli xesha lobunzima. 12.2 IKhabhinethi iyalixhasa ikhwelo elihlatyiweyo lokuba abantu baseVenezuela banikwe ithuba lokuba ibengabo abazithathela izigqibo ngento ekufuneka yenzeke kwilizwe labo. Njengoko siyazi kuthi thina singuMzantsi Afrika imeko efana nale, ke ngoko sikholelwa ekubeni isisombululo esiza kukholisa wonke umntu singafumenaka kuphela  ngokubamba iingxoxo zezopolitiko zabantu beliya lizwe eziza kuquka onke amaqela achaphazelekayo kulo.B. Izigqibo zeKhabhinethi13. IsiCwangciso seSizwe sokuSebenza (i-NAP) sokuLwa ubuHlanga, uCalulo ngokobuHlanga, iNtiyo yaBantu bangaPhandle kunye nezinye iiNtlobo zokungaNyamezelani eziYelelene Nezi13.1 Ukususela ngowe-1994, imibuso eyonyulwe izihlandlo ezahlukeneyo yenze konke okusemandleni ukumanyanisa bonke abantu beli lizwe, ukukhuthaza umanyano lwesizwe nokuqinisekisa ukuba kukho ukuhlalisana ngoxolo phakathi kwabantu abahlukeneyo. Ukutywina iintanda zangaphambili ngumsebenzi oqhubekayo ekufuneka uhambe kunye nokuqinisekisa ukuba kukho amathuba ezoqoqsho amaninzi aza kuxhanyuwa ngabantu abaninzi. Ke ngoko iKhabhinethi ivumile ukuba ithiwe thaca kwi-UN i-NAP yokuLwa ubuHlanga, uCalulo ngokobuHlanga, iNtiyo yaBantu bangaPhandle kunye nezinye iiNtlobo zokungaNyamezelani Eziyelelene Nezi.13.2 Oku kulandela iindibano ezininzi ebezibanjwe namasebe karhulumente, amaziko karhulumente axhasa ulawulo lwentando yesininzi, imibutho yoluntu kunye namahlakani afanelekileyo kuwo onke amaphondo.13.3 I-NAP iza kunceda ukuqinisekisa ukuba urhulumente uyayithobela imiqathango yezivumelwano zehlabathi, zengingqi nezesizwe azityikityileyo ingakumbi isiVumelwano seHlabathi sokuLwa Zonke Iintlobo zoCalulo ngokobuHlanga kunye nesiBhengezo saseDurban kunye neNkqubo yokuSebenza eyamkelwa yi-UN emva kweNkomfa yeHlabathi yesiThathu yokulwa ubuHlanga (i-WCAR) eyayibanjelwe eDurban, kwiphondo laKwaZulu-Natal ngowama-2001. 14. UMnqophiso ongesosiNyanzelo wesiVumelwano sokulwa ukuNgcungcuthekiswa kunye nezinye iiNdlela zokuPhatha okanye ukoHlwaya eziKhohlakeleyo, ezingenaBuntu okanye eziThoba isiDima  14.1 IKhabhinethi ivumile ukuba ungeniswe ePalamente uze ugunyaziswe ngokusemthethweni uMnqophiso wesiVumelwano sokulwa ukuNgcungcuthekiswa nezinye iiNdlela zokuPhatha okanye ukoHlwaya eziKhohlakeleyo, ezingenaBuntu okanye eziThoba isiDima ngokweCandelo 231(2) loMgaqo-siseko weRiphablikhi yoMzantsi Afrika wowe-1996.14.2 Ukugunyaziswa ngokusemthethweni kukhuthaza ukuhlonitshwa komgaqo-siseko, amalungelo oluntu futhi kuhambelana nezivumelwano zehlabathi uMzantsi Afrika ozityikityileyo. UMgaqo-siseko unawo amasolotya athintela ukunyhashwa kwamalungelo omntu ovalelwe ngenxa yokuba kusitsho umbuso okanye umgqaliselo wenkundla. 15. Iingqekembe ezisisikhumbuzo ezingasasazwayo eluntwini15.1 IKhabhinethi izivumile iingqekembe ezisisikhumbuzo ezingasasazwayo eluntwini eziza kukhutshwa ngowama-2019-2021:a) IiNgqekembe zowama-2019 'Ukubhiyozela uMzantsi Afrika': ImiNyaka engama-25 yoLawulo lweNtando yeSininzi oluSekelwe kuMgaqo-sisekob) Iingqekembe zowama-2019-2021 zegolide engaxutywanga: IziLwanyana eziKhulu eziHlanu zase-Afrika;c) Iingqekembe zowama-2019-2021 zeplatinam: IziLwanyana eziKhulu eziHlanu zase-Afrika.d) Iingqekembe zowama-2020 zeNdalo: uSolizwekazi i-Gondwanae) IiNgqekembe ze-Natura zowama-2020: ingqekembe eyi-R25: IsiVivana seMvelaphi yoMntu - i-Hominids;f) INgqekembe yowama-2020 eyitiki eyi-2½c  ne-R2 crown: UbuGcisa oBuyilwe eMzantsi Afrika - i-Retinal Cryoprobe;g) Iingqekembe zowama-2020 eziyi-R10 ne-R5 ezinombala: IiNtaka neeNtyatyambo zoMmandla onguMyezo weNdalo yamaSimi oMdiliya waseNtshona Koloni; kunyeh) neengqekembe ze-Natura zowama-2021: ingqekembe ye-R20 yesilivere ecolekileyo: uSolizwekazi iGondwana.C. ImiThetho esaYilwayo16. UMthetho-sihlomelo oYilwayo wezoKhenketho16.1 Icandelo lezokhenketho licandelo elithembisa ngamathuba amaninzi futhi kufuneka kwenziwe konke okusemandleni ukulinceda likhule nangakumbi. I-NDP iyakugxininisa ukuba icandelo lezokhenketho lingalelinye lamacandelo anganegalelo elimandla kuqoqosho lweli.16.2 Njengelinge lokuzama ukugxininisa kwisakhono secandelo lezokhenketho lelizwe sokukwazi ukudala imisebenzi emininzi nokungenisa imali eninzi, iKhabhinethi yamkele ukupapashwa koMthetho-sihlomelo oYilwayo wezoKhenketho ukuze uluntu luhlomle kuwo. Lo Mthetho-sihlomelo uYilwayo wenza izilungiso kuMthetho wezoKhenketho, wowama-2014 (uMthetho uNombolo 3 wowama-2014).16.3 Ezi zilungiso ziza kuphucula ulawulo lwe-South African Tourism njengequmrhu eliphethwe yibhodi. Lo Mthetho-sihlomelo uYilwayo ukwanika noMphathiswa wezoKhenketho amagunya okumisela imiqathango emayilandelwe ngokuphethelene nokuqesha ikhaya isithuba esifutshane.16.4 Lo Mthetho-sihlomelo ucacisa nezakhono ezifunekayo zabantu abasebenza njengabakhaphi babakhenkethi kunye nemithetho elawula indlela yokuqhuba izithuthi ezihambisa abakhenkethi. 17. UMthetho-sihlomelo weZiko likaZwelonke lokuFaka iziCelo zokuFunda wowama-201917.1 Njengesizwe sizimisele ekuqinisekiseni ukuba iingcango zamaziko emfundo ephakamileyo noqeqesho ziyavulwa kunye nokwandisa inani labantwana abafunda kula maziko. Eyona nto ibalulekileyo kule nkqubo kukuqinisekisa ukuba bonke abafundi abafanelekileyo bayakwazi ukufaka izicelo besebenzisa inkqubo enye, efikelelekayo nekulula ukuyisebenzisa esebenzisana okanye esetyenziswa nangamaziko emfundo ephakamileyo amaninzi. Ukuzalisekisa oku, iKhabhinethi ivume ukupapashwa koMthetho-sihlomelo weZiko likaZwelonke lokuFaka iziCelo zokuFunda wowama-2019 kwiGazethi kaRhulumente, ukuze uluntu luhlomle. 17.2 Lo Mthetho-sihlomelo uvumela ukuba kumiselwe iqumrhu likarhulumente eliza kuhluza izicelo ngokwezifundo zemfundo ephakamileyo noqeqesho, uphungule iindleko zokufaka izicelo, unike abafaki bezicelo iinkcukacha ezigcweleyo ngamakhondo emfundo uze uncede neSebe leMfundo ePhakamileyo noQeqesho kunye namaziko emfundo ephakamileyo ukuba ajonge imiba enxulumene nolingwano neenkcukacha zabafundi ezimalunga nesini, ibala, iminyaka, njl njl ngethuba kufakwa izicelo.18. UMthetho-sihlomelo wamaThala eeNcwadi oLuntu oMzantsi Afrika neeNkonzo zoLwazi wowama-2019. 18.1 Njengelinge lokukhuthaza ukufunda iincwadi kwesi sizwe, iKhabhinethi ivumile ukuba upapashwe uMthetho-sihlomelo wamaThala eeNcwadi oLuntu oMzantsi Afrika neeNkonzo zoLwazi wowama-2019 ukuze uluntu luhlomle. Lo Mthetho-sihlomelo uqulunqelwe ukulungisa imiba enxulumene neenguqu ngokubhekisele kulwakhiwo lwamathala eencwadi oluntu ingakumbi kwiindawo ezazihlelekile ngaphambili. 18.2 Asiwubethi ngoyaba umba wokuba ukwakhiwa kwamathala eencwadi oluntu kungumsebenzi woomasipala ngokoMgaqo-siseko. Lo Mthetho-sihlomelo ucacisa imiqathango nemigangatho ithala lencwadi lokwenyani ekufuneka lisebenze phantsi kwayo, phakathi kwezinye izinto. Ukwakhuthaza ulawulo lwentsebenziswano kunye nokulungelelanisa iinkqubo zamaqoqo amathathu karhulumente ngokumayelana namathala eencwadi oluntu kunye neenkonzo zolwazi. 18.3 Wakuba uphunyeziwe lo Mthetho-sihlomelo uza kulungisa iingxaki zokungalingani eziyintshiyekela yolawulo lwangaphambili ngokuphathelele kumathala eencwadi oluntu uze usebenzele ukuba kubekho izixhobo ezifanelekileyo ezinokusetyenziswa ngabantu abakhubazekileyo, abatsha, abalupheleyo kunye nabo bangathethi ulwimi lwesiNgesi kwiindawo zasezidolophini nezasemaphandleni. UMphathiswa wezobuGcisa neNkcubeko uNathi Mthethwa uza kubamba intlanganiso nonoondaba anike ingcaciso egcweleyo ngalo Mthetho-sihlomelo.B. Imisitho ezayo19. IsiBhambathiso sobuNdlobongela obuJoliswe kwabeSini Esithile (i-GBV)19.1 Idabi lokulwa ingxaki exakileyo ye-GBV liza kuya lisiba ngqingqwa ukususela ngoLwesihlanu umhla wesi-8 kweyoKwindla 2019 xa uMongameli Ramaphosa, kunye nemibutho eyahlukeneyo engekho phantsi kukarhulumente (ii-NGO), beza kube betyikitya isibhambathiso sokulwa i-GBV. Lo msitho wokutyikitywa kwesi sibhambathiso uza kubanjelwa eMonti eMpuma Koloni futhi ulandela iNgqungquthela yokuqala yobuNdlobongela obuJoliswe kwabeSini Esithile nokuBulawa kwaBantu baseTyhini eyayibanjwe ngenyanga yeNkanga kulo nyaka uphelileyo.  20. ISeshoni yama-63 yeKhomishini ye-UN engeMeko yooMama20.1 UMphathiswa wabaseTyhini, uNksz Bathabile Dlamini, uza kube ekhokela igqiza eliza kuya kunika ingxelo yelizwe kwiSeshoni yama-63 yeKhomishini ye-UN engeMeko yooMama eza kubanjelwa eNew York, e-USA ngomhla we-13 kweyoKwindla 2019.20.2 Le khomishini iza kuqwalasela umba ""weenkqubo zezibonelelo zikarhulumente, ukufumaneka kweenkonzo zikarhulumente kunye neziseko ezizinzileyo zolingwano ngokwesini kunye nokuxhotyiswa koomama namantombazana"" njengomxholo ophambili. Le ngxelo ibethelela ukuzibophelela koMzantsi Afrika ekulungiseni ingxaki yolingwano ngokwesini kunye neyokungalingani kweli lizwe, futhi iza kucacisa neenkqubo kunye namanyathelo aza kuthathwa ukulungisa le ngxaki.21. Utyalo-mali kwezemigodi 21.1 IKhabhinethi iyakwamkela ukuvulwa ngokusesikweni nguMongameli Ramaphosa kweGamsberg Mine yeVedanta Zinc International eMntla Koloni ngoLwesine, umhla wama-28 kweyoMdumba 2019.21.2 Le mali ityalwe apha ingaphezulu kweebhiliyoni zeerandi ezingama-21.8 isukela kwizithembiso ezenziwa ngethuba kubanjwe iNkomfa yoTyalo-mali yokuqala kweli lizwe kulo nyaka uphelileyo, eyathi yabangela ukuba kubekho amaphulo amaninzi ophuhliso loqoqosho namashishini kweli lizwe.21.3 Kwisigaba sokuqala salo mgodi kuza kutyalwa imali ezibhiliyoni eziyi-5.5 zeerandi kwaye kulindeleke ukuba lo mgodi uhlale usebenza isithuba esiyiminyaka engama-30. Lo mgodi uza kuqesha abantu abangama-3 000 xa inkqubo yokwakha sele iphakathi naphakathi bona abanye abangama-700 baza kuqeshwa ngokusigxina.22. INdibano yokuQala yeCandelo lezoThutho lwaseLwandle22.1 Njengelinye ilinge lokukhangela onke amathuba akhoyo eMzantsi Afrika njengelizwe elixhomekeke elwandle into leyo ebonakala kwindlela eli lizwe eliqhuba ngayo urhwebo kunye nendawo elimi kuyo engumzila omkhulu nobalulekileyo ekugqitha kuwo iinqanawa zorhwebo, uMphathiswa wezoThutho, uGq Blade Nzimande, uza kubamba iNdibano yokuQala entsuku-mbini yeCandelo lezoThutho lwaseLwandle ukususela ngomhla wama-28 kweyoMdumba ukuya kowoku-1 kweyoKwindla eDurban, kwiphondo laKwaZulu-Natal.22.2 Le ndibano ibonisa ukuzimisela kweSebe lezoThutho kulo nyaka wama-2019 ukukhawulezisa ukuphunyezwa koMgaqo-nkqubo oBanzi weziThuthi zaseLwandle (i-CMTP) owavunywa yiKhabhinethi ngowama-2017.22.3 Le ndibano iza kuqwalasela amanyathelo ekufuneka athatyathwe ukuze kuqiniswe amaphulo okuzisa iinguqu, kutsalwe utyalo-mali kwiprojekthi ezibalulekileyo zeziseko ezingundoqo zaselwandle athathwa njengokuba aza kudlala indima emandla ekwenzeni uMzantsi Afrika iLizwe eliHlonitshwa liHlabathi liPhela kwezaseLwandle. Le ndibano yongeza nakumalungiselo okumisela iBhunga leCandelo leziThuthi zaseLwandle njengoko i-CMTP isitsho.23. IPhulo leSizwe lokuCoca okusiNgqongileyo 23.1 UMongameli Ramaphosa uza kukhokela ""iPhulo leSizwe lokuCoca okusiNgqongileyo"" ngomhla wesi-8 kweyoKwindla eBuffalo City, eMpuma Koloni. Uxanduva lokuqinisekisa ukuba okusingqongileyo kucocekile futhi akuyongozi kuthi lolwethu sonke sibangabantu boMzantsi Afrika.23.2 Umsebenzi wokugcina iindawo esihlala kuzo zicocekile kufuneka uqalwe sithi, kwaye kubalulekile ukuba amakhaya namashishini asebenzise amacebo angcono okuqokelela nokulahla inkunkuma. 23.3 UMongameli uza kuphehlelela ne-Operation Phakisa: UQoqosho lwamaChiza neNkunkuma, elilungiselelwe ukuxhasa uqoqosho loMzantsi Afrika ngeli thuba kuphungulwa nomonakalo oluwenzayo kokusingqongileyo.24. UMfelandawo weSizwe wokuFunda 24.1 UMongameli Cyril Ramaphosa uza kuphosa igade kwiphulo loMfelandawonye weSizwe wokuFunda kumsitho oza kubanjelwa eMdantsane ngomhla wesi-8 kweyoKwindla 2019. Eli phulo lelokukhuthaza ukufunda kubemi boMzantsi Afrika ngokukhuthaza uthando lokufunda iincwadi nezinye izinto ezibhaliweyo.25. Iinkampani zokuloba ezincinci25.1 ISebe lezoLimo, amaHlathi nezokuLoba (i-DAFF), ngokuhambisana noMthetho weziPhili zaseLwandle, wowe-1998 (uMthetho uNombolo 18 wowe-1998) njengoko ulungisiwe, uza kunika amaphepha-mvume elungelo lokuloba kwiinkampani zokuloba ezincinci zaseMatigulu, kwiphondo laKwaZulu-Natal ngomhla we-14 kweyoKwindla 2019. Oku kulandela umsitho wokuqala wokuqalisa inkqubo yokukhupha amaphepha-mvume elungelo lokuloba owawubanjelwe ePort Nolloth eMntla Koloni.  25.2 Eli Sebe liphinde laqhuba amaphulo oqeqesho kusenzelwa ikakhulu abantu basetyhini kwezi ndawo. Eminye imisitho efana nale yokukhutshwa kwamaphepha-mvume amalungelo okuloba iza kuqaliswa eMpuma Koloni naseNtshona Koloni. IKhabhinethi iyayamkela inkqubo ye-intanethi esetyenziswa ziselula eyenziwe yi-DAFF ebizwa ngokuba yi-Abalobi app, eyenzelwe ukunceda oosomashishini bezokuloba abasakhasayo ukuze babe neenkcukacha zeendawo ezifana neevenkile ezinkulu ezithenga izinto abazilobayo. E. Imiyalezo26. Amazwi okuvuyisana26.1 IKhabhinethi iqhwabela izandla:umfoti waphantsi kwamanzi u-Allen Walker waseWarner Beach ngokuphumelela kwicandelo lokufota ookrebe kumsitho weembasa i-World ShootOut wowama-2018 obubanjelwe eGermany.Intloko eyiNgcali yezokuPheka uKobus van der Merwe werestyu iWolfgat ePaternoster eNtshona Koloni, ophumele iMbasa yeRestyu eBalaseleyo yoNyaka kumsitho wokuqala weeMbasa zeHlabathi zeeRestyu obubanjelwe eParis.abantu baseNigeria nabaseSenegal - ngokwenjenjalo ixhasa uluvo oluvakaliswe yiKhomishini yeMbumba ye-Afrika (i-AU) - ngokubamba unyulo ngempumelelo. Siyathemba ukuba oku kuza kusinika ithuba lokuqinisa ubudlelwano bezopolitiko, ezoqoqosho nezorhwebo phakathi koMzantsi Afrika nala mazwe omabini.27. Amazwi ovelwano27.1 IKhabhinethi nayo njengoMongameli Ramaphosa iyangqukruleka kukusweleka komlonjikazi womculo womngqungqo (i-jazz) negorhakazi elawongwa ngembasa yeSizwe i-Order of Ikhamanga, uMama Dorothy Masuka eyinkonde ebisele ineminyaka engama-83. UMama uMasuka uza kukhunjulwa ngegalelo lakhe elingenakulinganiswa kwinkcubeko nemveli eMzantsi Afrika nakweli lizwekazi.Imibuzo:Nksz Phumla Williams - IsiThethi seKhabhinethi esiliBambelaIselula: 083 501 0139 "
INgxelo yeNtlanganiso yeKhabhinethi yomhla wama-13 kweyoMdumba wowama- 2019,14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/xh/speeches/ingxelo-yentlanganiso-yekhabhinethi-yomhla-wama-13-kweyomdumba-wowama-2019-14-mar-2019-0000,"Ingxelo yeNtlanganiso yeKhabhinethi ibibanjwe ngoLwesithathu, umhla we-13 kweyoKwindla eTuynhuys eKapa.A. Imiba engundaba-mlonyeni1.  Amaphulo Esizwe okuCoca okusiNgqongileyo1.1. IKhabhinethi ibamba ngazibini kubo bonke abemi boMzantsi Afrika abathe bathatha inxaxheba ngethuba uMongameli Cyril Ramaphosa ephehlelela iphulo leSizwe lokuCoca okusiNgqongileyo. Eli phulo, linika ithuba amacandelo ahlukeneyo kweli lizwe ukuba adlale indima futhi abe yinxalenye yabo benza izinto ezingazikwenza izinto eziyingozi kokusingqongileyo. UMzantsi Afrika ulelinye lamazwe atyikitye isiVumelwano saseParis esingoguqu-guquko lwemozulu esisisikhokelo samalinge ehlabathi okuphungula isisi esingcolisa umoya okanye i-atmosfera. 1.2. Ukuqinisekisa ukuba okusingqongileyo kucocekile futhi akuyongozi kwimpilo yethu ngoku ukulungiselela nezizukulwana ezizayo kungumsebenzi noxanduva lwabo bonke abantu baseMzantsi Afrika. Ukuba okusingqongileyo kuphethwe kakuhle oko kungaphungulula isisi esingcolisa umoya, kuncede ekuqinisekiseni ukuba kukho ukutya okwaneleyo, amanzi, amandla ombane kunye nokuba ubomi babantu ngokubanzi abuphazamiseki. 1.3. IKhabhinethi ihlaba ikhwelo kubo bonke abantu ukuba bathathe inxaxheba kwiPhulo leSizwe lokuCoca okusiNgqongileyo futhi baziphathe ngokwemiqathango yeli phulo ukuze iindawo esakhelene nazo, esihlala kuzo kunye nelizwe ngobubanzi likwazi ukuba ngumzekelo wehlabathi ngokococeko, ukwenza izinto ezingenzi monakalo kwindalo kunye nokuba kwisimo esifanalekileyo abantu abanokuphila kuso. 2. Amabango oMhlaba2.1. IKhabhinethi yonelisekile yinkqubo eqhubayo yokubuyiselwa komhlaba ebantwini eenjongo zayo ikukulungisa umonakalo owenziwa ngurhulumente wangaphambili kuze kwakhiwe isizwe esisekelwe kubulungisa obuza kuxhatshazwa ngabo bonke abemi boMzantsi Afrika. 2.2. Njengelinge lokuqhubela phambili inkqubo yokwabiwa komhlaba ngokulinganayo nangobulungisa, uMongameli Ramaphosa ebekhokela umsitho wokunikezelwa komhlaba otyebileyo ozihektare ezili-142 ebantwini baseMoretele, abathe lo mhlaba baza kuwusebenzisela amaphulo ophuhliso nokwakha iziseko ezingundoqo. 2.3. Aba bantu bathathelwa umhlaba wabo ngethuba besuswa ngendlondlo emhlabeni wabo kulandela ukungena koMthetho woMhlaba waBantu abaNtsundu wowe-1913. IKomishini yokuBuyiselwa kwamaLungelo oMhlaba (i-CRLR) sele ichithe imali ezizigidi ezingama-203 zeerandi kwiindleko zokubuyiselwa kwabantu umhlaba.3. Imiba enxulumene no-Eskom3.1.  IKhabhinethi ifumene ingxelo kuSekela-Mongameli uDavid Mabuza engomsebenzi owenziwa yiKomiti eKhethekileyo eHlangeneyo yeKhabhinethi ejongene nomba ka-Eskom eyasekwa ngenxa yengxaki yokucima kombane ibisanda kwenzeka kunye neziphumo ezibi zoku kuqoqoqosho lweli. Amalinge karhulumente aqhutywa ngokubambisana okuzisa uzinzo kwizimali, imisebenzi kunye namacandelo ahlukeneyo ka-Eskom aqhuba kakuhle kakhulu.3.2. IQela leeNgcali lokuHlaziya lika-Eskom elonyulwe nguMphathiswa wamaShishini kaRhulumente kunye neBhodi ka-Eskom liwuqalisile umsebenzi walo kule veki. Kulindeleke ukuba likhuphe ingxelo yalo yokuqala zingaphelanga iiveki ezine (4). Kusekho ukungazinzi kwindlela elisebenza ngayo eli ziko lokuphehla umbane nangona kungakhange kukhe kucinywe mbane ukususela ngomhla we-15 kweyoMdumba 2019. Bekukho iziphazamiso ezininzi kumaziko okuhambisa umbane into leyo ethe yanegalelo kule ngxaki yokucima kombane.  3.3. IKhabhinethi iwuqaphele umsebenzi omhle kakhulu owenziwayo kwiphulo lokuthengwa kwamalahle aneleyo kuzo zonke izitishi zokuphehla umbane, kodwa kufuneka ithathelwe ingqalelo ngamandla iNkqubo yokuThengwa kwamaLahle. Noko kunjalo iKhabhinethi ixhalabile yindlela esiqhuba ngayo isitishi sokuphehla umbane saseMedupi naseKusile ke ngoko iye yacela uMphathiswa wamaShishini kaRhulumente ukuba eze nesicwangciso esigcweleyo sokubuyisela uzinzo esiza kuthathela ingqalelo imisebenzi eyiyeyona ineendleko ezininzi kunye nengxaki yokugqitha kwexesha ebelicwangcisiwe lokugqiba ukwakha la maziko matsha okuphehla umbane. 4. IKhomishini ye-ILO yeMisebenzi yangoMso kunye nesiVumelwano se-Edcon4.1.  IKhabhinethi iyayamkela ingxelo yekhomishini yehlabathi ethe yenza izindululo ezilishumi ezithe zahlelwa zayimixholo emithathu: ukutyala imali kumaphulo okuphuhlisa izakhono zabantu, ukutyala imali kumaziko adala imisebenzi kunye nokutyala imali kwimisebenzi endilisekileyo nesisigxina. Ezi zindululo zilungiselelwe ukulwa kanye le mingeni intlantlu-ntathu: owokungalingani, indlala kunye nentswela-misebenzi.4.2. Ngenxa yamalinge oMphathiswa wezeMisebenzi uMildred Oliphant, iyabonakala indima kumsebenzi owenziwa nguMzantsi Afrika kumalinge okuphucula iimeko zasemisebenzini ngokuqalisa amanyathelo okuqinisekisa ukuba liyalingana inani labantu basetyhini nabangamadoda abasemisebenzini, iinkcukacha ngemivuzo azifihlwa, kuliwa ubundlobongela nokuxhatshazwa kwabantu emisebenzini kunye namanyathelo ajoliswe kanye kumba wokuqinisekisa ukuba abantu banikwa amathuba ngokufanayo.4.3. IKhabhinethi iyawamkela namalinge karhulumente, iNgxowa-mali ye-Inshorensi yabangaSebenziyo (i-UIF) (kuquka nemibutho yabasebenzi) kunye necandelo labucala (iibhanki kunye neenkampani ezingabanikazi bamaziko anodederhu lweevenkile) ukuncedisa ngemali enye yeevenkile ezinkulu zempahla eMzantsi Afrika, u-Edcon. Ukuze siqukunjelwe esi sivumelwano sokuncedisa u-Edcon ngemali, onke amaqela achaphazelekayo aye anyanzeleka ukuba ancame izinto ezithile futhi asebenzisane ngamandla.4.4. Iinjongo zethu eziphambili zokuqinisekisa ukuba u-Edcon akatshoni kukoyika intlungu yokuphelelwa kwabantu yimisebenzi. Bebeza kuphelelwa yimisebenzi abantu abangaphezulu kwama-40 000 abasebenzela le nkampani kunye nabanye abangamawaka abasebenzela iinkampani ezisebenzisana no-Edcon ukuba ebengalifumananga olu ncedo lwemali. IKhabhinethi ihlaba ikhwelo kubo bonke abemi boMzantsi Afrika ukuba balixhase ikhwelo elenziwa kwiNgqungquthela yemiSebenzi ukuba bathenge iimveliso neempahla ezinophawu oluqinisekisa ukuba ziveliswe kweli loMzantsi Afrika oluthi Proudly South African, ngolo hlobo baxhase amashishini alapha ekhaya.5.  ISiza esiyiKhilomitha Ubude nobuBanzi (i-SKA)5.1. Ubungqina bokuba ixesha elitsha lolawulo lwehlabathi lwecandelo lezenzululwazi lifikile bubonanekele ngethuba uMphathiswa wezeNzululwazi nobuChwepheshe uNksk Mmamoloko Kubayi-Ngubane, egameni likarhulumente woMzantsi Afrika, etyikitya isivumelwano sehlabathi (esibizwa ngokuba sisiVumelwano saseRome) e-Italy, ngomhla we-12 kweyoKwindla 2019.5.2. Esi sivumelwano siseka ngokusesikweni iZiko eliSiza esiyiKhilomitha ubuDe nobuBanzi (i-SKAO), njengombutho wezizwe ngezizwe, onoxanduva lokwakha nokusebenzisa isibonakude samaza omoya senzululwazi ngezeenkwenkwezi esisesona sinamandla kakhulu ehlabathini, esiza kuba seMzantsi Afrika nase-Australia.5.3. IKhabhinethi iwaqhwabela izandla amazwe ayinxalenye ye-SKA ngokuthatha inxaxheba kweli phulo liyimbali kwaye iyakubethelela ukuba uMzantsi Afrika uzimisele kule projekthi ye-SKA, ilandela ukuvulwa ngokusesikweni kwesibonakude i-MeerKAT kunye nendima emandla edlalwe nguMzantsi Afrika ngethuba kuyilwa esi sibonakude. I-SKA iza kuba liqumrhu lamazwe ngamazwe lokuqala elakhelwe ukujongana nezenzulwazi kuphela, apho icandelo lezobunzululwazi, lezobunjineli kunye nemigaqo-nkqubo iza kukhokelwa leli lizwekazi le-Afrika.6. Izikhukhula kwiphondo laKwaZulu-Natal6.1. IKhabhinethi ibulela imibutho engekho phantsi korhulumente (ii-NGO) esebenzisana norhulumente ukuhambisa izinto zoncedo ngethuba lezikhukhula ebezithwaxe iindawo ezithile kweli lizwe.  6.2. Ngelinge lokuzama ukuphungula intlungu nenkxamleko eze nezikhukhula zakutsha nje kwiphondo laKwaZulu-Natal, urhulumente uyaqhubeka nokunikezela ngoncedo nenkxaso kumakhaya abe ngamaxhoba ezi zikhukhula. Iingcali kunye namagosa eentlekele asahlola umonakalo. 6.3.    IKhabhinethi ifuna ukulumkisa abantu ukuba baqaphele ngeli lixa kukho izantyala-ntyala zemvula nezulu elinyeke-nyeke, bangayiweli imilambo, iibhulorho kunye neendlela ezigcwele amanzi. 7. Izikhukhula eMalawi naseMozambique7.1. UMzantsi Afrika ufumene izicelo zoncedo lwezentlalontle nangohlangulo ebezithunyelwe kuMongameli Ramaphosa ngoogxa bakhe, uNjingilwazi Arthur Peter Mutharika onguMongameli waseMalawi kunye noFelipe Jacinto Nyusi onguMongameli waseMozambique.    7.2. Inqwelomoya encinci elayishe iingcali sele ithunyelwe eMalawi ukuya kuqonda ngohlobo loncedo oluza kufuneka. UMzantsi Afrika uzimisele ukuwanceda ngako konke onako amazwe angamalungu oMbutho woPhuhliso lwaMazwe aseMazantsi e-Afrika (i-SADC).  B. Izigqibo zeKhabhinethi1.  IPhepha eliCacisa uMgaqo-nkqubo wezeNzululwazi, ezobuChwepheshe nezoYilo (i-STI).1.1. Inzululwazi nezoyilo kumaxa amaninzi ziza neendlela eyahlukileyo yokwenza izinto kwaye zisinika ithuba lokulwa nokulungisa imingeni ekudala ikhona ngendlela egqibeleleyo neluncedo. Ukuze sixhamle la maqithi-qithi, iKhabhinethi ilivumile iPhepha eliCacisa uMgaqo-nkqubo we-STI, elicacisa umgaqo-nkqubo wendima eza kudlalwa licandelo le-STI elikhula ngokukhawuleza. Njengoko kufike ixesha lobuChwepheshe bale Mihla (i-4IR) i-STI iza kusinika ithuba lokuba sixhamle ubuxhaka-xhaka bobuchwepheshe bale mihla obukhula ngokukhawuleza.1.2. Izindululo ezikweli Phepha liCacisa loMgaqo-nkqubo zezokunika ingcaciso egcweleyo ngalo mgaqo-nkqubo, ukuncedisa kumba wophuhliso lwezakhono zabantu, ukwandisa ulwazi, uyilo, ukusebenza kunye nokunyusa imali etyalwa kweli candelo. Ezi zindululo zomgaqo-nkqubo ziza kusetyenziswa xa kuqulunqwa izicwangciso zeminyaka emininzi ezichaphazela onke amahlakani afanelekileyo. C. Imisitho ezayo1. UbuNdlobongela obuJoliswe kwabeSini esiThile (i-GBV)1.1.  UMongameli Ramaphosa uza kuvula ngokusesikweni iNkundla kaMantyi yaseBooysen eGauteng ngoLwesine, umhla wama-28 kweyoKwindla 2019. Yena kunye nee-NGO ezahlukeneyo batyikitye isibhambathiso esiza kukhokelela ekuphunyezweni kwezigqibo ezathathwa kwiNgqungquthela kaMongameli ye-GBV nokuBulawa kwaBantu baseTyhini eyayibanjwe ngenyanga yeNkanga ngowama-2018. 1.2.  Uza kuvula ngokusesikweni neNkundla kaMantyi yasePlettenberg Bay eNtshona Koloni eza kuba namacandelo anika uncedo lweNkundla yeeNtsapho, lwamatyala oxambuliswano phakathi kwabantu (aquka iNkundla echophela imiba yamaBango amaNcinci), iNkundla yamaTyala ezeSondo, iinkundla zengingqi kunye neenkundla zesithili.1.3. Urhulumente uze nezinye iindlela zokunceda amaxhoba oxhatshazo. IiThuthuzela Care Centre ezingama-54 ezifumaneka kulo lonke eli zingamaziko angoontozonke okuthintela ukuba amaxhoba axhatshazwe izihlandlo ezininizi kunye nokuphungula ixesha elithathwayo ukuqukumbela amatyala. 1.4.  IKhabhinethi iyazigxibha zonke iintlobo zempathombi, kuquka ukuthuka nokungxolisa abantu basetyhini nabantwana. Urhulumente uzimisele ukuba abe phambili kumaphulo okulwa i-GBV. Abemi boMzantsi Afrika bayakhuthazwa ukuba bazixele emapoliseni zonke izenzo ezikrokreleka ukuba ziludlwengulo, uxhatshazo ngokwesondo okanye naluphi na uhlobo lobundlobongela. Bangasebenzisa le nombolo yomnxeba ingahlawulelwayo ithi: 0800 428 428. Izenzo zokuxhatshazwa kwabantwana mazixelwe ku-Childline South Afrika kule nombolo yomnxeba ingahlawulelwayo ithi: 0800 055 555.2.  Ukubuyiselwa komhlaba2.1. USekela Mongameli uDavid Mabuza, njengoSihlalo weKomiti yabaPhathiswa echophele imiba yokuBuyiswa koMhlaba, esebenzisa i-CRLR, ekunye noMphathiswa woPhuhliso lwamaPhandle noBuyekezo loMhlaba, uMaite Nkoana-Mashabane, baza kusingatha umsitho kaMongameli wokuNikezela ngokuSesikweni umhlaba obuyisiweyo Empangeni, KwaZulu-Natal ngoMgqibelo umhla we-16 kweyoKwindla 2019.2.2. Lo Mhlaba uBiyiselwe Abantu base-Ubizo uzihekthare ezingama-2 548 ubukhulu kwaye unamakhaya ali-149 awayethathelwe umhlaba ngaphambili. Abantu abaza kuxhamla kulo mhlaba ubuyisiweyo bangama-894 (ama-30% kubo ngabantu abangoomama), futhi basisizukulwana nenzalelwane zalapha. Lo mhlaba uwonke uxabisa imali ezizigidi ezili-136 zeerandi.3. INyanga yamaLungelo oLuntu3.1.  UMzantsi Afrika uza kubhiyozela iNyanga yamaLungelo oLuntu, phantsi komxholo othi: ""UNyaka weeLwimi zoMthonyama: Ukukhuthaza nokuBethelela iNtlonipho yamaLungelo oLuntu"", eza kugxininisa kumba wokubaluleka kweelwimi zomthonyama.3.2. IKhabhinethi ikhuthaza abemi boMzantsi Afrika ukuba bazalisekise amalungelo agxininiswa ngamandla kuMgaqo-siseko weRiphablikhi yoMzantsi Afrika wowe-1996 kunye noMqulu wamaLungelo oLuntu, ngokulondoloza nokukhuthaza ukusetyenziswa kweelwimi zomthonyama. 3.3. Lo msitho wesizwe uza kubanjelwa eSharpeville eGauteng ngoLwesine umhla wama-21 kweyoKwindla apho, kwiminyaka engama-67 eyadlulayo, abahlali ababebambe umngcelele wokuqhankqalaza ngoxolo bekhaba imithetho yamapasi eyayisekelwe kwinkohlakalo bathi babulawa ngolunya ngamapolisa karhulumente wocalu-calulo.   3.4. INyanga yamaLungelo oLuntu iquka iVeki yokuLwa ubuHlanga eza kuqala ngomhla we-14 iye kowama-21 kweyoKwindla,neza kusetyenziswa ukubonisa umonakalo owenziwa bubuhlanga kweli lizwe.  D. Imiyalezo1. Amazwi okuvuyisanaIKhabhinethi iqhwabela izandla:1.1. Onke amahlakani athe abambisana norhulumente ukumncedisa ukuba uMzantsi Afrika ufumane ilungelo lokusingatha iNdebe yeHlabathi yeBhola yoMnyazi yowama-2013, eza kusingathwa okokuqala kweli lizwekazi le-Afrika. IKhabhinethi iwubulela ngokungazenzisiyo uMbutho weHlabathi weBhola yoMnyazi ngokubonakalisa ukulithemba eli lizwe. Eli lizwe liyathembisa ukuba liza kuwamkela ngobuntu nobubele amazwe ali-16 aza kudlala imidlalo engama-60 ngethuba kubanjwe le tumente iqhuba iintsuku ezili-10 e-International Convention Centre eKapa. 1.2. UNksz Nomzamo Mbatha ophumelele imbasa ye-Goddess Beauty Award kumsitho i-International Women of Power Awards obubanjelwe eLos Angeles, e-USA. UMbatha udume ngomsebenzi wakhe kumabonakude njengembalasane nosaziwayo kunye nomdlali wemiboniso-bhanyabhanya, kwakunye nangomsebenzi wakhe kwiZizwe eziManyeneyo (i-UN).1.3. UMnu Vincent Cosa ngokubonisa ubugorha ngethuba ehlangula umntwana kwizikhukhula eziliqubuliso ezenzeke eRhawutini. 1.4. UNksz Nosipho Mkhupheka ngokuphumelela i-Forbes Woman Africa Public Sector Award ngoLwesihlanu, umhla wesi-8 kweyoKwindla 2019. UNksz Mkhupheka uphumelele le mbasa ngenxa yokuzinikela kwakhe ekuncedeni uluntu ngesidima futhi oku ekwenza nokuba sele engekho msebenzini kwaye eli wonga ulifumene ngokusebenzela abantu baseScottsburg kwiphondo laKwaZulu-Natal.1.5. UNjingalwazi Mashudu Tshifularo kunye neengcali asebenzisana nazo weDyunivesiti yasePitoli obe ngugqirha wokuqala ukufakela amathambo angaphakathi endlebeni enziwe ngokuprintwa nge-3D ukunceda umntu ongevayo ngeendlebe atsho eve. Oku kwenziwe kwisibhedlele iSteve Biko Academic Hospital ePitoli ngomhla we-13 kweyoKwindla 2019.2. Amazwi ovelwanoIKhabhinethi ithi malilale ngenxeba usapho nezihlobo:2.1. ZoMphathiswa woLawulo lweNtsebenziswano nemiCimbi yeMveli (i-Cogta) oswelwekelwe ngumkhuluwa wakhe uMnu Jabulani Gerald Mkhize ngeCawe umhla we-10 kweyoKwindla. Uza kubekwa kwikhaya lakhe lokugqibela ngomhla we-16 kweyoKwindla ekhayeni lakhe eWillowfountain, ePietermaritzburg, e-KZN.2.2. ZikaMnu Sibusiso Khwinana obedlala indawo kaLefa kumboniso-bhanyabhaya walapha ekhaya obusanda kukhutshwa othi Matwetwe. Ebekwangomnye wabo baseka i-Independent Theatre Makers Movement, umbutho lowo iinjongo zawo ikukuqeqesha amagcisa atsho akwazi ukuzenzela izinto ngokuwakhuthaza ukuba imisebenzi yobugcisa ayivelisayo ayibange futhi ayikhusele kwaye azazi nezakhono zawo. 2.3. Zamaxhoba entlekele yenqwelo-moya yakwa-Ethiopian Airlines ethe yawa isendleleni eya eNairobi eKenya isuka e-Addis Ababa, e-Ethiopia, yabulala bonke abantu ebebekhwele kuquka nabantu abasebenza kuyo. 2.4. Zabo bonke abo basweleke kwizikhukhula zakutsha nje ebezikwiindawo ezithile eMzantsi Afrika, eMalawi naseMozambique.E. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. UMnu Mandla Reginald Sithole: IGosa eliyiNtloko lezeziMali (i-CFO) kwiSebe lemiSebenzi kaRhulumente;2.    UMnu Enoch Godongwana noNksz Bongiwe Kunene: Amalungu angeyonxalenye yesigqeba solawulo eBhodi yabaLawuli (iBhodi) kwiBhanki yoPhuhliso yamaZantsi e-Afrika (i-BDSA) ixesha elisisithuba esizinyanga ezintathu (3) ukusuka ngomhla woku-1 kuTshazimpunzi 2019.3.    Ukuqeshwa kwakhona kukaNksz Malijeng Theresa Ngqaleni noNksz Martie Jacoba Janse Van Ransburg: Amalungu angeyonxalenye yesigqeba solawulo eBhodi ye-DBSA ixesha elisisithuba eseyiminyaka emithathu ukusuka ngomhla woku-1 kuTshazimpunzi 20194.    Amalungu eBhodi yeBloem Water:a.    UMnu Tefetso Bernard Phitsane (uSihlalo);b.    U-Adv. Tshepiso Doreen Segoe-Backward (USekela-Sihlalo);c.    UMnu Zolani Mkiva;d.    UMnu James Jonathan Price;e.    UNksz Theda Ntikile Sandlana-Thebe;f.    UNksz Dipitseng Maropeng Manamela; g.    UMnu Luvuyo Xola Ntoyi;h.    UMnu Louis Evelyn van Rheede van Oudtshoorn;i.    UMnu TM Manyoni; kunyej.    noNksz Mmathebe Annah Faith Moja. Imibuzo: Nksz Phumla Williams – UMlawuli-Jikelele oliBambela (i-GCIS) Iselula: 083 501 0139"
INtetho kwiNtlanganiso yeKhabhinethi ebibanjwe umhla ama-27 kweyoKwindla yowama-2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/xh/speeches/tshitatamennde-tsha-mu%E1%B9%B1angano-wo-farwaho-27-%E1%B9%B1hafamuhwe-2019-28-mar-2019-0000,"A. IMiba enguNdaba-mlonyeni1. Utyalo-mali 1.1 IKhabhinethi iyasamkela isigaba sesibini sokwandiswa koMmandla oKhethekileyo wezoQoqosho kwiZibuko lezoShishino laseDube (SEZ) KwaZulu-Natal. Utyalo-mali olulingana neshumi elinesibhozo leebhiliyoni zeerandi (R18 yeebhiliyoni) luzisa ama-45 eehektare ezongezelelweyo kumhlaba we-SEZ. Luza kusebenza njengesiseko sokutsala utyalo-mali oluthelekelelwa kumashumi amabini eebhiliyoni zeerandi (R20 zeebhiliyoni) kule minyaka mihlanu izayo.1.2 IKhabhinethi yamkele notyalo-mali olungamashumi asixhenxe anesibini eebhiliyoni zeerandi lomzi-mveliso wakwa-Hisense wase-China ovelisa izixhobo zombane kuluhlu lwawo lweemveliso zezikhenkcezi noomabona-kude kumzi-mveliso yawo ese-Atlantis eNtshona Koloni, nodale amathuba emisebenzi kwezokuvelisa eli-150. Olu tyalo-mali luzisa utyalo-mali olupheleleyo lakwa-Hisense olukwisikhululo sase-Atlantis olufikelela kumakhulu amane anamashumi amane eebhiliyoni zeerandi (R440 eebhiliyoni). 2. Imbuyekezo yomhlaba2.1 UMongameli uCyril Ramaphosa unikezele eyokuqala ngqa imbuyekezo yomhlaba kwisizukulwana somnombe woluntu lwama-Grikwa (Uluntu lwase-Ebenhaeser) e-Vredendal eNtshona Koloni. Olu nikezelo luqhubela phambili iNkqubo yokuHlengahlengiswa koMhlaba yokuphucula iimeko zoluntu olwalusakuhleleleka ngaphambili.2.2 IKhabhinethi iyayamkela inkxaso yasemva kokuhlaliswa ebonelelwa liSebe lezoPhuhliso lwaMaphandle noHlengahlengiso loMhlaba ngeendidi-ngeendidi zeeteletele emazisetyenziswe ngamafama kulo mmandla, nezizakuqinisekisa ngokugcinwa nokusetyenzwa komhlaba ukwenzela izizukulwana zangoku nezexesha elizayo.3. UHlolo lweMisebenzi lwangeKota 3.1 IKhabhinethi iyakwamkela ukukhutsha kweenkcukacha zengqesho zakutsha nje ezivela kwiZiko leeNkcukacha-manani laseMzantsi Afrika (StatsSA) kule veki, ezingqina ukukhula kwengqesho okupheleleyo kowama-2018. UHlolo lweMisebenzi lwangeKota, olunye kuhlolo olwenziwe kabini liZiko leeNkcukacha-manani laseMzantsi Afrika, lubonisa ukuba ingqesho kwicandelo elisesikweni ikhule nge-158 000 kwiinyanga ezili-12 zowama-2018. Kwiinyanga ezintathu zokugqibela zowama-2018, ingqesho ikhule ngama-87 000. Olu hlolo aluziqukanga iinkcukhacha zezolimo nezoqoqosho olungekho sesikweni.3.2 Le ntshukumo yokwamkela ilandele ukukhutshwa kweziphumo zoHlolo lwaBasebenzi beBonke lwaRhoqo ngeKota (QLFS)  oludibeneyo kule nyanga, noluquka onke amacandelo ezoqoqosho, asesikweni nangekho sesikweni, nokukwabonakalisa ukukhula kwengqesho okuncomekayo ngowama-2018.3.3 Oku kwanda kwemisebenzi kubonakalisa inxalenye yokukhula kwentembeko abatyali-zimali abanayo nokwanda kotyalo-mali lwamazwe angaphandle oluthe ngqo kuqoqosho, oku kubonakalisa ukuphumelela kwelinge likaMongameli lokunyusa uMzantsi Afrika njengendawo ekunokutyalwa kuyo imali. INgqungquthela yoTyalo-mali kaMongameli ebibanjwe kweyeDwarha yonyaka ophelileyo itsale izithembiso zamakhulu amathathu eebhiliyoni zeerandi (R300 zeebhiliyoni). Kule minyaka mine izayo, urhulumente uza kusebenza nabatyali-zimali, uluntu lwalapha ekhaya kunye nemibutho yabasebenzi ukuvumela olu tyalo-mali luthenjisiweyo ukuba lukwazi ukuqhubeka, nokunceda ukudala imisebenzi eyongezelelweyo kunye namathuba ezoqoqosho.   3.4 Ukususela oko  kwaqalisa olu lawulo lwangoku, i-(QLFS) ibonakalisa ukuba ingqesho ikhule yayokufika kwi-16,5 sezigidi, apho i-1,5 sezigidi semisebenzi emitsha idalwe kwixesha leminyaka emihlanu.4. INtshabalalo yeNkanyamba i-Idai4.1 IKhabhinethi ivakalisa uvelwano olunzulu kwiintsapho zamaxhoba eNkanyamba i-Idai ethe yachaphazela imimandla yaseMozambikwe, iMalawi neZimbabwe. Le nkanyamba iye yashiya umzila womonakalo, amawaka wamakhulu wabantu abangena ndawo, yatshabalalisa imimandla emikhulu, yaqhawula uthungelwano lonxibelelwano yaze yenza neendlela ukuba zingahambeki.4.2 Ngomoya woBuntu (Ubuntu), uMongameli uRamaphosa usabele kwisimemo sokucela uncedo esivela kubamelwane bethu ngokuphumeza amangenelelo aliqela, kuquka namandla oncedo lokufunisa-kuhlangulwe.   4.3 IKhabhinethi ivakalisa umbulelo wayo ngomsebenzi owenziwe nguMkhosi woKhuselo weSizwe waseMzantsi Afrika (SANDF), iNkonzo yezobuPolisa yaseMzantsi Afrika (SAPS) kunye neSebe lezeMpilo. Iinqwelo-ntaka ze-SANDF zincedise ekuhlanguleni abantu abavalelwe ziimpuphuma yaza i-SAPS yakhupha nezinja eziqeqeshwe ngokukodwa zihamba nabaqhelisi bazo ukuyokwenza umsebenzi  wokufunisa-kuhlangulwe. IKhabhinethi ikwabulela nemibutho engekho phantsi kukarhulumente kunye ne-Gift of the Givers ngokusoloko inikezela ngoncedo lobuntu nolwentlekele.   5. Eskom 5.1 USekela Mongameli u-David Mabuza unikezela ngengxelo kwiKhabhinethi malunga nokuqhubekayo kwa-Eskom neengxaki zombane. Kweziwe inkqubela encomekayo emva kwethuba yokufumana amalahle awoneleyo nobonelelo lwedizili, kunye noovimba bamanzi kwizikhululo ekugcinwa kumpontshwe kuzo umbane ophehlwa ngokusebenzisa amanzi.5.2 IGqiza loHlolo lezobuGcisa elichongwe nguMphathiswa wamaQumrhu kaRhulumente uPravin Gordhan  kunye neBhodi yakwa-Eskom ngomhla we-4 kweyoKwindla yowama-2019, liza kugqibezela omnye wemisebenzi yalo ekuqaleni kwale veki izayo kwaye liza kuba selinazo iziphumo zokuqala kuhlolo lwalo lwezikhululo zombane zakwa-Eskom. Oku kuza kunceda u-Eskom norhulumente ukuba bamisele inkqubo ethe chatha ukuba ngqongqo yokugcina izikhululo zombane zilungile, nokuzakunceda  ukuzinzisa inkqubo yokuphehla kwezi veki zizayo neenyanga.5.3 IKhabhinethi isebenze nangemeko yezezimali ka-Eskom. Kusaqwalaselwa iindlela ezizezinye zokuxhasa eli ziko lobonelelo-mbane. Ukuphehlwa kombane bekuzinzile kule veki nomngcipheko ophantsi noko wokumka kombane. Noxa kunjalo, kusekhona ukucima kombane okungacetywanga okukhulu okudala impembelelo yokuphazamiseka kwinkqubo iphela.5.4 IKhabhinethi ibancomile abalawuli bakwa-Eskom nabasebenzi ngamalinge wabo okubonelela ngamandla ombane ozinzileyo, oqhubekayo nothembakaleyo kuqoqosho lwethu nakubemi belizwe lethu phantsi kweemeko zokusebenza ezinzima.5.3 IKhabhinethi igxininisa ukuba bonke abantu baseMzantsi Afrika mababonakalise intsebenziswano baze babe neembono ezintsha – kwakunye neendlela zokonga umbane ezazisetyenziswa ngaphambili – ukunciphisa ukudingeka kombane. Oku kuquka ukucima iigiza, iimpompo zamachibi okuqubha kunye nezibane ezingasetyenziswayo. Enye inkqubela ukuya phambili ngo-Eskom nokuphehlwa kombane, njengoko kubonakaliswe nguMphathiswa wamaQumrhu kaRhulumente, iza kunikezelwa apha kule veki izayo.6. Ukusweleka kweNkosazana u-Irene Thandekile Buthelezi6.1 IKhabhinethi ivakalisa uvelwano olunzulu kusapho nabahlobo beNkosazana u-Irene Thandekile Buthelezi, oyinkosikazi weNkosana uMangosuthu Buthelezi. INkosazana u-Irene wazimanya ngeqhina lomtshatho nenkokheli yoMbutho weNkululeko iNkatha (IFP) iminyaka engama-67.6.2 INkosazana le ibiyintsika nomxhasi weNkosana uButhelezi ngeminyaka yakhe yokuba sisitshovutshovu sezopolitiko eMzantsi Afrika. INkosazana u-Irene ikwashiya ngasemva abantwana babo iNkosana uNtuthukoyezwe Zuzifa, iNkosazana uPhumzile Nokuphiwa neNkosazana uSibuyiselwe, kunye nabazukulwana.  7. ISkimu soNcedo lwezeZimali saBafundi seSizwe (NSFAS)7.1 UMphathiswa wezeMfundo ePhakamileyo noQeqesho uNaledi Pandor uye wabhengeza isabelo semali eyongezelelweyo engamakhulu alithoba anamashumi amathandathu anesixhenxe sezigidi zeerandi (R967 sezigidi) esabelwe u-NSFAS. Esi sixa-mali siza kujongana nokucima amatyala asele eyimbali atyalwa iidyunivesithi ngabafundi abangama-52 514 abebexhaswe ngemali ngu-NSFAS abasaqhubekayo ngezifundo zabo. Esi sabelo asibaquki abo bafundi abasele benikwe inkxaso-mali epheleleyo ngokwalo mmiselo uhlaziyiweyo wowona mvuzo mncinci udibeneyo wabazali.7.2 IKhabhinethi iyawaxhasa onke amalinge enziwayo agxile ekwenzeni ukuba imfundo ifikeleleke ngokukodwa kubafundi abasuka kwiintsapho ezihluphekileyo. Isezakuqhubeka ixhasa umsebenzi ogxile ekuvaleni umsantsa wokungalingani kuluntu lwethu. IKhabhinethi imema bonke abafundi ukuba baqhubeke ukusebenzisana nesebe ekufumaneni isisombululo kwimiba esaseleyo abasajongene nayo.8. IZiko loSasazo laseMzantsi Afrika (SABC)8.1 IKhabhinethi iwuqaphele kwaye iwamkela umsebenzi owenziwayo ukunceda i-SABC ukunyusa isithathu seebhiliyoni ezinamakhulu amabini zezigidi zeerandi (R3,2 zeebhiliyoni) njengenkxaso-mali yethutyana evela kwiibhanki zorhwebo. Oku kuza kuqinisekisa ukuba eli ziko lezosasazo liyakwazi ukumelana neemfanelo zalo zenkxaso-mali phakathi kwangoku neyoMsintsi yowama-2019.  8.2 IKhabhinethi ihleli izibophelele ekuxhaseni i-SABC kwaye oku kulandela isibhengezo ebesenzwe ngaphambili nguMphathiswa wezeZimali uTito Mboweni Kwintetho yakhe yoHlahlo lwaBiwo-mali kwyoMdumba yowama-2019 ukuxhasa amaqumrhu karhulumente (SOCs) akwiingxaki zezezimali, kuquka ne-SABC, ukuba afumane inkxaso-mali ngokwangoku eyabelweyo ekuvimba wokulindela okunokwehla.   9. INgqungquthela yeMbumba yaManyama yaMazwe aPhuhlileyo e-Afrika eseMazantsi (SADC)9.1 IKhabhinethi ixolile kuba uMzantsi Afrika uye wasingatha iNgqungquthela yeMbumba yaManyama ye-SADC kunye ne-Sahrawi Arab Democratic Republic phaya ekuqaleni kule nyanga.9.2 INtshona Sahara kuphela kwelizwe elisephantsi kolawulo lobukoloniyali e-Afrika. INgqungquthela yeMbumba yaManyama ye-SADC kunye neNtshona Sahara phakathi kokunye, ifuna, ukuqinisekisa ngokutsha ilungelo labantu beNtshona Sahara lokuzimela. Oku kuhambelana nemigomo yoMqulu weZizwe eziManyeneyo (UN) kwakunye nowawusakuba nguMbutho weManyano lase-Afrika kunye neManyano ye-Afrika.B. IZigqibo zeKhabhinethi10. UMkhomishinala omtsha weNkonzo yezeRhafu yaseMzantsi Afrika (SARS)10.1 IKhabhinethi iyakwamkelwa ukuqeshwa kukaMnu Edward Christian Kieswetter njengoMkhomishinala omtsha wakwa-SARS ukususela ngomhla wo-1 kuCanzibe yowama-2019. 10.2 Mnu Kieswetter ufumene isidanga sakhe se-Honours kwezeNzululwazi yezeMfundo ngowe-1988, isidanga se-Masters kwezeNzululwazi yezeMfundo ngowe-1996 kunye nesidanga se-Masters kwi-Business Administration ngowama-2001, phakathi kwezinye. Uzisa kwa-SARS ubutyebi bamava kwezolawulo awafumene kwicandelo labucala nakwelikarhulumente. Ukuqukunjelwa kokuqeshwa kwakhe kufezekisa izindululo ezenziwe yiKhomishoni yoPhando ngoLawulo noRhulumento lweRhafu ngu-SARS, ebichotshelwe nguJaji Robert Nugent odla umhlala-phantsi.11. IKhomishoni yoPhando ngoLawulo noRhulumento lweRhafu ngu-SARS (iNgxelo ka-Nugent)11.1 IKhabhinethi yazisiwe ngeziphumo zomsebenzi weKhomishoni yoPhando ngoLawulo noRhulumento lweRhafu kwa-SARS. UMongameli uRamaphosa uchonge le khomishoni ngomhla wama-24 kuCanzibe yowama-2018, phakathi kokunye, kukuzinzisa u-SARS, ukubuyisela intembeko nokomelela kwamandla  wakhe ukuze akwazi ukufezekisa injongo ephambili yengeniso yerhafu. Ingxelo yayo yethutyana yangeniswa ngomhla wama-27 kweyoMsintsi yowama-2018 yaza eyokugqibela yangeniswa ngomhla we-11 kweyoMnga yowama-2018. 11.2 IKhabinethi iyazibulela iziphumo zekhomishoni zokuba ukusilela okuninzi kwa-SARS kususela kwinto eyibiza “ukusilela okukhulu kurhulumento nokubamba isidima” phantsi koMkhomishinala wangaphambili. IKhomishoni yenze izindululo ezingama-27 ezicace ngokukodwa zokwenza izilungiso ukulungisa izigqibo zangaphambili ezidale umonakalo, zifaka imiba emininzi equka nokuthengwa kweenkonzo, ukuyilwa kweziko nokomelezwa kobunkokheli beziko. Esinye sezindululo ezingundoqo ibe kukuqeshwa ngokungxamisekileyo koMkhomishinala wakwa-SARS.  11.3 IKhabhinethi ivakalisa inkxaso yayo ebanzi kwizindululo ezenziwe yile Khomishoni kwaye uMphathiswa wezeZimali uza kongamela ukufezekiswa kwezindululo zayo, kuquka nokukhokela inkqubo yokufakana imilomo noluntu ukuze kuhlonyelwe umThetho ka-SARS (SARS Act) ukuphucula urhulumente nokuphendula, nendima enokudlalwa nguMhloli Jikelele kunaleyo yeBhodi.11.4 IKhabhinethi ivakalisa umbulelo wayo kuJaji Nugent, kumalungu egqiza lakhe kunye neqela labasebenzi abangabancedisi beKhomishoni, ngengxelo yayo ekumgangatho nezinga eliphezulu, kunye nesantya nobuchule bokuyivelisa. Le ngxelo ibe sesidlangalaleni kumntu wonke ukususela ukukhutshwa kwayo, kwaye iyafumaneka kwiwebhusaythi ye-Ofisi kaMongameli: www.thepresidency.gov.za12. UkuVavanywa kwesiCwangciso esiyiNtloko seziYobisi seSizwe (NDMP) sowama-2013 – 201812.1 IKhabinethi iyamkele ingxelo yokuvavanywa kwesicwangciso i-NDMP yowama-2013 ukuya kowama-2018 njengomboniso wokuzinikela okuqhubekayo kukarhulumente ukulwa ukusetyenziswa nempembelelo yeziyobisi eluntwini kweli lizwe jikelele.12.2 Olu vavanyo luveze ukuba ngeli xesha isicwangciso i-NDMP ibonelela ngenkqubo-sikhokelo esisikhokelo kweli candelo, ukufezekiswa kwayo kwenziwe buthathaka kukuhambelanisa okubuthathaka kwezicwangciso-qhinga zamasebe awohlukeneyo aphathelene nayo. 12.3 Icebisa ngenani lamangenelelo afana nezicwangciso-qhinga zokungqinelanisa  amasebe ize iphinde icebise ngesiseko esizimeleyo nesixhaswa ngokupheleleyo ngezimali ukulawula ukusetyenziswa gwenxa kweziyobisi nokuthintela ukusetyenziswa kwazo kuluntu lwethu, ingakumbi phakathi kolutsha.12.4 IKhabhinethi iyayiqonda imingeni uluntu lwethu olujongene nayo yokuba zingedle zeziyobisi. Izindululo ezenziwe luvavanyo ziza kuhamba indlela ende ekuhlangabezaneni nomba weziyobisi ngokugqibeleleyo. IKhabhinethi yamkela nokumiselwa kweBhunga lokuLwa neziYobisi, iziko elifana neBhunga likaGawulayo leSizwe laseMzantsi Afrika, ukulwa ubungedle kwiziyobisi. Isicwangciso esiyintloko esihlaziyiweyo sizakubizwa isiCwangciso esiyiNtloko sokuLwa iziYobisi ngoku.13. INkqubo-sikhokelo engokuCwangcisa okuHlangabezana nezeSini, uHlahlo lwabiwo-mali, uHlolo loVavanyo noPhicotho13.1 IKhabhinethi iyamkele iNkqubo-sikhokelo engokuCwangcisa okuHlangabezana nezeSini, uHlahlo lwaBiwo-mali, uHlolo noVavanyo noPhicotho. Le nkqubo-sikhokelo ibeka umba wokubekwa phambili kwezesini phambili kwimigaqo-nkqubo karhulumente ngokubeka phambili isicwangciso-qhinga nesicwangciso sokufezekisa okubhekisele ekuhlangabezaneni nezesini okukhoyo kwinkqubo yesicwangciso, uhlahlo lwabiwo-mali, uhlolo, uvavanyo nophicotho olukhoyo ngoku.13.2 Isigunyaziso somgaqo-siseko sokuphelisa ucalulo kwezesini, nokufezekiswa amalungelo abasetyhini namantombazana, kudinga ukuguquka kwendlela yokwenza  egqibeleleyo neyobuchule kuzo zonke iinkqubo zikarhulumente.14. Iingxelo zovavanyo14.1 IKhabhinethi yamkele nelinye inani leengxelo zovavanyo ebelugunyaziswe ngeSebe loCwangciso, uHlolo noVavanyo (DPME) ziquka ezi zilandelayo:Uvavanyo lweNkqubo-sikhokelo zeziCwangciso zobuChule nokuSebenza (FSAPP) ezithatha izigqibo zokuba i-FSAPP isebenze  kakuhle na ukukhokela amasebe ekunikezeleni iinkonzo zawo, ingakumbi ekuhlangabezeni iziphumo eziphambili zikarhulumente, kwakunye nokwenza ukuba amasebe akwazi ukuphendula ngokusebenza kwawo. Olu hlaziyo lulo olungqina ukufaneleka kwendlela awenza ngayo, kodwa ibonakalisa ukuba olu yilo lunemisantsa ngokuthi indlela ekwenziwe ngayo ayihambelani ncam, ingathungelani kwaye ingavumelani nayo yonke eminye imigaqo-nkqubo ebandakanyekayo nemithetho. Le ngxelo icebisa ngenani lamangenelelo okomeleza le ndlela yokwenza.UVavanyo lokuMiselwa koYilo loMgaqo-nkqubo weeKholeji zoluntu, olujonga indlela ukumiselwa koyilo lomgaqo-nkqubo oluhlangabezana ngayo nokusilela kwamathuba ezemfundo noqeqesho kubantu abadala nolutsha oseludlulile kumabanga asesikolweni nokusilela kwabo ekufikeleleni kwizidingo zokungena kwabantu abadala nolutsha kwimpangelo nezakhono zokuphila. Le ngxelo yovavanyo ibalula ukungabikho kwemithombo eyaneleyo ukuvumela le nkqubo ukuba ikwazi ukuvelisa iziphumo ezilindelekileyo.    UVavanyo lweZibonelelo zeNkuthazo yezoShishino kaRhulumente, neyiyo ebonelela ngokumisela ukuba inkqubo iyonke isebenza njani na ukuxhasa amashishini nemibutho yokuxhamlisa. Urhulumente usebenzisa uluhlu lwezibonelelo zenkuthazo ukukhuthaza imizi-mveliso ukuba ibe nento ayenzayo okanye atyale imali kwimisebenzi ecacileyo okanye yenze igalelo kwimiphumela ethile yezentlalo okanye yezoqoqosho. Le ngxelo ibonakalise ukungenana nokuzalana kwizibonelelo zenkuthazo zezoshishino ezahlukeneyo. Lucebisa ukusekwa kwekomiti yokuququzelela iSibonelelo seNkuthazo samaSebe ngamaSebe kaRhulumente.   UVavanyo lweSicwangciso-qhinga esiDibeneyo sokuXhaswa kwabaRhwebi namaShishini amaNcinane, olululo olumisele ukuphunyezwa kakuhle kwesi sicwangciso-qhinga, nesamkelwa ngowama-2005 ukuba sigxile kwiindawo ezibaluleke kakhulu ezifana nokudalwa kwemisebenzi, umakulingwane nokufikelela kurhwebo. La mashishini mancinci adlala indima ebalulekileyo ekudaleni imisebenzi, ubuchule nohlumo. Esi sicwangciso sokuphucuka okucetyiswayo siquka ukuphucula, uququzelelo nokuqoqosha kuwo onke amanqanaba karhulumente nokomeleza ulawulo lweziko nokubeka esweni.14.2 Olu vavanyo lujongise ekomelezeni iNkonzo kaRhulumente nolawulo lukarhulumente. Olu vavanyo lugunyaziselwe umboneleli-nkonzo ozimeleyo kwaye luza kuxhonywa kwiwebhisaythi ye-DPME: www.dpme.gov.za.15. Inkqubo yokuququzelela i-UN, AU ne-SADC yeSizwe15.1 Ngokuhambelana neSicwangciso soPhuhliso seSizwe, nesijongise ekuxhaseni uphuhliso oluzinzileyo ngokuhlwa imingeni yommandla, yelizwekazi nehlabathi jikelele, iKhabhinethi ikwamkele ukusekwa kwenkqubo yokuququzelela i-ajenda yophuhliso oluzinzileyo ye-UN, AU ne-SADC yesizwe.15.2 Le nkqubo yokuququzelela yesizwe iza kusebenza njengenkqubo esebenza ngeendlela ezininzi nenabadlali-ndima ababalulekileyo abohlukahlukeneyo amabaququzelele ufakano-mlomo noququzelelo ngaphakathi nangaphandle kukarhulumente kwizibophelelo zophuhliso zoMzantsi Afrika kwizizwe-ngezizwe.15.3 Oku kuza konganyelwa yiKomiti yabaPhathiswa (IMC), ulawulo luvele embindini karhulumente, nenguwo oza kuqinisekisa ukuba ii-ajenda zophuhliso (i-ajenda yoPhuhliso oluZinzileyo yowama-2030 ye-UN, i-ajenda yowama-2063 ye-AU kunye neSicwangciso soPhuhliso soHlobo lokuQondisa loMmandla we-SADC) ziqulathwa ngokupheleleyo kwizicwangciso zesizwe zeli lizwe, kwaye uza kubonelela ngesikhokelo esipheleleyo ekufezekiseni iimfuno zokubeka esweni nokubika.16. IKomiti yabaPhathiswa (IMC) malunga neNguqu yeSine yezoShishino (4IR)16.1 Emveni kwesibhengezo sikaMongameli uRamaphosa kwiNtetho kaMongameli engoBume beSizwe yowama-2019, iKhabhinethi yamkele ukusekwa kwe-IMC malunga ne-4IR.16.2 IKhomishoni iza kucebisa ngezicwangciso-qhinga nemigaqo-nkqubo ukuba ithethe ngophuhliso lobuchwephetshe okubangelwa kukungena kwedijithali ne-4IR. Olona xanduva lungundoqo lwe-IMC kukuququzelela ucwangciso nokufezekiswa kwamangenelelo e-4IR, kuquka nokuzalisekisa umsebenzi weKhomishoni kaMongameli malunga ne-4IR.17. Ukuphela kwexesha17.1 Njengokuba iKhabhinethi iqukumbela inkqubo yayo yolawulo lwesihlanu, iyababulela abehlulelani bayo bezentlalo nabemi. Imema abantu baseMzantsi Afrika ukuba mabahlale bezimisele ekwakheni ilizwe elihlumayo.17.2 IKhabhinethi ivakalisa umbulelo wayo kwiPalamente necandelo leeNkundla ngokugcina izithethe zomgaqo-siseko nokwenza iKhabhinethi ukuba iphendule ngeenjongo zokuphucula ubomi babemi.17.3 Ikwavakalisa umbulelo wayo nakumahlakani woMzantsi Afrika kwi-SADC; AU; Brazil; Russia; India; China noMzantsi Afrika; Iqela le-G20, UN neminye imibutho, ngokusoloko esecaleni koMzantsi Afrika ukuphucula iimeko zeli lizwe, nokusebenzisana nalo ukwenza uMzantsi Afrika ongcono, i-Afrika engcono nehlabathi elingcono.17.4 IKhabhinethi inikezela imbeko kumalungu eKhabhinethi athe asweleka ngeli xesha lolawulo lwesihlanu, abaPhathiswa u-Collins Chabane no-Edna Molewa, kwakunye neenkokheli kwamanye amanqanaba aseburhulumenteni ezithe zalikhonza eli lizwe ngokugqwesileyo zaze zaqhubela phambili iimfuno zoMzantsi Afrika ngokwalapha ekhaya nangokwehlabathi jikelele. C. Imisitho esezayo18. UbuNdlobongela obuGxile kwezeSini (GBV) nokuBulawa kwabasetyhini18.1 Enye impumelelo enkulu ukulwa ubundlobongela obugxile kwezesini (GBV) iza kufezekiswa ngoLwesine, umhla wama-28 kweyoKwindla yowama-2019, ngokuvulwa kweNkundla kaMantyi yase-Booysen’s eRhawutini. INkundla kaMantyi yase-Booysen’s ekumgangatho wehlabathi ibonelela ngoludwe lweenkonzo kwaye ixhotyiswe ngokupheleleyo ukuba ikwazi ukuxhasa amaxhoba e-GBV nokubulawa kwabasetyhini.18.2 Ukuvulwa kwale nkundla kuza kusibonisa noMongameli uRamaphosa, kunye nemibutho eyahlukeneyo yabahlali, isingatha ukumiselwa kwesiBhengezo sikaMongameli se-GBV nokuBulawa kwabaseTyhini esiqalisa ukuzibophelela ekufezekisweni kwezigqibo zeMbizo ye-GBV noBulawa kwabaseTyhin yeSizwe ebibanjwe kweyeNkanga yowama-2018.18.3 Ezi nkundla zilandelayo ezineeNkundla zamaTyala ezeSondo ziza kunikezelwa kwezinyanga zintathu zilandelayo:INkundla kaMantyi yase-Plettenberg Bay eNtshona Koloni iza kuvelisa amagumbi eenkundla alithoba, enye kuwo yiNkundla yamaTyala ezeSondo.INkundla kaMantyi yaseDimbaza neBitji iza kumiselwa eMpuma Koloni.INkundla ePhakamileyo yaseMpumalanga eMbombela kunye nendala iNkundla kaMantyi yaseMiddleburg, nebikhe yalungiswa kancinci ngokusebenzisa amabanjwa ukuba isebenze njengeNkundla ePhakamileyo.18.4 Xa kuphela ulawulo lwesihlanu, iza kuba zinkundla ezintsha ezingama-59 esezakhiwe ukususela kunyaka wowe-1994, oku kugqithisile kumthamo urhulumente abezimisele wona wokwakha iinkundla ezimbini ngonyaka ubuncinane.19. UHambo lweSibini loLutsha loNyaka olungena kuMboniso wamaThuba ezoQoqosho 19.1 ISebe lezoNxibelelwano, uNxibelelwano lwemiNxeba neeNkonzo sePosi – ngokusebenzisana namanye amasebe karhulumente, ii-SOCs nabadlali-ndima ababalulekileyo – liza kuqhuba uHambo lweSibini loLutsha olungena kuMboniso wamaThuba ezoQoqosho ngomhla we-13 kuTshazimpuzi wowama-2019 kuMasipala waseKhaya wakuNtabankulu kwisiThili sase-Alfred Nzo eMpuma Koloni.19.2 Uhambo lwenkululeko yolutsha, lusisikhumbuzo seminyaka engama-25 yenkululeko, lujongise ekuboniseni ulutsha, abantu abangaphangeliyo noosomashishini abancinane uluhlu lwezemfundo, ubizo namathuba ezoshishino akhoyo kwicandelo lukarhulumente nelabucala.20. UNyulo lukaWonkewonke lweSizwe lowama-2019 20.1 Njengokuba ilizwe lethu lisondela kunyulo lwesithandathu lwentando yesininzi, iKhabhinetha imema bonke abavoti abaselungelweni lokuvota ukuba basebenzise ilungelo labo elikumgaqo-siseko lokuba bavote ngomhla we-8 kuCanzibe. Ukuthatha inxaxheba kwabavoti kungundoqo wokusebenza kakuhle kolawulo lwentando yesininzi novoto olubanjwa ngexesha elimiselweyo, abemi bangazonyulela abameli babo baze babenze ukuba baphendule.20.2 IKhabhinethi imema iKhomishoni eziMeleyo yoNyulo (IEC), abameli boluntu noluntu ukuba baziphathe ngendlela eyokwenza ukuba unyulo lube lolukhululekileyo nolungenamkhethe ngoSuku loNyulo. I-arhente zethu zofezekiso-mthetho ziyakusebenza ngokungenalusini kuye nabani na ofunyaniswe esoyikisa, ephembelela okanye esenza izenzo zobundlobongela ngexesha lonyulo.D. Imiyalezo21. EyovelwanoIKhabhinethi ivakalisa imiyalezo yovelwano:21.1 kusapho nezihlobo zoMbexeshi oyiNtloko woMbutho weSizwe (ANC), uMnu Jackson Mthembu, ngokusweleka kwentombi yakhe uKhwezi, iminyaka ingama-25.21.2 kurhulumente nabantu base-New Zealand abathe baphulukana nabo babathandayo ngexesha lohlaselo lobunqolobi olwenzeke e-Christ Church.21.3 kurhulumente nabantu be-Republic of Indonesia emva kweempuphuma ezihamba nemibane. UMzantsi Afrika ne-Indonesia kuphela kwamazwe angamalungu e-G20 e-Afrika nase-Southeast Asia ngokulandelelanayo, omabini abambisene ngokuba ngoosihlalo kubuDlelwane obuTsha bobuChule be-Afrika ne-Asia.22. UkuvuyisanaIKhabhinethi ivuyisana:22.1 noNjingalwai Ncoza Dlova, ugqirha wolusu odume kwizizwe-ngezizwe ophuma kwiDyunivesithi yaKwaZulu-Natal, oncedise ekubhaqweni kweseli yofuzo engoyena nobangela wokuphulukana neenwele ngokusisigxina phakathi kwabantu basetyhini abamnombo wabo use-Afrika. Uthando lukaNjingalwazi Dlova lwemfundo lukhokelele ekuqulunqweni kwencwadi yesikhokelo yalapha ekhaya malunga neemeko zesiqhelo zolusu ezigxile kubo bonke abafundi bezonyango kweli lizwe, kwakunye namaphetshana ezemfundo nezithako zevidiyo zezemfundo ezifundisa izigulana malunga neemeko zolusa zazo.22.2 neqela lesizwe lebhola ekhatywayo, iBafana Bafana, ngokuphumelela umdlalo wokulungela iNdebe yeZizwe zase-Afrika yowama-2019 (African Cup of Nations). Eli qela lizibandakanye namanye amaqela amane aseMzantsi Afrika – iBanyana Banyana; iQakamba; uMboxo nAmajita, nawo athe aphumelela imidlalo eyahlukeneyo yokulungela. IKhabhinethi ikwamema abantu baseMzantsi Afrika ukuba baxhase iqela lesizwe kulo mnyhadala uzayo. Ikwancoma inkxaso efumaneke kwiZizwe eziManyeneyo (UN) kwityala lika-Caster Semenya kwiManyano yeMibutho yeeMbaleki yeZizwe-ngezizwe.E. IzithubaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1. Gqi Fiona Tregenna – Uchongwe ngokutsha njengelungu lethutyana leNkundla yamaTyala ezoKhuphiswano.2. Mnu Cecil Khosa – iGosa eliyiNtloko yesiGqeba (CEO) soLawulo lweDayimane nesiNyithi esiXabisekileyo lwaseMzantsi Afrika.3. Mnu Themba Cyril Dlamini njenge-CEO kaGunyaziwe weCandelo lezeMfundo noQeqesho loKhuselo noKhuseleko. 4. Mnu Mduduzi Eric Zakwe njenge-CEO yaMajelo eeNdaba, kuGunyaziwe weCandelo lezeMfundo noQeqesho lobuChwephetshe boLwazi noNxibelelwano.5. Amalungu angengawo awesigqeba eBhodi ye-Arhente yoPhuhliso lwamaShishini amaNcinane isithuba seminyaka emithathu:5.1 Mnu Mbulelo Sogoni (ekuCetywa ukuba abe nguSihlalo);5.2 Nksz Suzan Nyakale;5.3 Nksz Matshediso Ndlovu;5.4 Nksz Nomsa Kana;5.5 Adv Derick Block;5.6 Mnu Jim Matsho;5.7 Nksz Beatrice Nkambule (iNkosazan Tsakani);5.8 Mnu Charl de Kock;5.9 Adv Mthokozisi Xulu; kunye no-5.10 Mnu Mduduzi Sibeko.6. Nksz Thutukile Skweyiya njengoSihlalo weMbumba yaBenzi beziXhobo yaseMzantsi Afrika (Armscor) kude kubethe wama-30 kuTshazimpuzi yowama-2020.7. Mnu Malusi Stanley Motimele njengelungu leBhodi elingelilo elesigqeba noSekela Sihlalo we-Armscor isithuba seminyaka emithathu.8. Mnu Sipho Abednego Mosai – u-CEO we-Rand Water isithuba seminyaka emihlanu.9. IBhodi ye-Arhente yoLawulo lweNdawo yokuQokelela Amanzi e-Inkomati-Usuthu:9.1 Mnu Tokozani Patience Nyakane-Maluka (uSihlalo);9.2 Mnu Mandlakayise Sam Mthembu (uSekela Sihlalo);9.3 Nksz Shivon Desiree Wiggins;9.4 Adv Muzikayise Bernard Shabangu;9.5 Gq Thavamoney M Kelly;9.6 Nksz Lungile Linda Carol Zulu;9.7 Nksz Lungile Miranda Sikhakhane;9.8 Mnu Mashudu Gangazhe; kunye no-9.9 Mnu Pillay Absalom Tshabangu.Imibuzo:Nksz Phumla Williams – uMlawuli Jikelel oliBambela (GCIS)Iselula: 083 501 0139 "
INgxelo yeNtlanganiso yeKhabhineth yomhla wama-26 kweyeSilimela yowama-2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/xh/speeches/ingxelo-yentlanganiso-yekhabhineth-yomhla-wama-26-kweyesilimela-yowama-2019-27-jun-2019,"IKhabhinethi ibidibene ngoLwesithathu, umhla wama-26 kweyeSilimela e-Tuynhuys eKapa.A. Imiba enguNdaba-mlonyeni1. INtetho kaMongameli engoBume beSizwe (i-SoNA)1.1. I-SoNA yokuqala yolawulo lwentando yesininzi lwesithandathu kaMongameli u-Cyril Ramaphosa kule veki iphelileyo, ivuselele yakhuthaza bonke abantu baseMzantsi Afrika ukuba basebenzele ekwakheni ingomso eliqaqambileyo. I-SoNA yowama-2019 icwangcisa indlela yokufezekiswa kwesigunyaziso sabavoti esinikwe umbutho olawulayo esivela kubantu bethu. 1.2. Oku kuhlengahlengisa ukuba xa sisebenzisana, singabuphucula njani ubomi babantu baseMzantsi Afrika size silukhulise njani uqoqosho lwelizwe lethu, ngokubonisana ngobunyani obuzingisileyo bentswela-ngqesho, indlala nokungalingani. Isimemo sikaMongameli uRamaphosa semanyano kwezentlalo sifuna igalelo lentsebenziswano yabo bonke abantu boMzantsi Afrika ukoyisa yonke imingeni yethu nokubeka ilizwe lethu kwindlela yohlumo oluqhakazileyo.1.3. Oku kuquka ukwandisa icandelo lezoshishino, ukomeleza ishishini lezemigodi, ukuxhasa icandelo lezolimo, ukuphucula isiseko sezakhono solutsha lwethu nokwenza kube lula kubakhenkethi ukuba batyelele ilizwe lethu. Njengabantu baseMzantsi Afrika, kufuneka siqhubeke ukukhuthaza nokuxhasa amashishini alapha ekhaya kwaye sithenge iimveliso zasekhaya. 1.4. Umsebenzi onzima aza kuwenza urhulumente uzinze kwimiba esixhenxe engundoqo ephambili naza kuyenza kule minyaka mihlanu  ilandelayo, nokunika intsingiselo kwisiCwangciso soPhuhliso seSizwe (i-NDP) kunye nephulo lethu lokufezekisa uMbono  wowama-2030.1.5. Ingxoxo-mpikiswano nge-SoNA ibalule ukubaluleka kokuba silungise uqoqosho nokulungisa ezo ndawo zimoshakeleyo kurhulumente ekufezekisweni kwesigunyaziso esivela kubavoti. Oku kuza kusikhokelela ekufikeleleni kulo Mzantsi Afrika siwufunayo nonguMzantsi Afrika wamaphupha wethu njengoko uchaziwe kuMbono wowama-2030 we-NDP.1.6. IKhabhinethi imema onke amahlakani kwezentlalo, abezoshishino, ezabasebenzi, imibutho yoluntu nemibutho yezopolitiko, ukuba ixhase amalinge entsebenziswano ekukhawuleziseni indlela yohlumo lweli lizwe.1.7. Kwelethu icala njengorhulumente siza kuwaphindaphinda kabini nakathathu amalinge wethu njengoko eyalele uMongameli ukuba kususwe imiqobo esendleleni yohlumo loqoqosho lwethu nokwakha amandla wamaqumrhu karhulumente ukuba akwazi ukubasebenzela abantu bakuthi. Ngenyanga yeKhala, abaPhathiswa abohlukeneyo baza kuthi thaca iintetho zoHlahlo lwabiwo-mali lwabo, apho kuza kuqhutyekwa khona ukutyhilwa kokusebenza kwezicwangciso khona ukuze kufezekiswe kombono obekwe phambi kwesizwe nguMongameli.2. INyanga yoLutsha2.1. INyanga yoLutsha yeSilimela sisikhumbuzo nje esicacileyo sendima eyadlalwa lulutsha lwethu ekudaleni iimeko ezakhokelela kwinkululeko yethu. I-SoNA kaMongameli ikubeka phambili kumsebenzi wolawulo lweSithandathu ukuhluma koqoqosho nokudalelwa kolutsha imisebenzi. UMongameli uthethathene namacandelo awohlukeneyo wolutsha kuquka nabo bakhubazekileyo kulo, ulutsha olukwezoshishino, olukwezobugcisa  noluphuma kumaziko ezemfundo ephakamileyo ngaphambi kwe-SoNA yakhe noluququzelelwa yi-Arhente yoPhuhliso loLutsha yeSizwe (i-NYDA) phantsi komxholo othi: “Iminyaka engama-25 yolawulo lwentando yesininzi – ukuvuselela ubuntsha-ntliziyo bolutsha” Olu Thethathethwano lukaMongameli noLutsha lungqinisise iinzima eziqhubekayo nemingeni ulutsha lwethu olujongene nayo oludinga ungenelelo olungxamisekileyo lukarhulumente wethu.2.2. Kule meko sifuna ukungqina ukuba iinkqubo zikarhulumente ezahlukeneyo, kuquka neNkqubo yesiHlandlo seSibini yeSebe lezeMfundo esiSiseko, iNkonzo yoLutsha yeSizwe kunye nePhulo leNkonzo yeNgqesho yoLutsha, ziza kuhamba indlela ende ekulungiseleleni ulutsha lwethu ukuba luyilungele imeko yempangelo.2.3. Noxa kunjalo sidinga ukuwaphindaphinda kabini nakathathu amalinge wethu njengelizwe ekudaleni imisebenzi imisebenzi edingeka kakhulu yolutsha lwethu. Ukuze sikwazi ukwenza njalo sinyanzelekile ukuba sikuqale ngokwethu ukukhulisa uqoqosho lwethu njengoko siyalelwe nguMongameli wethu. Siyakuqonda ukuba akuzokuba lula oko, siyakuqonda ukuba akuzokubakho zisombululo zikhawulezileyo ekuguquleni uqoqosho kodwa siyakuqonda ukuba oko kufuneka kwenzekile ngenxa yelizwe nolutsha lwethu. 2.4. IKhabhinethi imema onke amacandelo ukuba mawaxelise uMongameli aze ababandakanye ngokuvakalayo abantu abatsha ekusebenzisaneni ukufumana isisombululo ezibonakalayo kwimingeni abahlangana nayo. Nathi siza kuyidlala eyethu indima ekuphuculeni ukusebenza koqoqosho lwethu ukudalela ulutsha lwethu imisebenzi.3. Ukuhlelwa ngokutsha kukarhulumente3.1. Abemi baseMzantsi Afrika banike olu lawulo lwesithandathu isigunyaziso esicacileyo sokukhawulezisa uhlumo loqoqosho oludibeneyo, ukusebenza ngokukhawuleza ukulwa indlala, ukuphucula iinkonzo zikarhulumente, ukulwa urhwaphilizo nokuphelisa ukubanjwa ngobhongwana kwamaqumrhu karhulumente ngabezoshishino.3.2. IKhabhinethi iyangqina ukuba ukuhlelwa ngokutsha kukarhulumente wesizwe kuza kwenza ukuba unikezelo-nkonzo kubantu lube lula kwaye lukhawuleze ngokudibeneyo, ngokungenazindleko zibiza kakhulu nangorhulumente osebenza kakuhle nosabela ngokuthe chatha kwizidingo zabantu baseMzantsi Afrika. 4. Izivumelwano zezorhwebo4.1. IKhabhinethi iyakwamkela ukutyikitywa kwezivumelwano ezingamashumi alithoba anesithathu (93) phakathi kwabarhwebi baseMzantsi Afrika neenkampani zase-China, ukuthenga iimveliso zalapha ekhaya ukuze zizithumele kushishino lwase-China, oko kusinika ixabiso lesivumelwano esibetha kumashumi amabini anesixhenxe eebhiliyoni zeerandi (R27 eebhiliyoni), oko kuza komeleza uhlumo nokudalwa kwemisebenzi.Ukongeza apho, esinye sezivumelwano esityikityiweyo sisivumelwano sotyalo-mali esiquka iQumrhu lezoShishino lweeMoto lase-Beijing esingotyalo-mali lwesikhululo sokuveliswa kweemoto kummandla wophuhliso lwezoshishino waseNgqurha (i-Coega IDZ). Lutyalo-mali lokuvelisa izithuthi apha eMzantsi Afrika ukwenzela urhwebo lwaseMzantsi Afrika kodwa ke norhwebo lwamanye amazwe. Ezi zivumelwano zentengiselwano ziyinxalenye yezibophelelo eziphuma kwisivumelwano sobudlelwane bobuchule esidibeneyo esikhoyo sowama-2010, nezivumelwano zezibophelelo ezisibhozo ezikhulu ekwavunyelwana ngazo kwiQonga leNtsebenziswano ye-China-ne-Afrika (Forum on China-Africa Cooperation).5. Iinkcukacha-manani zezengqesho zangekota5.1. Iziko leeNkcukacha-manani laseMzantsi Afrika likhuphe uPhando-nzulu lwezeNgqesho lwangeKota lekota yokuqala yowama-2019 kule veki idlulileyo.5.2. Iziphumo zibonakalsa ukwanda kwemisebenzi engama-22 000(+02%) ukusuka kwi-10 152 000 ukuya kwi-10 174 000 kwicandelo elisesikweni elingelilo ushishino lwezolimo. Oku kubangelwe ikakhulu kukwanda kolu shishino lulandelayo: iinkonzo zezoluntu, elezezimbiwa nezekwari, ezokuvelisa neenkonzo zezoshishino.5.3. Ingqesho epheleleyo yande ngama-76 000 okanye i-0,8% unyaka nonyaka phakathi kweyoKwindla yowama-2018 neyoKwindla yowama-2019.5.4. IKhabhinethi ikuqaphele oku njengokuncomekayo kodwa isahleli ikholelwa ukuba isende indlela ekufanele ihanjiwe ukuphucula ukusebenza kwalo lonke iqoqosho lethu ize idale imisebenzi edingeka kakhulu kwilizwe lethu. Ukuza kuthi xhaxhe ngoku iKhabhinethi iyazibophelela ukuba isebenze nawo onke amacandelo oluntu lwethu lwaseMzantsi Afrika kuquka necandelo labucala.6. IXesha leRhafu6.1. Imali efumaneke kwirhafu yengeniso iqinisekisa ukuba urhulumente unawo amandla okubonelela ngeenkonzo ezidingeka ngamandla nangenkxaso yezentlalo kwizigidi-ngezigidi zabo bangathathi ntweni kuluntu lwethu.6.2. IKhabhinethi ikhuthaza abantu baseMzantsi Afrika ukuba balungiselele ukungenisa amaxwebhu wabo wexesha lerhafu lowama-2018/19. Ukuqokelelwa kwemali yerhafu ngokufanelekileyo nakakuhle kwenza ukuba urhulumente akwazi ukuqinisekisa ngokuzimela kwezezimali.6.3. Abahlawuli-rhafu ababhaliselwe i-eFiling okanye abasebenzisa i-MobiApp entsha yeNkonzo yezeRhafu yaseMzantsi Afrika bangawangenisa amaxwebhu wabo erhafu ukususela ngomhla wo-1 kweyeKhala yowama-2019. Abantu baseMzantsi Afrika abamkela ngaphantsi kwama-R500 000 ngonyaka nabafikelela kwezinye zeenqobo zokugweba, akukho mfuneko yokuba bangenise maxwebhu erhafu.7. Ukulwa ulwaphulo-mthetho7.1. IKhabhinethi ikuqaphele ngenkxalabo ukuqhambuka kokubulawa kwamalungu angamagosa onyanzelisa-mthetho. KweyoMsintsi yowama-2018, ngamalungu ezobupolisa angamashumi amabini anesibhozo (28) ekubikwe ukuba abulewe. Ukususela ekuqaleni kowama-2019, ngamashumi mabini anesithandathu (26) amagosa ezobupolisa abuleweyo.7.2. Ezona zehlo zakutsha nje zezo zingokubulawa kukaSajini Zephania Dladla, uKonstabheli Nomasonto Mhlanga noKonstabheli Nhlamulo Vukeya. IKhabhinethi ivakalisa uvelwano olunzulu kwiintsapho, abahlobo nakoogxa babo.7.3. IKhabhinethi ilugxeka ngawona mazwi arhabaxa olu hlaselo nokubulawa. Amagosa ezobupolisa abeka ubomi bawo emngciphekweni ukuze akhusele uluntu lwethu. Sonke kufanele sisebenzisane kunye namaziko onyanzelisa-mthetho ukuqinisekisa ukuba abenzi bolu lwaphulo-mthetho lukhohlakeleyo bayabanjwa baze bajongane nengalo yomthetho.7.4. IKhabhinethi iyayincoma inkqubo yezobulungisa ethe yakhokelela ekubeni abenzi bolu lwaphulo-mthetho abalithoba bathiwe jize ngezigwebo zokuchitha ubomi babo bonke entolongweni, kulo nyaka nje wodwa. 8. Isehlo sokudubulana sasemdeni waseMozambique IKhabhinethi  iphawule ngokuba uRhulumente waseMzantsi Afrika uthumele igqiza elikwizinga eliphezulu eMozambique emva kwesehlo sokudubulana apho kuye kwasweleka khona amagosa ezobupolisa amabini aseMozambique kumda waKwaZulu-Natal.8.1. Eli qela liquka amalungu oMkhosi wezoKhuselo weSizwe waseMzantsi Afrika (i-SANDF) naweNkonzo yezobuPolisa yaseMzantsi Afrika (i-SAPS), kwaye aza kudibana kunye noogxa bawo baseMozambique. Likhokelwa yiNtloko yeMisebenzi eDibeneyo ye-SANDF iBamba-Njengele (Lieutenant-General) u-Barney Hlatshwayo noSekela Mkhomishinala we-SAPS iBamba-Njengele (Lieutenant-General) uSehlahle Masemola.8.2. Eli qela likumsebenzi wokuphanda ngesehlo sokudubulana. Phakathi kokunye, kulindeleke ukuba, lixoxe ngeqela lophando elidibeneyo phakathi kweMozambique noMzantsi Afrika.8.3. IKhabhinethi icela bonke abantu baseMzantsi Afrika ukuba balindele ukuqukunjelwa neziphumo zolu phando ludibeneyo. Sihleli sizibophelele ekusebenzisaneni norhulumente waseMozambique njengabamelwane abalungileyo ekuphuculeni intlalo-ntle yabo bonke abemi bethu.  9. INgqungquthela yoMbutho wezabaSebenzi weZizwe-ngezizwe9.1. IKhabhinethi iyakwamkela ukuthatha inxaxheba kukaMongameli uRamaphosa kwiSeshoni ye-108 (isiKhumbuzo seminyaka elikhulu) seNgqungquthela yoMbutho wezabaSebenzi weZizwe-ngezizwe ebibanjwe phakathi komhla we-10 nowama-21 kweyeSilimela yowama-2019. UMongameli uyifake ngokusesikweni, kwingqungquthela, ingxelo yeKhomishini yeHlabathi malunga neNgomso loMsebenzi (Future of Work), abengomye woosihlalo kuwo ngokubambisana neNkulumbuso yaseSweden, oHloniphekileyo (H. E.) uStephan Lofven.       9.2. UMphathiswa wezeNgqesho nezemiSebenzi, uThulas Nxesi, ube pheleke uMongameli ekwakhokela negqiza lamaqela amathathu elithathe inxaxheba kwiikomiti ezahlukeneyo zengqungquthela neengxoxo zentlanganiso epheleleyo ebezixoxa ngengxelo yoMlawui Jikelele woMbutho wezabaSebenzi weZizwe-ngezizwe.9.3. Iziphumo ezibalulekileyo zale ngqungquthela ziquka isiBhengezo semiNyaka eliKhulu esidibeneyo sala maqela. Ukongeza apho, ingqungquthela yamkele isiNdululo esitsha malunga noGonyamelo nokuTshutshisa okubhekisele kwezesondo eMsebenzini esiyilwe ngendlela yokukhusela abasebenzi ababuthathaka. Ezi ziphumo zibalulekile ekumisweni kwemigangatho yezizwe-ngezizwe nemigaqo yokuphakamisa nokukhusela amalungelo nemigangatho. B. Izigqibo keKhabhinethi1. IMbizo ye-12 engaQhelekanga1.1. IKhabhinethi yazisiwe ngokuba iMbizo ye-12 engaQhelekanga iza kumisela isigaba sokusebenza soMmandla woRhwebo oluKhululekileyo kwiliZwekazi lase-Afrika (AfCFTA) kunye neNtlanganiso yokuQuquzelela yaPhakathi eNyakeni yokuqala yeManyano yase-Afrika (AU) noLuntu loQoqosho loMmandla (RECs).1.2. UMongameli uRamaphosa umiselwe ukuba akhokele igqiza loMzantsi Afrika xa kubanjwa iMbizo ye-12 engaQhelekanga ngomhla we-7 kweyeKhala yowama-2019 eNiamey, eNiger.1.3. UMzantsi Afrika uza kuthathela kuwo ukuba nguSihlalo we-AU ngexesha elibalulekileyo xa ilizwekazi lifezekisa i-AfCFTA, nokuza kwenza ukuba i-Afrika ibe yeyona inkulu enorhwebo oludibeneyo ehlabathini. I- AfCFTA iza kuphucula urhwebo oluphakathi kwamazwe ase-Afrika, ivuselele kwakhona ukwanda kwemizi-mveliso, nokuvula indlela yokudityaniswa okusebenzayo kwe-Afrika kushishino oluthungelanayo lwehlabathi nakuqoqosho lwehlabathi ngokuthe gabalala. 1.4. UMzantsi Afrika uhleli uzibophelele kwi-Ajenda ye-Afrika, kwaye uyakuxhasa ukudityaniswa koqoqosho nepolitiki yommandla we-Afrika. Oku kuquka ukomelezwa kothungelwano lokuququzelela phakathi kweKhomishoni ye-AU ne-RECs ukufezekisa uphuhliso oluzinzileyo kwi-Afrika enoxolo nezinzileyo njengoko kulindelekile kwi-Ajenda yowama-2063.1.5. UMzantsi Afrika uzinikele ngokupheleleyo kwinkqubo i-AfCFTA ngokubona ukubaluleka kwayo kobuchule kwi-ajenda yendibanisela yezoqoqosho lwelizwekazi le-Afrika ne-ajenda yophuhliso yoMzantsi Afrika.                            2. UNyulo looMasipala lowama-20212.1. Ukulungiselela uNyulo looMasipala lowama-2021, iKhabhinethi, ikuphumezile ukusekwa kweKomiti yabaPhathiswa (IMC) malunga noNyulo looMasipala, kwakunye neqonga lezobugcisa ukwenzela inkxaso yalo.2.2. UNyulo looMasipala lowama-2021 luza kuba lolwesihlanu olukumila kunje ukususela oko kwathi kwafika ulawulo lwentando yesininzi. I-IMC iza kusebenza neKhomishoni eziMeleyo yoNyulo (IEC) kunye nezinye iibhodi ezibandakanyekayo ekuqinisekiseni ukuba inkqubo ekhokelela kunyulo loorhulumente basekhaya iqhubeka ngaphandle kwamagingxigingxi.2.3. Amalungu e-IMC aza kuquka aba baPhathiswa balandelayo: oweNtsebenziswano kuLawulo neMicimbi yezeMveli (uSihlalo); oweMicimbi yezeKhaya; owezobuLungisa neeNkonzo zezoLuleko; owezeZimali; owoKhuseleko loMbuso kunye noMphathiswa kwi-Ofisi kaMongameli. Iqela leNkxaso yezobuGcisa liza kuba ngabaLawuli Jikelele abaphuma kwakula masebe.C. IMisitho eZayo1. IMbizo yeeNkokheli zeQela lamaZwe angamaShumi amaBini (i-G20)1.1. UMongameli uRamaphosa ukhokela igqiza loMzantsi Afrika – eliquka uMphathiswa wezobuDlelwane neZizwe-ngezizwe neNtsebenziswano, uGq Naledi Pandor; uMphathiswa wezeZimali, uMnu Tito Mboweni, noMphathiswa woRhwebo noShishino, uMnu Ebrahim Patel – eliza kuthatha inxaxheba kwiMbizo yeeNkokheli  ze-G20 yowama-2019.1.2. UMongameli uRamaphosa kwakhona uza kukhokela igqiza lamagosa namalungu ezigqeba zamashishini aseMzantsi Afrika kwiingxoxo zothethathethwano kunye namalungu ezigqeba zamashishini aphambili aseJapan. Olu thethathethwano lugxile ekukhuliseni ulwazi ngamathuba ezorhwebo notyalo-mali eMzantsi Afrika, lisabele kwiinkxalabo zeqela elinokuba ngamahlakani wezoshishino lwaseJapan, lize lichonge liphuhlise izalathiso zamathuba ezorhwebo notyalo-mali. 1.3. Olu thethathethwano lwenziwa ngobudlelwane beBhunga lezoShishino lokuQondana kweZizwe-ngezizwe (BCIU), isiseko sezoshishino esiphambili saseMelika sezizwe-ngezizwe, kunye noMbutho woRhwebo lwangaPhandle waseJapan (Jetro).1.4. Olu thethathethwano lubonwa njengenyewe yababini yezehlo zexesha elizayo, eza kuqhubeka kwimida yeNgqungquthela yeZizwe-ngezizwe yaseTokyo kuPhuhliso lwase-Afrika (TICAD) eza kubanjwa ukususela ngomhla wama-28 ukuya kowama-30 kweyeThupha yowama-2019 eYokohama, eJapan. IJapan lihlakani lesihlanu ngobukhulu lokuthunyelwa iimveliso nguMzantsi Afrika iphinde ibe lihlakani lesithoba ngobukhulu ukuthumela iimveliso zalo eMzantsi Afrika.1.5. Ukuthatha inxaxheba koMzantsi Afrika kukhokelwa zezi ntsika zilandelayo: Ukuqhubela phambili iimfuno zesizwe ukuze sifikelele kwiinjongo zangaphakathi ekhaya; Ukunyusa i-Ajenda yase-Afrika nokukhulisa uphuhliso oluzinzileyo lwase-Afrika; Ukuphembelela ubugcisa bokwakha behlabathi obuzindidi ngeendidi; nokuQhubela phambili i-ajenda yaseMzantsi ngokomeleza iNtsebenziswano yoMzantsi-noMzantsi noThethathethwano loMntla –noMzantsi.2. INyanga kaMandela2.1. Njengokuba sisondela isikhumbuzo sonyaka we-10 soSuku lukaMandela lweZizwe-ngezizwe kwinyanga yeKhala, iKhabhinethi imema bonke abantu baseMzantsi Afrika ukuba basebenzise le nyanga ukuxhasa ilifa likaMandela, phantsi komxholo othi: “Thatha iNyathelo, Vuselela inguqu, Yenza zonke iintsuku zibe luSuku lukaMandela”, ngokuthatha amanyathelo adibeneyo okulwa indlala.2.2. Abantu baseMzantsi Afrika bangathatha inxaxheba kubummi obusebenzayo ngokuzibandakanya noluntu nemibutho eyahlukahlukeneyo eza kwenza amaphulo okuncothula indlala nokuba ngoogobityholo, ukwakha iindawo zasekuhlaleni ezikhuseleke ngokuthe chatha baze baqinisekise ukuba bayafikelela kwimfundo.2.3. Sonke masithathe inxaxheba kweli phulo lehlabathi nelithiywe ngomnye weenkokheli zethu ezingamaqhawe size sakhe iinkqubo ezizinzileyo eziqhuba kude kube ngaphaya kwenyanga yeKhala. Masithathe inyathelo, sivuselele inguqu, size senze zonke iintsuku zibe luSuku lukaMandela D. Imiyalezo1. Uvelwano1.1. IKhabhinethi ithumela imiyalezo yovelwano olunzulu kuzo zonke iintsapho nabahlobo abathe bashiywa ngabo bebebathanda ngenxa yendyikitya yokufa eyenzeke endleleni. Kwingozi eyenzeke kwindlela engu-R81 eMaphalle, eLimpopo apho siphulukene nabantu abasebatsha, ngenxa yendyikitya yokufa eyenzeke endleleni into leyo esoloko ifunyanwa ngabantu baseMzantsi Afrika kwilizwe jikelele. IKhabhinethi ibongoza bonke abasebenzisi bendlela ukuba bathobele imithetho yendlela, okudinga ubutsha-ntliziyo nokubaphatha ngenkathalo abanye abasebenzisi ndlela.2. UkuvuyisanaIKhabinethi incoma aba balandelayo:2.1. Iqela lesizwe labasetyhini, iBanyana Banyana, ngokuphakamisela phezulu ibhanile xa beliqala ngqa ukuvela nokuthatha inxaxheba kwiNdebe yeHlabathi yabaseTyhini ye-FIFA.2.2. UMnu Botha Msila, umlandeli wezemidlalo waseMzantsi Afrika, nothe wafika ngexesha eYiphutha elungiselela ukuqala komdlalo wokuvula weNdebe yeZizwe zase-Afrika yowama-2019. UMnu Msila, oxhomekeke ikakhulu ekubetheni ubhontsi ukusuka eKapa, uye wancedwa ngumsasazi wezemidlalo, uMnu Robert Marawa, ukufumana inqwelo-moya esuka eKenya ukuya eCairo ukuyokuxhasa iBafana Bafana.2.3. Imvumi nombali womculo waseMzantsi Afrika uNks Sho Madjozi, ophumelele eyona iGqwesileyo iMbasa yokuDlala eQongeni yeZizwe-ngezizwe eNtsha kuNikezelo-mbasa lwe-BET lowama-2019 eLos Angeles, e-USA.2.4. Iqela labafundi abathandathu abangekathweswa zidanga baseMzantsi Afrika (abaphuma kwiDyunivesithi yaseKapa nedyunivesithi yaseWitwatersrand) ngokuphumelela indawo yokuqala emva kokukhuphisana namaqela ali-13 kwiNgqungquthela ye-Supercomputing yeZizwe-ngezizwe eFrankfurt, eJamani.Eli qela beliphantsi kweliso leZiko lokuSebenza ngeZinga eliPhezulu kweKhompyutha leBhunga lezeNzulu-lwazi noPhando-nzulu kwezoShishino, neliliphulo leSebe lezeMfundo ePhakamileyo, iNzulu-lwazi nobuChwephetshe, kwaye liyenye yeentsika ezintathu zeNkqubo yeziseko ezingundoqo ezibizwa cyberinfrastructure yaseMzantsi Afrika.2.5. AmaBhoko-bhoko amaNcinci (Junior Springboks), nathe ngesibindi sawo sokudlala ngokuzijula ijacu afumana imbasa yobhedu (bronze) kuKhuphiswano leHlabathi labangaPhantsi kwemiNyaka enga-20 yeBhola yoMboxo.  IKhabhinethi inqwenela la maqela alandelayo okuhle kodwa:2.6. Iqela lesizwe lamadoda, iBafana Bafana, kwiNdebe yeZizwe zase-Afrika yowama-2019 eYiphutha.2.7. Iqela lebhola yomnyazi lesizwe iiProteas, njengoko likhuphisana kwiNdebe yeHlabathi yeBhola yoMnyazi eqhubeka eLiverpool, eNgilandi, ukususela ngomhla we-12 ukuya kowama-21 kweyeKhala yowama-2019. Iqela lebhola yomnyazi lesizwe sithetha nje liphezulu kuluhlu lwase-Afrika lize libambe indawo yesihlanu ngokoluhlu lwehlabathi. UMphathiswa wezeMidlalo, ubuGcisa neNkcubeko, uMnu Nathi Mthethwa, ulikhaphile eli qela leProteas ukuyokulinika inkxaso kwakunye nokuyokwamkelwa ukunikezelwa njengoko uMzantsi Afrika ulungiselela ukusingatha iNdebe yeHlabathi yeBhola yoMnyazi ye-16 ngowama-2023.Imibuzo:Nks Phumla Williams – iSithethi seKhabhinethi esiliBambelaIselulae: 083 501 0139"
INgxelo yeNtlanganiso yeKhabhinethi yomhla we-10 kweyeKhala wowama- 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/xh/speeches/ingxelo-yentlanganiso-yekhabhinethi-yomhla-we-10-kweyekhala-wowama-2019-11-jul-2019-0000,"IKhabhinethi ibibambe intlanganiso ngoLwesithathu, umhla we-10 kweyeKhala ngowama-2019 eTuynhuys, eKapa.A. Imiba engundaba-mlonyeni1. Iziphumo zeNgqungquthela yaMazwe angama-20 (i-G20) 1.1. IKhabhinethi iyazamkela iziphumo zeNgqungquthela ye-G20 ebibanjelwe e-Osaka, eJapan ukususela ngomhla wama-28 ukuya kowama-29 kweyeSilimela 2019. UMongameli ubambe iintlanganiso ezininzi ngethuba kuqhutywa le ngqungquthela ngeenjongo zokuqinisa ubudlelwane namazwe amaninzi.1.2. Ubambe intlanganiso noSihlalo weMbumba ye-Afrika (i-AU) uMongameli Abdel Fattah el-Sisi wase-Egypt bekunye noSihlalo woMbutho oMtsha woPhuhliso lwe-Afrika (i-Nepad), uMongameli Macky Sall waseSenegal, waze emva koko wabamba enye intlanganiso neRussia, enye neChina, enye neJapan, enye neSaudi Arabia, yaze enye wayibamba noMongameli weBhanki yeHlabati, uMnu David Malpass.1.3. UMongameli Ramaphosa uqukumbele olu hambo lwakhe lwase-Osaka ngokuthi abambe intlanganiso nabezoshishini ngethuba lendibano yezikhulu eziphezulu zecandelo lezoshishino zeli nezaseJapan, i-Japan-South Africa CEO Business Roundtable, ngenjongo zokuthengisa uMzantsi Afrika njengelizwe elinamathuba amahle otyalo-mali.1.4. Inkokeli zehlabathi ebezikule ngqungquthela zizibophelele ukuba ziza kufaka isandla kumaphulo okuqalisa iNkqubo yowama-203) yoPhuhliso oluZinzileyo kunye nesicwangciso sokusebenza sase-Addis Ababa, i-Addis Ababa Action Agenda.2. Utyelelo lwaseburhulumenteni oluya eLesotho 2.1. Utyelelo lwaseburhulumenteni lwakutsha nje lukaMongameli Ramaphosa eKingdom of Lesotho belineenjongo zokwakha ubudlelwano obungqingqwa nobushushu phakathi kwala mazwe ethu mabini. Ebeye kweliya lizwe nanjengonozakuzaku woMbutho woPhuhliso lwaMazwe aseMazantsi e-Afrika (i-SADC) eLesotho.2.2. Ngethuba ekweliya lizwe, uMongameli uye wanikwa nengxelo ngendlela eqhuba ngayo inkqubo namalinge okuzisa utshintsho eKingdom of Lesotho. Iinkcukacha nokunye akufumanisileyo uMongameli kuza kuba yinxalenye yengxelo aza kuyinika iiNtloko zemiBuso nooRhulumente be-SADC eziza kuba nentlanganiso e-United Republic of Tanzania ngeyeThupha kowama-2019.2.3. IKhabhinethi iyakwamkela ukutyikitywa kwesivumelwano ngamaqela ezopolitiko aseLesotho sokusekwa kwequmrhu lesizwe lokuzisa iinguqu, i-National Legislative Reform Authority. Esi sivumelwano sigxininisa ukuba eli qumrhu kufuneka lisekwe ngokwemigaqo yoMthetho wePalamente nokuba eli qumrhu kufuneka likhokele ilizwe xa lisenza utshintsho kumgaqo-siseko, ulawulo, ukhuseleko nakumajelo eendaba.2.4. IKhabhinethi ibongoza onke amaqela ukuba awuxhase umbono wokuba iPalamente ivulwe into leyo eza kuqinisekisa ukuba esi sivumelwano siyamkelwa.3. Ukonakaliswa kwempahla karhulumente3.1. IKhabhinethi iyakugxibha ukutshishwakwesikolo samabanga aphantsi eKatlehong, eGauteng ngabantu abebeqhankqalaza kwezi ntsuku zimbalwa zidlulileyo. Akukho sikhalazo sinokusetyenziswa njengesizathu sokutshiswa nokonokaliswa kwamaziko karhulumente afana nezikolo, ezingamaziko okuxhobisa abantwana bethu ngezakhono eziza kufuneka ngomso.3.2. Kule minyaka ingama-25 idlulileyo, urhulumente ugalele iibhiliyoni ngeebhiliyoni zeerandi kumaphulo okwakha izikolo ezitsha nokuphucula ezi zikhoyo. Kulo nyaka, urhulumente ubekele bucala imali emalunga neebhiliyoni zeerandi ezingama-30 ezakusetyenziselwa ukwakha izikolo ezitsha nokulungisa ezi zikhoyo zibe kwimo efanelekileyo.3.3. IKhabhinethi icela abantu bakuthi ukuba baziphathe ngenkathalo iziseko zophuhliso eziluncedo kubo. Icela abantu ukuba basebenzisane namapolisa ukuqinisekisa ukuba abantu abonakalisa izinto zikarhulumente bayabanjwa.4. INgxelo yoMphicothi-ziNcwadi-Jikelele waseMzantsi Afrika (i-AGSA)4.1. IKhabhinethi ayonwabanga ziziphumo zabaphicothi zincwadi zoomasipala ezikhutshwe ngu-AGSA kwezi ntsuku zimbalwa zidlulileyo. Ulawulo olugwenxa olubonakele kwiziphumo zophicotho zincwadi zoomasipala abaninzi alwamkelekanga konke konke, ingakumbi kwindlela abayisebenzisa ngayo imali karhulumente oomasipala abaninzi. Oku kuthetha ukuba iinkqubo zokuhanjiswa kweenkonzo aziqhutywa ngeendlela efanelekileyo.4.2. UMthetho-sihlomelo woPhicotho-zincwadi zikaRhulumente, wowama-2018 (uMthetho 5 wowama-2018), unika i-AGSA igunya lokunyanzelisa abo balawula imali gwenxa ukuba baphendule ngezenzo zabo nelokulwa ukusetyenziswa kakubi nangokungakhathali kwezinto zombuso, ingakumbi koomasipala ekusele kulithuba ngoku kungabonakali bungcono kwiziphumo zophicotho-zincwadi zabo. 4.3. Ukongeza, iKhabhinethi, isebenzisana noMphathiswa woLawulo lweNtsebenziswano nezeMicimbi yeMveli, uGq Nkosazana Dlamini Zuma kunye noNondyebo weSizwe, iyasivuma isicwangciso sokufezekisa inkqubo yokuBuyela kuNdalashe eyiyo ekhokela amaphulo okuphuhliswa kwezakhono koomasipala. Esi sicwangciso, phakathi kwezinye izinto, sineenjongo zokuphuhlisa izakhono zabasebenzi ngokubaqeqesha nokubafundisa izakhono ezitsha, nokunyanzelisa ukuthotyelwa kwemigaqo nemithetho ngabaphathi boomasipala namagosa azizikhulu.4.4. Esebenzisana neenkokeli zamaphondo, uMphathiswa uDlamini Zuma uza kuqhubeleka enikeza ngoncedo olufunekayo koomasipala.5. IXesha lobuChwepheshe Bale Mihla (i-4IR)5.1. IKhabhinethi ichulumancile kukuba uMzantsi Afrika ubambe ngempumelelo iNgqungquthela yokuqala yoQoqosho lwe-Intanethi, eRhawutini ngomhla wesi-5 kweyeKhala 2019. Le Ngqungquthela iyindibano ebaluleke kakhulu eza kuba negalelo ekuqinisekiseni ukuba isicwangciso se-4IR sesizwe siyasebenza. UMongameli Ramaphosa, umqikeleli (usiyazi) uGeorge Friedman, icandelo lezabasebenzi, izifundiswa  kunye nemibutho yoluntu bonke bebeyizimasile le ngqungquthela, ethe yavusa umdla yenza i-4IR yangundaba-mlonyeni, yaqondwa yabangela nokuba kubhalwe izicwangciso zokusebenza eziza kwenza uMzantsi Afrika ube lilizwe elikwaziyo ukukhuphisana namazwe ehlabathi kweze-4IR.5.2. IKhabhinethi iyazamkela izicwangciso zika-Google zokugrumbela zifake phantsi kwamanzi umbhobho oza kuhamba iintambo ze-intanethi, usuka ePortugal uze eMzantsi Afrika ngolo hlobo ukhulise umthamo weziseko zobuchwepheshe be-intanethi ngokuphindwe kangangama-20, ukuzekuqinisekiswe ukuba i-intanethi isebenza ngesantya esiphezulu. Lo mbhobho kulindeleke ukuba ugqitywe ngowama-2021. Amanyathelo afana nala aza kuba negalelo kumaphulo okwenza uMzantsi Afrika ube lilizwe elifanelekileyo kubatyali-mali balapha ekhaya nabamazwe angaphandle 6. Ezamandla6.1. IKhabhinethi iyasamkela isibhengezo esenziweyo sokuba iCandelo 2 leZiko lokuPhehlo-mbane laseMedupi elikufutshane neLephalale eLimpopo sele lifikile kwinqanaba lokuphehla umbane onokuthengiswa kwaye sele lidityanisiwe neziko lesizwe lombane.6.2. Oku kuza kugalela umbane ozimegawathi ezingama-796 kumthombo wombane wesizwe. IBhanki yoMhlaba ivakalise ukwaneliseka nokuwathemba amalinge enziwa ngurhulumente okuxhasa u-Eskom.6.3. Nangona siqhubekayo ngokumxhasa nokumnceda u-Eskom, iKhabhinethi ihlaba ikhwelo kubo bonke abemi boMzantsi Afrika ukuba baqhubeleke besebenzisa umbane ngobunono ingakumbi phakathi kwentsimbi yesi-17:00 neyama-21:00, xa abantu abaninzi emakhaya kweli lizwe besebenzisa kakhulu umbane.7. Ulwaphulo-mthetho7.1. IKhabhinethi ivakalise umothuko nodano zindaba zokubulawa kwabantu abali-13 ePhillippi, eKapa kule mpelaveki. Sithi tutwini kwiintsapho nezihlobo zaba babuleweyo, abaquka abantu basetyhini abathandathu abaneminyaka yobudala ephakathi kweli-18 nengama-26.7.2. IKhabhinethi ixelelwe ukuba kukho amanyathelo athathwayo ukuqinisekisa ukuba iyaphucululwa imeko yokhuselo nokhuseleko kulaa ndawo, kwaye icela abo banolwazi olunokukhokelela ekubanjweni kwabenzi bobubi ukuba baye kwisikhululo samapolisa esikufutshane nabo.8. Ukuqhambuka kwesifo seehagu 8.1. IKhabhinethi iliqhwabela izandla iSebe lezoLimo, ukuBuyiswa koMhlaba noPhuhliso lwamaPhandle ngokuthatha amanyathelo akhawulezileyo okulwa ukuqhambuka kwesifo seehagu (i-swine fever) eMntla Ntshona, Gauteng naseMpumalanga. Amanyathelo okungenelela athathiweyo ancede enza esi sifo asanwenwa. Nangona isifo seehagu sase-Afrika singabachaphazeli abantu, nayiphina inyama okanye imveliso yenyama esuka kwiihagu ezinesi sifo ingazosulela ezinye iihagu. 8.2. IKhabhinethi ibongoza amafama akwimimandla enesi sifo ukuba ahlale evule amehlo aze axelele abasemagunyeni xa ebona iimpawu zesi sifo ezihagwini zawo.9. Ukhuseleko kumaziko ezempilo.9.1. IKhabhinethi ikugxininisile ukubaluleka kokhuseleko lwabasebenzi bezempilo nezigulane. Oku kulandela iziganeko ezisanda kwenzeke kutsha nje zokuhlaselwa kwabasebenzi bee-ambulensi xa besiya kunika uncedo olungxamisekileyo. Ukususela ngenyanga yoMqungu 2010 kukho iziganeko ezili-10 zokuhlaselwa kwaba basebenzi ezixelwe kwabasemagunyeni, esona sisanda kwenzeka senzeke eCosmo City, Extension 2 eRhawutini. IKhabhinethi icela ii-arhente zogcino-mthetho ezisebenzisana namaziko karhulumente ezempilo ukuba ziba ngathi ziyaluqinisa ukhuselo nokhuseleko kula maziko kwakunye nakwinqwelo ezithutha izigulana. 9.2. IKhabhinethi ibongoza oonompilo ukuba nabo baziphathe kakuhle futhi bathobele imigaqo elawula umsebenzi wabo xa benika izigulana unyango.10. Uhola wendlela waseRhawutini ohlawulelwa nge-intanethi (i-e-tolling)10.1. UMongameli Ramaphosa ugunyazise uMphathiswa wezoThutho uFikile Mbalula, uMphathiswa wezeziMali uTito Mboweni kunye neNkulumbuso yaseGauteng uDavid Makhura ukuba bafune isisombululo kule ngxaki yoohola bendlela baseGauteng abahlawulelwayo.10.2. Iindibano zikarhulumente zokubonisana eziza kubanjwa kwezi veki zizayo kulindeleke ukuba zize neziphumo ezibambekayo neziza kuba luncedo, eziza kuthi zingeniswe kwiKhabhinethi ekupheleni kwenyanga yeThuba ngowama-2019.10.3. Urhulumente wonke kufuneka athethe ngazwi-nye kwimiba efana ne-e-tolling ukwenzela ukuba abemi boMzantsi Afrika bamthembe urhulumente kunye nendlela asebenza ngayo.11. Iintetho zevoti yoHlahlo Lwabiwo-mali11.1. Ngenyanga yeThuba yowama-2019, amasebe aza kuthi thaca iintetho zevoti yohlahlo lwabiwo-mali, eziza kunika iinkcukacha ezicacileyo nezibambekayo ngezicwangciso zezimali ezisabela kwizithembiso ezenziwe nguMongameli Ramaphosa ngethuba esenza iNtetho engoBume beSizwe (i-SoNA) yokuqala kulo mbuso ulawulwa ngentando yesininzi wonyulwe kulo nyaka.11.2. Iintetho zevoti yohlahlo lwabiwo-mali zinika iingcaciso ebanzi negcweleyo ngezicwangciso zalo nyaka singena kuwo zamasebe ahlukeneyo, ezithetha kanye nesiCwangciso-sikhokelo esiQiqisisiweyo sesiGaba esiPhakathi (i sowama-2019-2024 (i-2019-2024 MTSF).11.3. IKhabhinethi iyabakhuthaza abemi beli ukuba bazihlalutye futhi bazifunde ezi ntetho zevoti yohlahlo lwabiwo-mali futhi bawabuze imibuzo amasebe ngemisebenzi yawo. Iintetho zevoti yohlahlo lwabiwo-mali ziqinisekisa ukuba imali karhulumente isetyenziswa kanye kwezi zinto urhulumente azikhokelisa phambili nazithatha njengezibalulekileyo kusenzelwa bonke abemi boMzantsi Afrika.B. Izigqibo zeKhabhinethi1. IKhabhinethi ivumile ukuba kungeniswe kwiZizwe eziManyeneyo (i-UN) iNgxelo yoPhononongo yeSizwe Efakwa ngokuziThandela. UMzantsi Afrika uyinxalenye yamazwe angama-193 angamalungu e-UN amkela ngokusesikweni iiNjongo zoPhuhliso oluZinzileyo (ii-SDG). Ngowama-2017, uMzantsi Afrika waba lelinye lamazwe angama-51 avumayo ngokuzithandela ukungenisa ingxelo yenkqubo kwi-UN.2. IsiCwangciso soPhuhliso seSizwe (i-NDP) soMzantsi Afrika, i-Ajenda yowama-20163 ye-AU kunye nee-SDG ze-UN zonke zigxininisa kuphuhliso eMzantsi Afrika nakwilizwekazi le-Afrika.3. Ingxelo ngenkqubo yabhalwa emva kokuba kubekho ukufakana imilomo namahlakani amaninzi aquka imibutho yoluntu, icandelo labucala kunye nezifundiswa. Le ngxelo icacise nemiba eseyimingeni. Emva kokuba ingenisiwe, iza kufumaneka kwiwebhusayithi ye-UN ethi: https://www.un.org/en/C. ImiThetho esaYilwayo 1. IKhabhinethi iwuvumile uMthetho oYilwayo we-Inshorensi yezeMpilo yeSizwe (i-NHI) ukuba uthiwe thaca ePalamente. Ngowama-2018, iKhabhinethi yavuma ukuba lo Mthetho uYilwayo upapashwe isithuba esizinyanga ezintathu, ukusuka ngenyanga yeSilimela ukuya kweyoMsintsi 2018, ukuze uluntu luhlomle kuwo. Izimvo ezithunyelwe luluntu zifakiwe kule drafti ikhoyo yawo, nayo phofu eza kuphinda ihambe onke amanqanaba epalamente okuyicokisa nokuyibangula iziphene..2. Lo Mthetho uYilwayo uzalisekisa i-NDP yona egxininisa ukuba bonke abemi boMzantsi Afrika kufuneka bafumane iinkonzo zezempilo ezisemgangathweni, kungajongwanga kufuma kwapokotho nandawo ahlala kuyo umntu. Lo Mthetho uYilwayo usekelwe kubulungisa, imigaqo yokungacaluli, uvelwano nentsebenziswano phakathi kwabantu. Lo Mthetho uYilwayo uza kulungisa iingxaki ezikhoyo kule nkqubo yezempilo inikezelwa ngamaziko nezibhedlela zabucala ixhanyulwa ngabemi boMzantsi Afrika abali-16% kuphela, ibe ilushiya ngaphandle uninzi lwabantu beli.3. Lo Mthetho uYilwayo we-NHI unika nethuba lokuba kumiselwe iNgxowa-mali ye-NHI (i-NHI Fund) njengequmrhu likarhulumente eliphantsi koMphathiswa wezeMpilo. Le Ngxowa-mali iza kusekwa njengequmrhu likarhulumente elizimeleyo elingushedyuli 3A phantsi komthetho wokulawulwa kwemali karhulumente, i-Public Finance Management Act, wowe-1999 (uMthetho 1 we-1999).4. Wakuba lo Mthetho uYilwayo uphunyeziwe, esi sicwangciso sikhoyo singekaqukunjelwa sokuqalisa i-NHI naso siza kwenziwa izilungiso ezifanelekileyo size sivulele ukuba kwenziwe amalungiselelo ethutyana okuqalisa i-NHI ngezigaba. Xa kuqaliswa i-NHI eminye imithetho iza kurhoxiswa ipheliswe ukulungiselela ukuba kubekho ukuhambelena nokulungelelana.5. UMphathiswa wezeMpilo, uGq Zweli Mkhize, uza kubamba enye intlanganiso namajelo eendaba apho eza kunika iinkcukacha nengcaciso egcweleyo ngalo Mthetho uYilwayo.D. Imisitho ezayo1. NgoLwesibini, umhla wama-23 kweyeKhala 2019 uMongameli Ramaphosa uza kukhokela igqiza likarhulumente eliza kube likwiNkomfa entsuku-mbini ethi ""Iminyana Engama-25 yeNkululeko - Le Minyaka Ingama-25 Izayo"" eza kubanjelwa kwiDyunivesiti yaseRhawutini (i-UJ). UMongameli uza kwenza intetho yokuvula le nkomfa, ibanjwe ngentsebenziswano phakathi kweMapungubwe Institute for Strategic Reflection, i-UJ kunye ne-Ofisi kaMongameli.2. Le nkomfa iza kuhlalutya le minyaka idlulileyo ingama-25 yenkululeko ize inike neengcebiso nezimvo ngezinto eziza kwenzeka ezinxulumene nophuhliso loMzantsi Afrika kule minyaka ingama-25 izayo. Iza kuzinyaswa zizifundiswa ezifunde zayityekeza, iinkokeli zikarhulumente kunye nabo baza kube bemele amahlakani ethu esisebenzisana nawo - amashishini, imibutho yabasebenzi, uluntu, ulutsha kunye nabafundi.E. Imiyalezo1. Amazwi ovelwanoIKhabhinethi malilale ngenxeba usapho nabahlobo:1.1. bakamakhwekhwetha wemisebenzi yobugcisa nowayewongwe ngeembasa ezininzi uMnu David Koloane. Lo mzobi uhlonitshwa jikelele wayengomnye wamalungu aseka i-Bag Factory (ngaphambili eyasaziwa njenge-Fordsburg Artists' Studios) eyanceda ukuba amagcisa antsundu namhlophe akwazi ukusebenza kunye ngokuphathelelene nomsebenzi wawo, nangona imithetho yombusuo wocalululo yayikukhaba nje oku.1.2. bakaMama Vivian Magdalene Sarah Daniels. Ebeligqala futhi engumntu ongumzekelo owanikela ngako konke kwidabi lokulwa ucalucalulo. Iziphumo zokuzinikela kwakhe ziyabonaka kwimisebenzi ayishiye kwiindawo awafaka isandla kuzo kummandla waseKapa.1.3. balowo wayesakuba ngonozakuzaku, uGq Khorshed Ginwala, owayengomnye woonozakuzaku bokuqala boMzantsi Afrika okhulekileyo abangabantu basetyhini  futhi wayenguvulindlela kwidabi lokulwela inkululeko.1.4. bakaMnu Mandla Maseko, ebekulindeleke ukuba abe ngumntu oMnyama ongumntwana womgquba wokuqala ukuya emajukujukwini. Ngowama-2014, uMnu Maseko waphuma phambili kukhuphiswano lwabantu abasisigidi waze wangomnye wabantu abangama-23 abathi baphumelela ithuba lokuba babe kwiqela eliza kuya emajukujukwini, uhambo olo belixhaswa ngemali yi-Axe Apollo Space Academy.1.5. begqala lomdlali weqonga nemiboniso bhanya-bhanya uMama uNomhle Nkonyeni, olandulele eli Phakade eneminyaka engama-77. UMongameli Ramaphosa usanda kumwonga ngembasa yesizwe i-Order of Ikhamanga ngenxa yegalelo nemisebenzi yakhe njengegcisa. I-Aggrey Road eNew Brighton eMpuma Koloni, apho wayekhulela khona, yatshintshwa igama yathiywa ngaye. Wayengumlinganiswa kwimidlalo efana no-Mzansi, Tsha Tsha, Igazi kunye nomdlalo oneziqendu ezimbalwa wowama-2007 othi: Society  1.6. bakaMama uSusan Manana Matona – umama kaNobhala weKomishini yesiZwe yezoCwangciso (i-NPC), uMnu Tseliso Matona, osweleke eneminyaka engama-90.1.7. Zalowo wayesaya kudlala ephikweni kuMabhokobhoko (i-Springboks) uJames Small, osutywe kukufa eneminyaka engama-50. Wayengomnye wabadlali kwiqela lamaBhokobhoko elaphumelela iNdebe yeHlabathi yeBhola yoMbhoxo yowe-1995 eyayibanjelwe kweli.1.8. bakaMama uBetty Philile Khumalo-Zulu, ongumamazala kaSekela-Mphathiswa woPhuhliso loluNtu, Nksz Hendrietta Bogopane-Zulu.1.9. bamaxhoba ezichotho nezantyala-ntyala zemvula e-India, kuquka noRhulumente wase-India. IKhabhinethi inqwenelela bonke abonzakeleyo ukuchacha ngokukhawuleza.2. Amazwi okuvuyisanaIKhabhinethi nayo njengabemi boMzantsi Afrika ithi huntshu:2.1. kwimbaleki eyintshatsheli yenene uCaster Semenya ngokuphumelela umbaleko womgama ongama-800m ePrefontaine Classic, eCalifornia, e-USA. USemenya, obeyintshatsheli kwimidlalo yee-Olimpikhi izihlandlo ezibini, useyintshatsheli engabethwa mbaleki kumgama ongama-800m ukususela ngeyoMsintsi ngowama-2015.2.2. kwiBafana Bafana ngokugqithela kwimidlalo yamaqela asibhozo okugqibela kwiMidlalo yeNdebe yamaZwe ase-Afrika (i-Afcon) ebanjelwe e-Egypt kwaye sibanqwenelela impumelelo kumdlalo wabo neNigeria.2.3. ku-Amy Claire King, oyintshatsheli ye-World Masters Singles kwimidlalo ekudidi oluphezulu i-World 8 Ball Pool Championships ebanjelwe eBlackpool e-United Kingdom.2.4. kumdlali ophambili wentenetya uKgothatso Montjane, ongumntu ontsundu woMzantsi Afrika oza kuqala ukudlala eWimbledon. Ubethe uKatharina Kruger waseGermany kwimidlalo ephambi kweyandulela ephambi kweyamagqibela kankqoyi kumdlalo wabasetyhini abahamba ngesitulo esinamavili bedlala umntu eyedwa ngexesha (i-singles). UMontjane ukwindawo yesibhozo kuluhlu lwehlabathi lwabadlali bentenetya.2.5. kuKevin Anderson ngokufikelela kumjikelo wesithathu kwimidlalo yamadoda adlala ngoononye kunye noRaven Klaasen ngokufikelela kwimidlalo eyandulela owamagqibela kankqoyi wamadoda adlala ezizibi.2.6. kwiqela lwabantwana boMzantsi Afrika abangama-20 abenze into eyimbali kwezophapho ngokwakha ngokwabo inqwelo-moya ekhwela abantu abane. Aba bantwana bakhe le nqwelo-moya ngesithuba esiziveki ezimbini bephantsi kwesandla se-The Airplane Factory, i-U-Dream kunye nezikhulu ezihlanu ezivela kwa-Denel Aviation. Le nqwelo-moya ikhwela abantu abane ibizwa ngokuba si-Sling imise eNamibia, Malawi, Ethiopia, Zanzibar, Tanzania nase-Uganda ngethuba ikuhambo oluzikhilomitha ezingama-12 000 oluya e-Egypt, emva kokusuka eKapa kule nyanga iphelileyo.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. IBhodi yethutyana yabaLawuli yeQumrhu loPhuhliso lwamaShishini (i-PIC) eza kuqala ukusebenza ngomhla we-12 kweyeKhala 2019 ukuya kumhla wama-31 kweyeKhala 2020. Amagama amalungu ale Bhodi akhutshwe nguNondyebo weSizwe izolo.Imibuzo:Nksz Phumla Williams – uMlawuli Jikelel oliBambela (GCIS)Iselula: 083 501 0139"
INgxelo yeNtlanganiso yeKhabhinethi yomhla wama-24 kweyeKhala wowama- 2019,25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/xh/speeches/ingxelo-yentlanganiso-yekhabhinethi-yomhla-wama-24-kweyekhala-wowama-2019-25-jul-2019-0000,"IKhabhinethi ibibambe intlanganiso ngoLwesithathu, umhla wama-24 kweyeKhala ngowama-2019 eTuynhuys, eKapa.A.   Imiba engundaba-mlonyeni1.   Iinguqu zezoqoqosho nokudalwa kwemisebenziIKhabhinethi iyavuyiswa ngabatyali-zimali asele bekhona kweli nabo basezayo abathe bakhetha uMzantsi Afrika njengelizwe abangathanda ukutyala imali kulo. Izivumelwano ezisanda kutyikitywa nesele kukho ithemba lokuba ziza kutyikitywa ziyakugqina oku. Ezi zivumelwano ziquka esityikitywe kwicandelo lezemoto (yinkampani yakwa-Ford) elikwicandelo lamachiza (yinkampani yakwa-BFG Rail) kunye nakwicandelo lezixhobo zombane zamashishini amakhulu (yinkampani yakwa-Aberdare) kwakunye notyalo-mali olulindelekileyo kwicandelo lokucolwa nokulungiswa kweemveliso zolimo (yinkampani yakwa-PepsiCo). Olu luka-PepsiCo lona utyalo-mali lusaza kugwadlwa ngabanini-zabelo kujongwe nobunye ubucukubhede obunxulumene nemithetho yeli.1.2.   Imali ezibhiliyoni ezingama-25 zeerandi esele ebekwe ngu-PepsiCo yokuthenga inkampani yakwa-Pioneer Foods ibonakalisa ukuba uqoqosho loMzantsi Afrika luyathenjwa ngoongxowankulu.1.3.   Inkampani eyenza iimoto, u-Ford, yazise ukuba iza kwanda into leyo eza kudala imisebenzi engama-1 200 xa ithe yasizelisekisa isithembiso sayo sokutyala imali ezibhiliyoni ezintathu zeerandi. Umzi-mveliso wale nkampani oseSilverton ufakele ubuxhaka-xhaka obuza kuyinceda ukuba ikwazi ukwenza iimoto eziluhlobo lwe-Ranger neziluhlobo lwe-Everest ezingama-168 000 ngonyaka - eli nani linyuke ngeemoto ezingama-44 000 kwezo ibizenza phambi kokuba kugalelwe le mali.  1.4.   Ukongeza, imali ezizigidi ezingama-50 zeerandi eza kutyalwa ngu-BFG Rail kwiziko eliseGauteng elingumzi-mveliso wale mihla iza kwenza eli ziko libe ngumzi-mveliso okwizinga lehlabathi weentlobo ezahlukeneyo zemveliso oneenkqubo zobunjineli ezikumgangatho ophakame kakhulu ezisebenzisa ubuchwepheshe obunobuxhaka-xhaka obuphezulu.1.5.   ENelson Mandela Bay, inkampani yakwa-Aberdare Cables ibhengeze ukuba iza kongeza amacandelo ngokuvula i-High-Voltage Power Cable Plant, eza kubiza imali ezizigidi ezili-135 zeerandi idale nemisebenzi engama-58 ukongeza kule ingama-439 sele ikhona kulo mzi-mveliso.1.6.   Ukuvulwa kwemizi-mveliso emitsha, ukuthengwa kwezixhobo nobuxhaka-xhaka bokusebenza obutsha kunye nokunyuswa komthamo wemveliso kudala imisebenzi kuze kube nale negalelo kwimveliso yelizwe yonyaka (i-GDP). La macandelo kuza kuvulwa kuwo imizi-mveliso emitsha ngala macandelo kanye uMongameli Ramaphosa ebethethe ngawo kwiNtetho enguBume beSizwe (i-SoNA). UMzantsi Afrika ulilizwe elineziseko zoqoqosho ezikumgangatho wehlabathi, uqoqosho oluhlumayo olunamathuba amahle otyalo-mali. UMzantsi Afrika usebenzisana kakuhle namazwe angabamelwane futhi ukwalizibuko lokungena kwi-Afrika yona enamazwe anoqoqosho olukhula ngesantya esiphezulu. UMzantsi Afrika ukwalilizwe apho amacandelo amatsha anamathuba amahle otyalo-mali afana neloqoqosho olungeyongozi kokusingqongileyo, eleze-oli negesi nelokwakhiwa kweenqanawa kunye noqoqosho lwaselwandle.   2.   INgxelo yeHlabathi yeNkqubo yamaHlakani Ahlukeneyo yeZizwe eziManyeneyo ye-HIV ne-AIDS (i-UNAIDS)2.1.   IKhabhinethi iyavuyiswa ziziphumo zakutsha nje zeNgxelo yeHlabathi ye-UNAIDS, ebisanda kukhutshwa ngokusikweni apha eMzantsi Afrika. Ngokwale ngxelo, uMzantsi Afrika ubaphungule abantu abosulelwa yiNtsholongwane kaGawulayo (i-HIV) ngenani elingaphezulu kwama-40% laze elabo basweleka ngenxa yezifo ezinxulumene noGawulayo nalo lehla laya kutsho kuma-40% ukususela ngowama-2010. Le ngxelo iyangqina ukuba aneziphumo ezincumisayo amanyathelo esiwathathileyo ukuphungula inani labantu abosulelwe yi-HIV ne-AIDS nawokunyanga abo sele bosulelwe sesi sifo.2.2.  IKhabhinethi ibongoza abemi boMzantsi Afrika ukuba baphile ngendlela engazikubeka impilo yabo emngciphekweni ukuze sikwazi ukuphungula inani labantu abosulelwa yi-HIV ne-AIDS.3.    Ukulwa ulwaphulo-mthetho3.1.   IKhabhinethi iyakubethelela ukuba izimisele kwiphulo lokuqinikisekisa ukuba iindawo ezihlala abantu bakuthi zinokhuselo futhi zikhuselekile. Xa kukho intsebenziswano phakathi kukarhulumente noluntu, singalusiphula neengcambu ulwaphulo-mthetho ngolo hlobo siqinisekise ukuba kukho ukhuseleko futhi kugquba noxolo kwiindawo ezihlala abantu bakuthi kwaye zinozinzo olufuneka ngamandla ukuze kungene utyalo-mali kweli.3.2.   Amaphulo ogqogqo asanda kuqhutywa kutsha nje zi-arhente zogcino-mthetho kulo lonke eli abangele ukuba kubanjwe abarhanelwa abaninzi, kufunyanwe neziyobisi ezingekho mthethweni. Amajoni oMkhosi weSizwe wezoKhuselo woMzantsi Afrika (i-SANDF) atyalwe kwiindawo ezambethwe lulwaphulo-mthetho ukuya kuncedisa uMbutho wamaPolisa oMzantsi Afrika (i-SAPS) kumalinge awo okulwa ubundlobongela obenziwa ngamaqela emigulukudu kunye nengxalo yokurhweba ngeziyobisi ngokungekho mthethweni.   3.3.   IKhabhinethi icela abantu ukuba bahlale bebaze iindlebe futhi baxele emapoliseni izenzo zolwaphulo-mthetho, nokuba ngubani osemva kwazo.B.   Izigqibo zeKhabhinethi1.   UMgaqo-nkqubo neeNjongo zoMgaqo-nkqubo wokuKhutshwa kweeLayisenisi zaMaza oSasazo Asetyenziswa Kakhulu1.1.   IKhabhinethi iwuvumile uMgaqo-nkqubo neeNjongo zoMgaqo-nkqubo wokuKhutshwa kweeLayisinesi zaMaza oSasazo Asetyenziswa Kakhulu emva kokuba ugwadliwe luluntu kunye namahlakani amaninzi akwicandelo lezonxibelelwano. Lo Mgaqo-nkqubo neeNjongo zoMgaqo-nkqubo unika isicwangciso sokuzisa iinguqu kweli candelo ngokuthi uvumele ukungena kwenkampani ezintsha kweli candelo ngeli thuba ukhuthaza utyalo-mali nokuqanjwa kwezinto ezintsha. Kwezi ntsuku zimbalwa zizayo uMphathiswa wezoNxibelelwano, uNksz Stella Ndabeni-Abrahams, uza kukhupha lo mgaqo-nkqubo sele ucokiswe wagqitywa futhi wavunywa yiKhabhinethi akugqiba abambe indibano noonondaba.2.   Ingxelo yeQela labaCebisi likaMongameli ebeliChophele uMba weeNguqu kwezoMhlaba nezoLimo2.1.   IKhabhinethi ifumene ingxelo esele icokiswe yagqitywa kwiQela labaCebisi likaMongameli ebeliChophele uMba weeNguqu kwezoMhlaba nezoLimo. UMongameli Ramaphosa watyumba eli qela ngenyanga yoMsintsi ngowama-2018 ukuze libhale umgaqo-nkqubo omnye weenguqu kwezomhlaba. Le ngxelo ibalule iingxaki ezikhoyo kule mithetho yezemihlaba ikhoyo ngoku yaze yenza nezindululo eziza kunceda ukukhawulezisa umsebenzi karhulumente wokulungisa umonakalo wangaphimbili wokwabiwa komhlaba ngokungalingani.2.2.   IKhabhinethi iyalele bonke abaPhathiswa, besebenzisa amasebe wabo ahlukeneyo, ukuba bayifunde le ngxelo kunye nezindululo ezikuyo baze banike iKhabhinethi ingxelo ngezimvo zabo zingadlulanga iinyanga ezimbini. IKomiti yabaPhathiswa yeeNguqu kwezeMihlaba ekhokelwa nguSekela-Mongameli Davidi Mabuza njengosihlalo iza kukhokela le nkqubo.2.3.   IKhabhinethi ibamba ngazibini kweli qela belikhokelwa nguGq Vuyokazi Mahlathi njengosihlalo walo ngomsebenzi omhle eliwenzileyo kwaye iye yavuma ukuba kuqinisekiswe ukuba iyafumaneka eluntwini.2.4.   UMphathiswa wezoLimo, uBuyekezo lwemiHlaba noPhuhliso lwamaPhandle, uNksz Thoko Didiza, kunye neli qela, baza kubamba enye intlanganiso noonondaba apho beza kunika iinkcukacha nengcaciso egcweleyo ngale ngxelo. Intlanganiso namajelo eendaba iza kubanjwa ngeCawe umhla wama-28 kweyeKhala 2019 ngentsimbi ye-10 kusasa e-GCIS Ronnie Mamoepa Media Centre eHatfield. Abo baza kube bese-GCIS Imbizo Centre eKapa kuza kuqhakanyishelwana nabo ngomnxeba onevidiyo.C.   ImiThetho esaYilwayo1.   UMthetho-sihlomelo oYilwayo wokwaMkelwa ngokuseMthethweni kwemiTshato yesiNtu wowama-20191.1.   IKhabhinethi ivumile ukuba ungeniswe ePalamente uMthetho-sihlomelo oYilwayo wokwaMkelwa ngokuseMthethweni kwemiTshato yesiNtu wowama-2019.  1.2.   Lo Mthetho uYilwayo ulungisa iCandelo 7(1) no-(2) loMthetho wokuHlonitshwa kwemiTshato yesiNtu (i-RCMA), wowe-1998 (uMthetho 120 wowe-1998) litsho lihambelane nezigwebo zeNkundla yoMgaqo-siseko, eyagweba ukuba la macandelo awahambelani nomgaqo-siseko. La macandelo ebebadlela indlala oomama abatshate ngokomtshato wesintu.1.3.   Lo Mthetho uYilwayo ugxininisa ukuba baphathwe ngokufanayo omama abatshate kwimitshato yesintu esisithembu naleyo ingesosithembo yaphambi kokuphunyezwa kwe-RCMA.  Ezi zilungiso zibangula lo masolotya acalula ngokwesini kwimitshato yesithembu yaphambi kokuqala kwe-RCMA yowe-1998. Abantu abatshatileyo ngoku baza kuba namalungelo afanayo obunini kuzo zonke iimpahla nee-asethi zomtshato wabo.D.   Imisitho ezayo1.   IsiVumelwano sezeMpilo sikaMongameli1.1.   UMongameli Ramaphosa uza kukhokela umsitho wokutyikitywa kwesiVumelwano sezeMpilo sikaMongameli oza kubanjelwa eGq George Mukhari Academic Hospital eGa-Rankuwa, kwisiXeko saseTshwane, ngoLwesine, umhla wama-25 kweyeKhala 2019. Esi siVumelwano sezeMpilo sisiphumo seNgqungquthela yezeMpilo kaMongameli eyayibanjwe ngenyanga yeDwarha ngowama-2018. Ukutyikitywa kwesi sivumelwano kulinyathelo elikhulu kweli phulo lethu lokwakha inkqubo yezempilo esemgangathweni nezinzileyo.  2.  INgqungquthela yoNyaka yokuQala yeZinga eliPhezulu yeeNgxoxo ngoMgaqo-nkqubo weMfundo ePhezulu e-Afrika2.1.  ISebe leMfundo esisiSeko libambisene noMbutho woPhuhliso lweMfundo e-Afrika baza kubamba iNgqungquthela yoNyaka yokuQala yeZinga eliPhezulu yeeNgxoxo ngoMgaqo-nkqubo weMfundo ePhezulu e-Afrika: Ukulungiselela Ulutsha imiSebenzi yangoMso.   2.2.   Le Ngqungquthela iza kubanjelwa e-Emperors Palace, eRhawutini ukususela ngomhla wama-29 ukuya kowama-30 kweyeKhala 2019. Kule ngqungquthela kuza kube kudibene abaPhathiswa abajongene nezemfundo, ezolutsha nezemisebenzi abaphuma kulo lonke eli lizwekazi le-Afrika, izifundiswa, iingcali zokuqulunqwa kwemigaqo-nkqabo, abameli abazizikhulu eziphezulu abaphuma kumahlakani ethu ophuhliso ngobambiswano; icandelo labucala, imibutho yoluntu; ootitshala kunye nemibutho yabazali; imibutho yolutsha kunye namajelo eendaba.2.3.   Iingxoxo ziza kugxila kwiindlela zokufunda nokufundisa zale mihla kunye nendlela ezinokusetyenziswa ngayo kwimfundo ephakamileyo e-Afrika ukuze kuxhotyiswe ootitshala ngcono kulungiselelwa abafundi imisebenzi yangomso. IKhabhinethi iyavuyiswa kukuthatha kwethu inxaxheba kwiindibano ezityebe ngolu hlobo.3.   INyanga yooMama3.1.   USuku lweSizwe looMama luza kubhiyozelwa eVryburg, kwiSithili iRuth Mompati eMntla Ntshona ngoLwesihlanu, umhla wesi-9 kweyeThupha 2019 phantsi komxholo othi: “ImiNyaka engama-25 yeNkululeko: Ukukhulisa uMzantsi Afrika Sisilwela Ukukhupha ooMama Emakhamandeleni"".  3.2.  Lo msitho uza kuhlonipha unike imbeko koomama abangaphezulu kwama-20 000 abenza umngcelele besiya kwiZakhiwo zoMdibaniso ngomhla wesi-9 kweyeThupha ngowe-1956 beqhankqalazela ukunyanzeliswa ukuba noomama bachatshazelwe nguMthetho wamaPasi. Lo mngcelele wokuqhankqalaza waba linyathelo elikhulu kwidabi lethu lokulwela inkululeko nesizwe esilawulwa ngentando yesininzi.3.3.  Nangona kukuninzi esele sikwenzile kumaphulo okukhupha oomama emakhamandeleni engcinezelo kweli lizwe, intlungu yobundlobongela nokuphathwa kakubi koomama isaqhuba. Izigwebo eziqatha ezinikwe abo bafunyaniswe benamatyala okudlwengula eGauteng zibonakalisa ukuba umthetho awuzikuhleka nabo babandakanyeka kumatyala ezesondo namanye afana nawo.3.4.  IKhabhinethi ihlaba ikhwelo kuso sonke isizwe ukuba sibulwe ubundlobongela futhi sisonke senze onke amatile-tile okuphungula umkhuba wokudlwengula nokuhlaselwa kwabantu basetyhini nabantwana ngeenjongo zokuqinisekisa ukuba le mikhuba siyiphelisa tu kwesi sizwe.  E.  Imiyalezo1.  Amazwi ovelwano1.1.  IKhabhinethi iyangqukruleka kukuwa kwegqala lomzabalazo uTata u-Isaac Lesibe 'Bra Ike' Maphoto, osutywe kukufa eyingwevu eneminyaka engama-88 ubudala. UMongameli Ramaphosa ubhengeze ukuba u-Bra Ike uza kukhatshwa ngoMngcwabo Okhethekileyo wasebuRhulumenteni. U-Bra Ike walifulathela eli loMzantsi Afria esiya elubhacweni ngowe-1961 esiya kuqeqeshelwa ubujoni nobungcali bezepolitiko eBeirut nakwilizwe elalisaya kwaziwa nge-Soviet Union. Olu qeqesho uluqhube phakathi konyaka we-1961 nowe-1963 phambi kokuba aye kuba yinxalenye yeButho likaLuthuli (i-Luthuli Detachment) lokuqala loMkhonto we Sizwe. Ngowama-2006, uMongameli Thabo Mbeki wawonga u-Bra Ike ngembasa yesizwe, i-Order of Luthuli in Silver ngenxa yegalelo lakhe kumzabalazo wenkululeko nolawulo lwentando yesininzi.1.2.  IKhabhinethi nayo njengesizwe ithi tutwini kusapho, izihlobo nabalandeli bomculi nombhali womculi osele wakhe wawongwa ngeendebe ezininzi uJonathan 'Johny' Clegg, owasebenzisa umculo wakhe ukulwela isizwe esingacaluli ngobuhlanga. Uya kukhunjulwa njengogorha elazinikela kumaphulo okwakha isizwe, ukuhlalisana ngoxolo phakathi kweentlanga ezahlukeneyo nesizwe esingacaluli ngokobuhlanga. Wawongwa ngembasa yesizwe, i-Order of Ikhamanga in Silver, ngegalelo nemisebenzi yakhe egqwesileyo kwezomculo nokudibanisa umculo wesiNtu nezinye iintlobo zomculo.2.  Amazwi okuvuyisanaIKhabhinethi iqhwabela izandla:2.1.  iqela lesizwe lebhola yomyazi, i-Proteas, ngokudlala kakuhle kakhulu nokuphakamisela udumo negama loMzantsi Afrika phezulu ngokuthi lifikela kwimidlalo eyandulela amagqibela kankqoyi kwiNdebe yoMhlaba ebibanjelwe eLiverpool. Ukunyuka kwabo baye kwindawo yesine besuka kweyesihlanu kuluhlu lwamazwe ehlabathi kuvuyisa kakhulu. Sothulela umnqwazi noNksz Karla Pretorius ngokuthi akhethwe njengoMdlali oBalaseleyo kwitumente yeNdebe yeHlabathi yowama-2019.2.2.  iimbaleki zoMzantsi Afrika ezizibaluleyo kukuphiswano lwe-Diamond League yoMfelandawonye wemiButho yeHlabathi yeeMbaleki (i-IAAF) olubanjelwe eLondon. Imbaleki ebambe irekhodi lesizwe u-Akani Simbine uzibonakalise ukuba ungumakhonya kumbaleko ongumgama oyi-100m wamadoda ngethuba ephumelela kumagqibela kankqoyi ebaleka elona xesha lifutshane wakha walibaleka eliyimizuzwana eyi-9.93. Kumtsibo wamadoda, uLuvo Manyonga uphumelele umtsibo womhlaba ngokuthi atsibe umgama ongowona umde kulo nyaka ozimitha eziyi-8.37. Enye imbaleki yeli, uRuswahl Samaai, nayo etsibayo ithe yaphuma kwindawo yesithathu ngokuthi itsibe umgama ozimitha eziyi-8.11.2.3.  ikwayala yolutsha, iNdlovu Youth Choir, etsho ngodlwabevu lomculo okweentshatsheli oluthe lwabanceda bagqithela kumjikelo olandelayo kwinkqubo yokhuphiswano edlala kumabonakude i-America's Got Talent.2.4.  iqela lesizwe leli lombhoxo, i-Springboks, elitywatyushe i-Australila ngamanqaku angama-35 kwali-17 eRhawutini ngethuba lidlala kwitumente yombhoxo, i-2019 Rugby Championship. Le tumente iyimidlalo ebaluleke kakhulu edlalwa ngamazwe aphambili kumbhoxo afana neNew Zealand, Australia kunye ne-Argentina. Sibanqwenelela okuhle kodwa kule midlalo yabo ishiyekileyo kule tumente.2.5.  Iqela loMzantsi Afrika, i-TeamSA, elidlale indima enkulu lenza nembali kwindlela iidyunivesiti zase-Afrika eziqhube ngayo kwimidlalo yama-30 ye-International University Sports Federation ebibanjelwe eNapoli, kwelase-Italy. Iidyunivesiti zase-Afrika zidibene zize neendebe ezingama-26. Kwiimbasa ezili-18 zoMzantsi Afrika, ezintandathu zezegolide, ezisibhozo zezesilivere zize ezine zibe zezebronzi.F.  IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1.    Abalawuli bethutyana beBhodi ye-Small Enterprise Finance Agency (i-SEFA):(a)     UNksz Mphokolo Makara;(b)     U-Adv Nomathemba Mlonzi;(c)     UNksz Delicate Mabuza;(d)     UMnu Martin Mahosi;(e)     UMnu Justice Kganyago;(f)     UMnu Maurice Radebe; and(g)     UNksz Nonkululeko Dlamini – (uqeshiwe kwakhona).Imibuzo: Nksz Phumla Williams - IsiThethi seKhabhinethi esiliBambelaIselula: 083 501 0139Umhla: ngoLwesine, 25 eyeKhala 2019"
INgxelo yeNtlanganiso yeKhabhinethi yomhla wesi-7 kweyeThupha ngowama-2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/xh/speeches/statement-cabinet-meeting-7-august-2019-8-aug-2019-0000,"IKhabhinethi ibihlangene ngoLwesithathu, umhla wesi-7 kweyeThupha ngowama-2019 kwiZakhiwo zoMdibaniso ePitoli A.  Imibandela Engundaba-mlonyeni1.  Izithembiso zeBhunga leSizwe zoPhuhliso loQoqosho nabaSebenzi (i-NEDLAC) 1.1.  IKhabhinethi isaxhalabile ngamazinga aphezulu entswelo-ngqesho namanani aphantsi okukhula koqoqosho elizweni lethu. Iziphumo zoPhando zeKota ngeNani labaSebenzi zekota yesibini yowama-2019 nezipapashwe liZiko lezeeNkcukacha-manani zoMzantsi Afrika (i-StatsSA), zalatha ukuba izinga elisesikweni lentswelo-ngqesho linyuke nge-1,4% ukuya kuma-29.0%i xa lithelekiswa nelekota yokuqala yowama-2019. 1.2.  IKhabhinethi isazibophelele ekulweni neengxaki ezinzulu eziqhubekayo nokuchaphazela indlela oluqhuba ngayo uqoqosho lweli lizwe kunye nesakhono salo sokusombulula imingeni yesizwe ezineengxaki zophuhliso. 1.3.  Isivumelwano sokuthathwa kwamanyathelo akhawulezileyo esityikitywe ngawo onke amaqela kwi-NEDLAC sizibophelela ekuhlanganeni nabalingane abamxhelo-mnye ngenyanga nganye ukuze kujongwe iindlela aqhuba ngayo amaphulo okuzalisekisa izithembiso ezingama-77 ezenziwa kwiNgqungquthela yemiSebenzi. Iintlanganiso zeenyanga ziya kuchotshelwa nguMongameli uCyril Ramaphosa ukususela kweyoMsintsi ngowama-2019.  1.4.  Izithembiso zawo onke amahlakani ethu – aquka urhulumente, abasebenzi, abezoshishino nemibutho yoluntu – zigxininisa kwiinkqubo zokudala imisebenzi, amacebo okushenxisa imiqobo ethintela ukuzefekiswa kwezi zithembiso, ngokunjalo nezivumelwano zokunqanda ukudendwa kwabasebenzi kunye neendlela zokuthintela ukulahleka kwemisebenzi. Okunye okuqukwe kwizithembiso ngamaphulo ajoliswe kumacandelo athile ukuze kukhuliswe uqoqosho.2.  INtsebenziswano yoMzantsi Afrika neJapan2.1.  IKhabhinethi iyasamkela isindululo sentsebenziswano phakathi koMzantsi Afrika neJapan sokulwa ungcoliseko olubangwa ziplastikhi ngokuxhasa amacebo okuzisa utshintsho kushishino lweeplastikhi kweli lizwe luyeke ukuvelisa nokusebenzisa iiplastikhi zesiqhelo kusetyenziswe ezo zingenabungozi kokusingqongileyo.3.  INkomfa ye-18 yoMthetho wokuKhulisa nokuNika i-Afrika amaThuba (i-AGOA)3.1.  Kutshanje uMzantsi Afrika ube nenxaxheba kwiNkomfa ye-18 ye-AGOA ebibanjelwe eCôte d'Ivoire phantsi kwesihloko esithi: “I-AGOA neKamva: UkuQulunqwa kweNkqubo eNtsha yoRhwebo eza kuba sisiKhokelo soRhwebo noTyalomali lwe-United States (i-US) ne-Afrika”. 3.2.  I-AGOA yinkqubo ezimeleyo yorhwebo yase-US enika isaphulelo serhafu yorhwebelwano kwiintlobo zempahla ezithile ezithengiselwa amazwe ngaphandle ezingaphezulu kwama-6 400 ezisuka kumazwe angama-40 ase-Afrika akummandla ongezantsi kweNtlango yaseSahara anelungelo lokuxhamla izibonelelo eziza ne-AGOA, aquka uMzantsi Afrika, ukuze zikwazi ukuthengiswa e-US.3.3.  Iingxoxo zaseMzantsi Afrika ezakhayo nezinika ithemba noMmeli wezoRhwebo wase-US zicacise iindlela eli lizwe elinokukwazi ukungena ngazo lirhwebe e-US lize lifumane notyalo-mali oluvela e-US, into leyo ibaluleke kakhulu kumaphulo okudala imisebenzi nokulwa intswelo. 4.    Ukuhlaselwa kwapolisa angamalungu eNkonzo yamaPolisa yaseMzantsi Afrika (i-SAPS) 4.1. Ukuhlaselwa kwakutshanje kwamapolisa angamalungu e-SAPS esemsebenzini wawo kwisiXeko saseRhawutini akufanelanga kunyanyezelwa. IKhabhinethi ilugxeka kabukhali olu hlaselo kwaye iyalele amapolisa eli nezinye ii-arhente zogcino-mthetho ukuba baphande abarhanelwa ngaphandle koloyiko okanye ikhethe. 4.2. UMgaqo-siseko weRiphablikhi yaseMzantsi Afrika wonyaka we-1996 uyalela ukuba ii-arhente zogcino-mthetho, eziquka amapolisa, mazithintele, zilwe ngokunjalo ziphande ngolwaphulomthetho, zigcine ucwangco elizweni, zikhusele kwaye ziqinisekise ukhuseleko lwabemi nempahla yabo ngokunjalo ziqinisekise ukuba imithetho iyathotyelwa. 4.3. Naluphi uhlaselo kumagosa eli ogcino-mthetho, luhlaselo kumbuso wethu kunye namagunya awo njengelizwe elizimeleyo, kwaye izenzo ezifana nezi azinakuyekwa zingohlwaywa. Sicelo bonke abantu beli ukuba bawaxhase amaqumrhu nee-arhente zikarhulumente, ingakumbi ezo zinoxanduva lokuqinisekisa ukuthotyelwa kwemithetho yeli lizwe futhi bazimanye nathi kwidabi lokulwa ezi zenzo zobugebenga nobundladiya zokuhlaselwa kwamapolisa. 4.4.  IKhabhinethi ihlaba ikhwelo kwii-arhente zogcino-mthetho ukuba ziqhube ngokuqinisekisa ukuthotyelwa komthetho ngokunjalo ziqinisekise ukuthotyelwa komthetho ngaphandle kwamathandabuzo kwabo baphula imithetho yelizwe lethu. Imithetho yoomasipala ifanele ukuthotyelwa ngawo onke amaxesha kwaye simema bonke oomasipala beli ukuba baqinisekise ukuthotyelwa kwemithetho yoomasipala. Sililizwe elithobela umthetho eliya kuqhuba ngokuqinisekisa ukuba kukho uxolo, uzinzo nempumelelo yabemi balo. 4.5. IKhabhinethi ilindele ukuba bonke abahlala okanye abasebenza eMzantsi Afrika basebenzisane nee-arhente zogcino-mthetho kwidabi lokulwa izenzo zolwaphulomthetho nezingekho mthethweni.4.6. IKhabhinethi iqinisekisa isizwe ukuba ii-arhente zogcino-mthetho ziza kuthatha amanyathelo angqongqo ngendlela enganulisini  futhi zibambe abantu abaqhuba ulwaphulwa-mthetho nobundlobongela.   5. Ukonakaliswa kwempahla karhulumente5.1. IKhabhinethi iyakwamkela ukuphela kogwayimbo kwisiXeko saseTshwane. Nangona kunjalo, kukhathaza kakhulu ukuba abaqhubi beebhasi bavale imigaqo emikhulu besebenzisa iibhasi zikamasipala njengemivalo, kanti abanye abaqhankqalazi bebesonakalisa kwaye kuvakala nokuba bebegrogrisa abantu.  5.2.  IKhabhinethi ixhalabile ziziganeko ezandayo zokonakaliswa kwempahla karhulumente ezenzeka xa kukho imingcelele yogwayimbo noqhankqalazo kweli lizwe. Ilungelo lokuqhankqalaza likhuselwe kwaye liyaphakanyiswa kuMgaqo-siseko, kanti zininzi iindlela ezinoxolo zokuvakalisa izikhalazo zoluntu ngaphandle kokutshabalalisa iinkonzo nempahla karhulumente. Ukulungisa ngokutsha iziseko zophuhliso kutya imali eninzi futhi kuphazamisa ezentlalo kuba kubangela inkxamleko eninzi ebantwini abasebenzisa ezo zibonelelo imihla ngemihla.6. Isigqibo ngentlawulo yesifo sethayisisi (i-silicosis)6.1. IKhabhinethi iyiqaphele intlawulo yembuyekezo eyimbali eyimali ezibhiliyoni zeerandi ezintlanu neyamkelwe yiNkundla ePhakamileyo yaseGauteng, kwaye oku kuthumela umyalezo ongqongqo kwiinkampani zemigodi wokuba zifanele ukulubeka phambili ukhuselo lwabasebenzi ukuthintela izifo ezinokubakho sekulithuba emva kokuthatha kwabo umhlalaphantsi.6.2. Isigwebo seNkundla ePhakamileyo siya kukhokelela kwimbuyekezo yamawaka abasebenzi basemigodini bexesha langaphambili ngenxa yentlungu nembulaleko abayinyamezele emva kokufunyanwa zizifo ezinxulumene nokusebenza amathuba amade emigodini yegolide.  6.3.  IKhabhinethi iphinde yancoma amagqwetha, aquka nequmrhu likarhulumente elibonelela ngoncedo lwezomthetho simahla, athe amela amaqela ngamaqela kwityala elithathe ithuba elide eliqosheliswe ngokuba kubuyekezwe abasebenzi basemigodini bangaphambili okanye iindlalifa ezifanelekileyo zabasebenzi basemigodini asebelandulele eli Phakade, emva kokuphathwa yithayisisi okanye ziintlobo ezithile zesifo sephepha (i-TB) abazifumana bekwimigodi ethile yegolide emva komhla we-12 kweyoKwindla ngowe-1965.6.4.  Iinkampani ezintandathu zemigodi yegolide – i-African Rainbow Minerals, Anglo American, AngloGold Ashanti, Gold Fields, Harmony kunye neSibanye-Stillwaters – ngokuhlangana namagqwetha abafaki-bango, ziza kuseka iTshiamiso Trust, eza kuqinisekisa ukuba abasebenzi basemigodini abafanelekileyo okanye iindlalifa zabo ezifanelekileyo zifumana imbuyekezo.7.  Isivumelwano saseMozambique 7.1. IKhabhinethi yamkela ukusayinwa kwesiVumelwano soXolo noXolelwaniso eMozambique ngoLwesibini, umhla wesi-6 kweyeThupha ngowama-2019, njengophawo lobumbano nabantu baseMozambique, nangenxa yokuxhasa uxolo nozinzo kweliya lizwe.7.2. Isivumelwano silandela iingxoxo zezopolitiko phakathi kukaRhulumente waseMozambique neMozambican National Resistance Movement (i-RENAMO), nezikhokelele ekutyikityweni kwesivumelwano sokubekwa phantsi kwezikhali ngomhla woku-1 kweyeThupha ngowama-2019.7.3. UMzantsi Afrika neMozambique ngamazwe anobudlelwane bobuhlobo nentsebenziswano kwezopolitiko, kwezoqoqosho nakwezentlalo nobusekelwe kumakhonkco entsebenziswano akudala asusela kwiminyaka yomzabalazo wenkululeko. UMongameli uRamaphosa kunye nezinye iiNtloko zeMibuso ezininzi ezivela kwi-SADC ebewuzimasile lo msitho wokutyikitywa kwesivumelwano.8. Umba kaCaster Semenya8.1. IKhabhinethi idaniswe kukuba imbaleki yethu eyimbalasane, uCaster Semenya, ingazi kuvunyelwa ukukhusela intshinga yayo yomgama ongama-800m kuKhuphiswano lweHlabathi lweeNtshatsheli eDoha, eQatar. Oku kulandela isigwebo esiwiswe yinkundla yaseSwitzerland esixhase umthetho woMfelandawonye wemiButho yeHlabathi yezeeMbaleki (i-IAAF) onyanzelisa ukuba asele amayeza okunciphisa incindi yedlala lobudoda, i-testosterone.8.2. IKhabhinethi imxhasa ngokupheleleyo uNksz Semenya njengoko esenza isibheno sokulwela amalungelo akhe asisiseko njengomntu. Njengazo zonke ezinye iimbaleki, unelungelo lokukhuphisana nabanye ngaphandle kokunyanzeleka ukuba aguqule umzimba wakhe ngawo nawaphi amayeza.9.  IiMbasa zeSizwe9.1. IKhabhinethi imema abantu baseMzantsi Afrika ukuba batyumbe abantu abababona bekufanele ukuwongwa ngeyona ntshinga iphakamileyo yelizwe, iMbasa  yeSizwe.9.2. Ezi mbhasa zinika imbeko ebantwini baseMzantsi Afrika nakubezizwe zasemzini ababalasele ngegalelo kwidabi lokufikelela kuMzantsi Afrika okhululekileyo, omanyeneyo, ongenabuhlanga, ongacalucaluli ngokwesini, onenkqubela nolawulwa ngentando yesininzi.9.3. Ithuba lokuphakamisa amagama abantu abafanele ukuwongwa ngeeMbasa zeSizwe zowama-2020 liza kuvalwa ngomhla wama-31 kweyeThupha ngowama-2019 kanti umsitho wokunikezelwa kwezi mbasa uya kuba kwekaTshazimpuzi ngowama-2020. Iifomu zokufaka amagama abantu aphakanyisiweyo zifumaneka kwiwebhusayithi ye-Ofisi kaMongameli ethi: www.thepresidency.gov.za. Abantu bayakhuthazwa ukuba iifomu zabo zikhatshwe yinkcazelo nengcaciso enika izizathu zokuba bacinge ukuba lo mntu bamtyumbileyo ufanelekile. B.  IziGqibo eziseNgundoqo1.1 Ukuqhambuka kwesifo se-Ebola UMphathiswa wobuDlelwane bamaZwe ngamaZwe neNtsebenziswano, uGq Naledi Pandor kunye noMphathiswa wezeMpilo, uGq Zweli Mkhize, banike iKhabhinethi inkcazo emfutshane, ngokuqhambuka kwe-Ebola eDemocratic Republic of Congo kunye nangomngcipheko omkhulu wokuqhambuka kwesi sifo emazweni angabamelwane.1.2. Esi sifo sisulela umntu sisuka komnye ngokuthi kudibane igazi ngqo nezinye iintlobo zencindi zomzimba zabantu abanesifo. NgokoMbutho weHlabathi wezeMpilo (i-WHO), uMzantsi Afrika uhlelwa njengelinye lamazwe e-Afrika elinamathuba amancinci kakhulu okuhlaselwa sesi sifo.1.3. IKhabhinethi iphinde yanikwa inkcazelo ngamalungiselelo eli lizwe esele liwenzile ukulalelisela xa i-Ebola inokuqhambuka kweli lizwe. Amaphulo amathathu ophando okuhlola  aqinisekise ukuba mancinci kakhulu amathuba okuba uMzantsi Afrika uhlaselwe sesi sifo. Amanyathelo angamalungiselelo sele enziwe kwangaphambili elizweni lethu kuquka ukukhetha izibhedlele ezibekelwe oku kuwo onke amaphondo eli xa kungenzeka ukuba i-Ebola iqhambuke kweli lizwe. Ngaphandle kwezibhedlele ezichongiweyo, amanyathelo athathwayo aquka amaziko okuhlola abekelwe bucala kumazibuko namasango okungena kweli lizwe, unxibelelwano nonxulumaniso ngokunjalo neelebhu ezikhethiweyo ukulungiselela xa sinokuthi esi sifo siqhambuke kweli. 1.4. IKhabhinethi iwamkele amalungiselelo okulalelisela enziweyo okuqinisekisa ukuba ilizwe liya kukwazi ukusilwa esi sifo xa sinokuthi siqhambuke kweli. Nangona kunjalo, sifuna ukuqinisekisa abemi beli ukuba uMzantsi Afrika ulilizwe elinamathuba amancinci kakhulu okuhlaselwa yi-Ebola. C. Imisitho ezayo1.  USuku lweSizwe looMama1.1. NgoLwesiHlanu, ngomhla we-9 kweyeThupha, ilizwe liza kuba nesikhumbuzo soSuku lweSizwe looMama, oluluphawo lomzabalazo welizwe elingenabundlobongela bunxulumene nezini, elingenacalucalulo ngobuhlanga nangesini, phantsi kwesihloko esithi: “iMinyaka engama-25 yoLawulo ngeNtando yesiNinzi: ukuKhulisa uMzantsi Afrika Sisilwela Ukukhupha ooMama emaKhamandeleni”.1.2. UMongameli uRamaphosa uza kube esisithethi sembeko kulo msitho uza kubanjelwa eVryburg Showgrounds, kwisiThili saseDr Ruth Segomotsi Mompati, eMntla Ntshona.1.3. INyanga yooMama seyibone amalungiselelo ajolise  ekuxhobiseni nasekukhuseleni oomama. La malungiselelo aquka ukutyumba kukaMongameli uRamaphosa amalungu kwiKhomishoni yoLingwano ngokweSini (i-CGE). I-CGE liziko likarhulumenteni elisekwe ngokomthetho wasePalamente ukukhuthaza intlonelo malunga nokuphathwa kwezini ngokufanayo nokukhuselwa, uphuhliso nempumezo yokuphathwa kwezini ngokufanayo.1.4.  Oomama banendima ebalulekileyo abafanele ukuyidlala ekwakhiweni koqoqosho lwelizwe, ekudalweni kwemisebenzi nasekuphuculeni iintsapho ukuze ziphume kwintswelo. Ukuxhotyiswa koomama kubaluleke kakhulu kumaphulo okulwa iintlungu yoxhatshazo nempatho-mbi eyambethe eli lizwe loMzantsi Afrika. IKhabhinethi imema onke amahlakani ethu ukuba awubeke phambili umba wokuxhotyiswa koomama ngokunjalo athathe nenxaxheba kwimisebenzi namaphulo okubhiyozela usuku lwesizwe looMama ngomso.2.  INgqungquthela yoMbutho woPhuhliso lwaMazwe e-Afrika eseMzantsi (i-SADC)2.1. UMongameli uRamaphosa uza kukhokela igqiza loMzantsi Afrika eliza kuthatha inxaxheba kwiNgqungquthela yesihlandlo sama-39 yeeNtloko zemiBuso nooRhulumente be-SADC eza kubanjelwa eTanzania ngomhla we-17 nowe-18 kweyeThupha ngowama-2019.2.2.  Ngethuba lale ngqungquthela, uMongameli waseTanzania uJohn Magufuli uza kwamkela iwonga lokuba ngusihlalo we-SADC kuxha wakhe waseNamibia uMongameli uHage Geingob. 2.3.  Le Ngqungquthela ye-SADC kukwalindeleke ukuba ixoxe ngemibandela ebanzi, kuquka umba wokuphunyezwa kwezicwangciso zokusebenza  neenkqubo ezisentloko zale ngingqi ye-SADC ezifana nokwakhiwa kwemizi-mveliso, urhwebo, uphuhliso lweziseko ezingundoqo, ukusekwa kwepalamente ye-SADC, kunye nokuzinziswa koxolo nokhuseleko kulo mmandla we-SADC.D. Imiyalezo1. Amazwi ovelwanoIKhabhinethi ithumele amazwi ovelwano:1.1.  ebantwini beRepublic of Tunisia emva kokusweleka kukaMongameli uBeji Caid Essebsi.1.2.  kusapho nabahlobo bakaToni Morrison, umbhali owathweswa iMbasa kaNobel (i-Nobel Prize), osweleke eneminyaka yobudala engama-88. Iincwadi zalo mbhali wodumo bezibalisa ngempilo nobomi babantu abaNtsundu base-US. Oko ukwenze isithuba esingaphezulu kweminyaka engama-50 esebenzisa iincwadi zenoveli eziquka ethi: Beloved kunye nethi: The Bluest Eye.1.3.  ebantwini base-India emva kokusweleka kwegqala lase-India kwezopolitiko eNew Delhi, uSushma Swaraj, obeneminyaka engama-67 ubudala. USwaraj wayenguMphathiswa wezangaPhandle weliya lizwe ukususela kowama-2014 ukuya kowama-2019. Ebengumntu wasetyhini wesibini ukubamba esi sikhundla  oko ilizwe lase-India labakho.2.  Ukuvuyisana nemiNqweno emiHleIKhabhinethi:2.1. incoma iqela labasebenzi abangama-45 abangabacimi bomlilo be-Working on Fire nabaphathi babo bezikhundla eziphezulu, abachithe phantse iintsuku ezingama-30 besilwa nemililo kwiPhondo laseAlberta eNtshona Canada. Eli qela belithunyelwe kweliya lizwe ukuya kuncedisa ngethuba kucinywa umlilo wamadlelo omkhulu eChuckegg Creek otshise ummandla ongaphezulu kweehektare ezingama-350 000 ukususela kwekaCanzibe ngowama-2019, emva kwesicelo seziko laseCanada, i-Inter-Agency Forest Fire Centre. 2.2.  ivuyisana neendadi zeli abachwayitise isizwe sethu satsho saneqhayiya ngabo kuKhuphiswano lwe-FINA lweeNtshatsheli lweHlabathi lowama-2019 olubanjelwe eSouth Korea. UZane Waddell ufumene imbasa yegolide ngokuqubha isiqolo, i-backstroke, kumgama  ongama-50m, uChad le Clos wafumana iimbasa ezimbini zebronzi kwi-butterfly kumgama ongama-100m nongama-200m, waze uTatjana Schoenmaker wawongwa ngembasa yesilivere kwi-breaststroke kumgama ongama-200m.2.3.  inqwenelela iqela loMzantsi Afrika le-basell labanemiNyaka engaPhantsi kweli-18 okuhle xa bebhabhisela iflegi yethu phezulu kwitumente yeNdebe yeHlabathi eza kubanjelwa eSouth Korea ukususela ngomhla wama-30 kweyeThupha ukuya kowesi-8 kweyoMsintsi ngowama-2019.2.4. ivuyisana noKhanyisile Mthetwa, umbethi-mbande, ongowokuqala wase-Afrika ukukhethelwa iwonga ngowama-2019 leMyrna Brown International Scholarship (yowama-2019), enikwa yi-National Flute Association of America.Imibuzo: Nksz Phumla Williams – isiThethi seKhabhinethi esiliBambela Iselula: 083 501 0139"
INgxelo yeNtlanganiso yeKhabhinethi yomhla wama-21 kweyeThupha wowama- 2019,22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/xh/speeches/ingxelo-yentlanganiso-yekhabhinethi-yomhla-wama-21-kweyethupha-wowama-2019-22-aug-2019-0000,"IKhabhinethi ibibambe intlanganiso ngoLwesithathu, umhla wama-21 kweyeThupha ngowama-2019 eTuynhuys, eKapa.Imiba engundaba-mlonyeni1. I-Inshorensi yezeMpilo yeSizwe (i-NHI)1.1 IKhabhinethi ihlaba ikhwelo kumlisela nomthinjana weli ukuba uthathe inxaxheba kumaphulo okugwadla uMthetho oYilwayo we-NHI, oxovulwa yiPalamente kungoku nje. Le nkqubo yepalamente iza kunika uluntu ngokubanzi elinye ithuba lokuba luhlalutye lo Mthetho uYilwayo.1.2 Wakuba lo Mthetho uYilwayo uphunyeziwe wangumthetho, uza kunika wonke ummi weli lizwe ilungelo lokufumana iinkonzo zezempilo ezisemgangathweni kungajongwanga kufumana kwepokotho yomntu. Eli lungelo ligxininiswa ngamandla kuMgaqo-siseko weRiphablikhi yoMzantsi Afrika wowe-1996.1.3 IKhabhinethi iqinisekile futhi inethemba lokuba i-NHI iza kuqaliswa ngezigaba nangendlela enenkathalo. Indlela eza kuqaliswa ngayo iza kubhalwa ize ipapashwe xa lo Mthetho uYilwayo sele uphunyeziwe wangumthetho. 2. Utyelelo lwasebuRhulumenteni oluya eTanzania nakwiNgqungquthela ye-SADC 2.1 IKhabhinethi ifumene ingxelo ngoTyelelo lwasebuRhulumenteni obelwenziwe nguMongameli Cyril Ramaphosa lusiya kwi-United Republic of Tanzania apho ebekhatshwe ligqiza loosomashishini bona ebebeye kuqinisa ubudlelwane bezorhwebo notyalo-mali phakathi kwamazwe ase-Afrika. Njengenxalenye yephulo lokuncedisa kuphuhliso loluntu, uMongameli uye waya naseMorogoro, indawo leyo eyayilikhaya lamajoni omzabalazo wenkululeko oMzantsi Afrika ngethuba eselubhacweni. Uye wabeka inkatha yeentyatyambo eMazimbu Tower ngelokuhlonipha nokukhumbula bonke abemi boMzantsi Afrika abaswelekela elubhacweni.   2.2 UMongameli Ramaphosa ebekwakhokele negqiza loMzantsi Afrika ebeliye kwiNgqungquthela yesiQhelo yeeNtloko zemiBuso zoMbutho woPhuhliso lwaMazwe aseMazantsi e-Afrika (i-SADC) apho ugxa wakhe waseTanzania, uMongameli John Pombe Magufuli, ethe wathatha isikhundla sokuba nguSihlalo we-SADC.2.3 UMongameli Ramaphosa, njengoMthunywa we-SADC eKingdom of Lesotho, uya wanika nengxelo ngokuqhubekayo kumalinge okungenelela kwingxubakaxaka yaseLesotho ngethuba kubanjwe iNgqungquthela ye-Troika (uSihlalo wangaphambili, osesikhundleni ngoku nalo uza kungena) ye-SADC yeCandelo lezoPolitiko, ezoKhuselo neNtsebenziswano kwezoKhuseleko ebibanjwe ngoLwesihlanu, umhla we-16 kweyeThupha 2019.3. INdibano ye-BASIC yama-283.1 IKhabhinethi iyibulele intlanganiso yama-38 yeBrazil, uMzantsi Afrika, India kunye neChina (i-BASIC) engoTshintsho lweMozulu ebibanjelwe eBrazil ukususela ngomhla we-14 ukuya kowe-16 kweyeThupha 2019.3.2 IKhabhinethi ilamkele inyathelo lokulwa ingxaki yotshintsho lwemozulu elithathwe ngamazwe angamalungu e-BASIC lokuxhasa izivumelwano zehlabathi zexesha eliphambi konyaka wama-2020 nelisemva kwawo. Eli linyathelo elithathwe zicingelwa neengxaki zoqoqosho nezentlalo la mazwe ajongene nazo. 3.3 IKhabhinethi iyalixhasa ikhwelo elihlatywe ngamazwe angamalungu e-BASIC lokuba amazwe atyebileyo ancedise ngezimali nobuxhaka-xhaka bobuchwepheshe nezinye izixhobo ezifanelekileyo ukuze kuzalisekiswe isiVumelwano sesiCwangciso-sikhokelo se-UN esingoTshintsho lweMozulu (i-UNFCCC), isiVumelwano saseKyoto kunye nesiVumelwano saseParis ngendlela engazikufaka amazwe anoqoqosho oluhlumayo ematyaleni amakhulu.  B. Izigqibo zeKhabhinethi1. INkqubo yokuHanjiswa kweeNkonzo eQhutywa ziziThili1.1IKhabhinethi iyivumile le Nkqubo intsha yokuHanjiswa kweeNkonzo iQhutywa ziziThili, njengecebo elihlakaniphileyo lokuqinisekisa ukuba iinkqubo zokuhanjiswa kweenkonzo zisebenza kakuhle. Le nkqubo, ekungoku nje iqhutywa kwizithili ezingama-44 kunye nezixeko ezimbaxa ezisibhozo, iza kuqinisekisa ukuba kukho ukuhambelana nokunxibelelana kwindlela ekwenziwa ngayo izicwangciso, ekuhlahlwa ngayo imali kunye nekuqaliswa ngayo iiprojekthi zokuhanjiswa kweenkonzo kuzo zonke izithili kuwo onke amanqanaba namaqoqo karhulumente - oko kukuthi, urhulumente kazwelonke, owamaphondo noomasipala.1.2 Le nkqubo isekelwe kuMthetho wesiCwangciso-sikhokelo sobuDlelwane Phakathi kwamaQoqo kaRhulumente wowama-2005 (uMthetho 13 wowe-2005) onesicwangciso esicacileyo sokulungelelanisa ngendlela edibeneyo nequka konke imiba yophuhliso ekufuneka ikhokeliswe phambili kunye neenjongo zamaqoqo amathathu karhulumente. Ikwalungiselelwe nokuphucula amaphulo okuqinisekisa ukuba kukho intsebenziswano, umzekelo, kwizicwangciso zophuhliso oludibeneyo kugxininiswa kumba wokuqalisa isicwangciso esinye kwisithili ngasinye esiza kuqhutywa ngawo onke amaqoqo karhulumente. 1.3 UMongameli Ramaphosa uza kukhokela le nkqubo, encediswa nguSekela-Mongameli uDavid Mabuza kunye naso sonke isigqeba solawulo (abaphathiswa namasekela abo). IiNkulumbuso zamaPhondo kunye neziGqeba zazo zoLawulo kunye nooSodolophu boomasipala bengingqi nabezithili, kunye neziKomiti zabo zoLawulo bonke aba baza kuba yinxalenye yamaqela akhokela amaphulo okuqalisa le nkqubo yokuhanjiswa kweenkonzo iqhutywa zizithili. 2. IBhunga lokuLungelelanisa likaMongameli (i-PCC)2.1 UMongameli ubambe intlanganiso ye-PCC ngoLwesibini, umhla wama-20 kweyeThupha, ebiyintlanganiso yokuqala yalo Mbuso wonyulwe ngoCanzibe kulo nyaka. INkqubo yokuHambisa iiNkonzo eQhutywa ziziThili iye yathiwa thaca ngethuba kubanjwe intlanganiso ye-PCC yaze yamkelwa zizo zonke iiNkulumbuso zamaPhondo.2.2 Kule ntlanganiso kuye kwaphindwa kwavunyelwana ngeeprojekthi eziqhutywa zizithili eziza kuhanjelwa nguMongameli. Ezi projekthi ziquka le ikwiSithili sase-OR Tambo, eMpuma Koloni; ekwiSithili saseWaterberg eLimpopo kunye nekuMasipala oMbaxa waseThekwini kwiphondo laKwaZulu-Natal.2.3 Ezi projekthi ziqhutywa zizithili zintathu ziza kuhanjelwa ziquka isithili esikwindawo engamaphandle, esikwindawo engummandla onemigodi kunye naleyo ikwindawo esisixeko esimbaxa. Nangona kuza kuqalwa kwezi projekthi zokuhambisa iinkonzo ziqhutywa zizithili, ezinye izithili ezingama-42 kunye noomasipala abambaxa abasixhenxe nazo ziza kuhanjelwa nguMongameli Ramaphosa norhulumente wakhe kunye neenkokeli zoorhulumente bamaphondo lingekapheli ixesha elisikelwe lo mbuso wonyulwe kulo nyaka usabambe iintambo zomkhala.2.4 Kule ntlanganiso kuye kwathiwa thaca futhi kwaxovulwa nomba wokulungelelanisa izicwangciso zoPhuhliso loHlumo lwamaPhondo asithoba kunye nesiCwangciso-sikhokelo esiQiqisisiweyo sesiGaba esiPhakathi (i-MTSF) sowama-2019-2024.3. IsiVumelwano seNgxowa-mali ye-India, Brazil kunye noMzantsi Afrika (i-IBSA)3.1 IKhabhinethi ivumile ukuba ingeniswe ePalamente iNgxowa-Mali ye-IBSA yokuLwa iNtsokolo neNdlala (iSivumelwano seNgxowa-mali ye-IBSA) ukuze ityikitywe ibe ngumthetho. Esi sivumelwano siphakathi kukaRhulumente we-Republic of India, uRhulumente we-Federative Republic of Brazil kunye noRhulumente weRiphablikhi yoMzantsi Afrika. 3.2 Le Ngxowa-mali ye-IBSA yasekwa ngowama-2004 njengengxowa-mali yokuqala egxininisa kwiziphumo neqhutywa luluntu ngeenjongo zokukhuthaza iNtsebenziswano Yamazwe aseMazantsi asaHlumayo.3.3 Le ngxowa-mali incede uMzantsi Afrika wakwazi ukwenza igalelo elibonakalayo nelimandla kumalinge ehlabathi okulwa indlala nentsokolo embi ethwaxa amazwe asahlumayo. Ikwancedise ngempumelelo ekukhuthazeni ukuba kuzalisekiswe zonke iiNjongo zoPhuhliso oluZinzileyo (ii-SDG) ezili-17 kumazwe angama-21 esisebenzisana nawo.4. INtlanganiso yabaPhathiswa yesi-4 engoMkhosi we-Afrika wokuSabela ngokuKhawuleza kwiNgxwaba-ngxwaba (i-ACIRC)4.1 IKhabhinethi ikuvumile ukuba kubanjwe intlanganiso yeengcali yokwenza amalungiselelo eNtlanganiso yabaPhathiswa yesi-4 yaMazwe Ayinxalenye ye-ACIRC ngokuziThandela ukususela ngomhla wama-30 kweyeThupha ukuya kowesi-3 kweyoMsintsi ngowama-2019.4.2 Oku kuxhasa futhi kwenza igalelo kwimiba ekhokeliswa phambili ngurhulumente yokulwela uxolo nozinzo kulo mmandla nakwilizwekazi liphela, ngokuqinisekisa ukuba ziyafezekiswa izigqibo zeMbumba ye-Afrika (i-AU) ezinxulumene nokudityaniswa kwamaphulo oMkhosi we-ACIRC kunye noMkhosi we-Afrika wokuLalelisela (i-ASF). Oku kuza kuphinda kuqinisekise ukuba i-African Peace Security Architecture iyalungiswa futhi iyasebenza. 4.3 UMzantsi Afrika kunye namanye amaZwe ali-12 Athatha iNxaxheba ngokuziThandela ayinxalenye ye-ACIRC yona eyasekwa ngowama-2013 njengomkhosi wethutyana wokubambisa ukulinda ide i-ASF imiselwe ngokuzeleyo. C. ImiThetho esaYilwayo 1. UMthetho oYilwayo wokuKhusela abaThengi beziNdlu wowama-20191.1 IKhabhinethi ivumile ukuba upapashwe kwiGazethi kaRhulumente uMthetho oYilwayo wokuKhusela abaThengi beziNdlu wawama-2019 ukuze uluntu luhlomle kuwo.1.2 Lo Mthetho uYilwayo ungena endaweni yoMthetho wamaNyathelo okuKhusela Abathengi beziNdlu, wowe-1998 (uMthetho 95 wowe-1995). Lo mthetho mtsha uza kulawula abakhi bezindlu; wandisa imithetho ekhusela abathengi bezindlu; ungenisa izixhobo ezitsha zokunyanzelisa ukuthotyelwa kwemithetho uze ucacise nezohlwayo nezigwebo ezifanelekileyo ukuthintela ukuba abakhi bezindlu bangophuli imithetho.1.3 Lo Mthetho uYilwayo uza kwenza ukuba kube lula kwabo baqalayo ukungena kweli shishini lokwakhiwa kwezindlu ngokuthi uqalise ukuba kubekho izivumelwano zokusebenza eziza kuqinisekisa ukuba ababetheki nje bengena kweli shishini.1.4 Amaphulo okwakha izindlu ezizizibonelelo zikarhulumente ngoku alawulwa ngulo Mthetho uYilwayo, ngeenjongo zokukhusela abathengi nabanikazi bezindlu ezilolu hlobo.D. Imisitho ezayo1. INgqungquthela yesi-VII ye-TICAD1.1 UMongameli Ramaphosa uza kuzimasa iNgqungquthela yesi-7 yeNkomfa yaMazwe ngaMazwe yase-Tokyo engoPhuhliso lwe-Afrika (i-TICAD VII) eza kubanjelwa eJapan ngomhla wama-29 nowama-30 kweyeThupha 2019. Umxholo wale ngqungquthela othi: UkuQhubela Phambili uPhuhliso lwe-Afrika ngokuSebenzisa ubuChwepheshe, uYilo naBantu"" uyambelana ne-Ajenda yowama-2063 ye-AU kunye nemiba yokudibanisa eli lizwe ephambili kweli lizwekazi. 1.2 INgqungquthela ye-TICAD VII yalo nyaka iza kugwadla, phakathi kwezinye izinto, imiba emithathu eyiyona ingoondoqo: (i) ukukhawulezisa iinguqu zezoqoqosho nokuphucula iimeko zokuqhuba ushishino ngokusebenzisa uyilo kunye nokufakana imilomo necandelo labucala; (ii) ukuqinisekisa ukuba iyagxininiswa imiba emalunga nokwakha izizwe ezizinzileyo nezikwaziyo ukumelana neenkqwithela; kunye (iii) nokuqinisekisa ukuba uzinzo noxolo luhamba phambili.1.3 Intsebenziswano neJapan kwimiba yengingqi neyehlabathi ibalulekile kumalinge okuqinisekisa ukuba iiNkqubo zoPhuhliso lwe-Afrika zikhokeliswa phambili nokuzalisekisa amaphulo eNtsebenziswano yaMazwe aseMazantsi Asahlumayo.2. INgqungquthela yaMazwe asiXhenxe aTyebileyo (i-G7)2.1 UMongameli Ramaphosa uza kukhokela igqiza loMzantsi Afrika eliya kwiNgqungquthela ye-G7 eza kubanjelwa eFrance ukususela ngomhla wama-24 ukuya kowama-25 kweyeThupha 2019, oku kulandela ukumenywa koMzantsi Afrika ukuba uzimase le Ngqungquthela njengelinye lamazwe abalulekileyo.2.2 INgqungquthela ye-G7 yindibano yamazwe asixhenxe angawona atyebileyo kwihlabathi jikelele aquka iFrance, Germany, Italy, Japan, United States, United Kingdom kunye neCanada. Le Ngqungquthela ibanjwa rhoqo ngonyaka futhi kulapho ezi nkokeli zigwadla imiba engoqoqosho, ezepolitiko, ezentlalo kunye nokhuseleko lwehlabathi. Le Ngqugquthela ye-G7 izayo iza kugxininisa kumba wokulwa ukungalingani, ukukhuthaza ulingwano ngokwesini, imiba yokuqinisekisa ukuba abantu abaninzi bayayifumana imfundo kunye neenkonzo zempilo ezisemgangathweni ophezulu.2.3 Ukuthatha inxaxheba koMzantsi Afrika kule Ngqungquthela ye-G7 yowama-2019 kusekelwe kwimiba engundoqo emine yomgaqo-nkqubo wezangaphandle weli, eyile: (i) ukulwela ukuba imiba ebalulekileyo kweli lizwe ikhokeliswe phambili ukuze kufezekiswe iinjongo zalapha ekhaya; (ii) ukubethelela i-Ajenda yase-Afrika nokufuna inkxaso yamaphulo ase-Afrika ophuhliso oluzinzileyo; (iii) ukufaka isandla kwizivumelwano zehlabathi zentsebenziswano ezihlaziyiweyo; kunye (iv) nokugxininisa izinto ezibalulekileyo zamazwe asemazantsi e-Afrika ngokuqinisa iNtsebenziswano Yamazwe aseMazantsi asaHlumayo kunye naphakathi kwaMazwe aseMantla Atyebileyo naseMazantsi asaHlumayo.    3. INdibano yeQumrhu lezoQoqosho lweHlabathi (i-WEF) e-Afrika3.1 INdibano yama-28 yeQumrhu lezoQoqosho lweHlabathi e-Afrika iza kubanjelwa eKapa ukususela ngomhla wesi-4 ukuya kowesi-6 ngeyoMsintsi 2019 phantsi komxholo othi: Ukutshintsha uHlumo oluXhanyuwa Nguye Wonke kunye neKamva loMntu wonke ngobuXhakaxhaka bale Mihla"". Le ndibano ineenjongo zokutshintsha iinkqubo zengingqi nezamashishini zalo nyaka siya kuwo.3.2 Le nkqubo iza kugxininisa kwiindlela zokukhawulezisa iinguqu kule ngingqi ezimayelana namaziko asebenzisa ubuxhakaxhaka be-intanethi, utyalo-mali, ukuhlanganisa, amashishini kunye noyilo ukuze kuqhutyelwe phambili amaphulo okuzisa ubuxhaka-xhaba be-intanethi bale mihla.3.3 Ukuza kweeNkokeli zezoQoqosho zaMazwe eHlabathi kunye neeNtloko zemiBuso kweli lizwe kuza kunika uMzantsi Afrika ithuba elinqabe kakhulu lokuzithengisa kunye nokugxininisa umba ophambili kuthi wokukhulisa uqoqosho lweli lizwe.  4. INdibano eNkulu ye-ISO yama-424.1 IQumrhu loMzantsi Afrika lezemiGangatho (i-SABS) elizinze eKapa liza kubamba iNdibano eNkulu yama-42 yoMbutho weHlabathi wokuBeka imiGangatho (i-ISO) ukususela ngomhla we-16 ukuya kowama-20 kweyoMsintsi 2019.4.2 I-ISO idibanisa iingcali apho ziza kwabelana ngolwazi zize ziqulunqe imigangatho yehlabathi esetyenziswayo neyamkelwa ngokuzithandela ekuvunyelwenwe ngayo emva kokuba igwadliwe.Inkqubo ye-ISO yama-2019 iza kuseka amacebo okulwa neengxaki zokutshintsha kwemozulu, uqoqosho oluxhomekeke kwi-intanethi, uhlumo loqoqosho kunye norhwebo phakathi kwamazwe ngamazwe.5. INyanga yabaSebenzi bakaRhulumente kaRhulumente oDibeneyo  (i-PSM) ngeyoMsintsi 5.1 Le nkqubo izayo ye-PSM ngenyanga yoMsintsi yinkqubo yokuphucula ukuhanjiswa kweenkonzo into leyo iyinxalenye yeNkqubo yokuVuselela i-Batho Pele (Abantu Kuqala) yona ekhuthaza ukuba iinkonzo zikarhulumente zibe kumgangatho ophezulu oqhubekayo nokuyiphucula indlela asebenza ngayo kuwo onke amaqoqo karhulumente.  5.2 INkqubo ye-PSM yowama-2019 iza kubanjelwa phantsi komxholo othi: ""Khawuleza"": Ukusa iiNkonzo eBantwini: Batho Pele ""Singabenu, Siyakhathala, Siyanisebenzela"". Oku kusabela kanye kwikhwelo elahlatywa nguMongameli Ramaphosa kwiNtetho yakhe engoBume beSizwe (i-SoNA) yowama-2019 lokuba abasebenzi bakarhulumente basekele imisebenzi yabo kwimigaqo nemithetho ye-Batho Pele ngokukhokelisa abantu phambili.5.3 Uluhlu lweMisitho yeNkqubo ye-PSM yowama-2019 luquka:INyanga yezoKhenketho - phantsi komxholo othi: ""EzoKhenketho nemiSebenzi - ikamva eliqaqambileyo kumntu wonke"". Icandelo lezokhenketho lelinye lamacandelo adala imisebenzi. IKhabhinethi ikhuthaza abemi boMzantsi Afrika ukuba baxhamle iphulo le-Sho't Left baze bakhuthaze ukhenketho kweli lizwe lethu, ngokuthi basebenzise amathuba eza neVeki yemiYezo yeSizwe yoMzantsi Afrika (i-SANParks) ebanjwa minyaka le, kulo nyaka eza kuqala ngomhla wesi-8  ukuya kowe-15 kweyoMsintsi 2019, apho kuza kungenwa simahla kwimiyezo yesizwe yeli. UMzantsi Afrika ulilizwe elineZiza ezili-10 ezingaMafa eHlabathi nelinohlobo lezokhenketho elifana lodwa kwihlabathi.INyanga yamaFa - Icandelo lezamafa nalo lidala amathuba emisebenzi nophuhliso lwezakhono, futhi linika ithuba amagcisa, amachule emisebenzi yezandla kunye namanye amacandelo axhomekeke kulo. Kukwakho nemfuneko yokuba siqhubeke ngamalinge ethu okulondoloza, ukuvuselela nokukhuthaza uphuhliso lweelwimi zomthonyama, njengenxalenye yokukhusela imbali nenkcubeko yethu.INyanga yoKhuseleko lwamaPolisa - eyaqalwa ngoSuku lweSizwe olusisiKhumbuzo olubanjwa ngomhla woku-1 kweyoMsintsi, olulusuku lokukhumbula amagorha namagorhakazi eli asutywa kukufa esemsebenzini.Le nkqubo idibeneyo izalisekisa amaphupha esiCwangciso seSizwe soPhuhliso (i-NDP) esigxininisa ukubaluleka kokuba namaqumrhu karhulumente asebenzisanayo nawenza umahluko obonakalayo futhi anabasebenzi bakarhulumente abanezakhono nabazinikeleyo ekusebenzeleni uluntu kakuhle nabakwaziyo ukuhambisa iinkonzo ezikumgangatho ophezulu ngokuthe gqolo, ngelithuba bakhokelisa phambili amaphulo ophuhliso eli lizwe.E. Imiyalezo1. Amazwi ovelwanoIKhabhinethi tutwini:kurhulumente nabantu baseTanzania emva kokuba kudubule kwatsha iloli ethutha amafutha ezithuthi apho kuthe kwasweleka kabuhlungu abantu abangama-90 kwaye ikwanqwenelela nabo bangxwelerhekileyo ukuchacha ngokukhawuleza.kusapho nezihlobo zegcisa loMzantsi Afrika, umyili nosomashishini, uNksz Carrol Boyes (obeneminyaka engama-65) olandulele eli Phakade ngoLwesithathu, umhla we-14 kweyoMsintsi 2019.2. Amazwi okuvuyisana nemiNqweno eMihleIKhabhinethi:inqwenelela uJaji Edwin Cameron okuhle kodwa xa ethatha umhlalaphantsi emva kokusebenza njengejaji iminyaka engama-25. UJaji Cameron, owaqala ukusebenzela iNkundla yoMgaqo-siseko ngowama-2008, wayesebenza njengegqwetha lamalungelo oluntu ngethuba kusaphethe urhulumente wocalu-calulo, wayeligqwetha elalimela abo babesilwa urhulumente wocalu-calulo futhi ebesilwela amalungelo okulingana abantu abathandana nesini esinye. IKhabhinethi imothulelwa umnqwazi ngokuzinikela kwidabi lamalungelo oluntu, kwakunye nokulwela ukuba wonke umntu awafumane amachiza okuthomolalisa iNtsholongwane kaGawulayo (ii-ARV).inqwenelela igqala lemvumi, uMnu Caiphus Semenya, usuku olumyoli xa eza kube efinca iminyaka engama-80 esidla amazimba. UMnu Semenya ube negalelo elikhulu kakhulu kwicandelo lezomculo eMzantsi Afrika. Iingoma zakhe ziquka ezo zidume kakhulu zifana no-Matswale, Angelina, Ziph'nkomo, kwakunye nenye yona eyahlokomisa ihlabathi awayicula nenkosikazi yakhe uMama Letta Mbulu, ethi: Ndiphendule. Wayekhe wasebenza nababhali bomculo behlababathi kwaye wayekhe watyunjwa njengabanye abasethubeni lokuphumelela imbasa i-Primetime Emmy Award izihlandlo ezingama-37, waze waphumelela ezisithoba. Wawongwa nge-Emmy Awards ngenxa yegalelo lakhe ekubhaleni ingoma eyayikhapha umdlalo kamabonakude othi: Roots. Wayekhe wanegalelo nakwingoma ekhapha umboniso-bhabhanya odidiyelwe yinkampani yakwa-Disney othi: The Lion King.inqwenelela uSekela-Mlawuli weGunyabantu lezoTshutshiso (i-NPA), u-Advocate Silas Ramaite (SC) okuhlwe kodwa, emva kokuba uMongameli Ramaphosa ethe wasivuma isicelo sakhe sokuba athathe umhlalaphantsi phambi kwexesha, ashiye esi sikhundla. Esi sicelo sakhe sivunywe ngokoMthetho weGunyabantu lezoTshutshiso (i-NPA) wowe-1998 (uMthetho 32 wowe-1998). IKhabhinethi ibamba ngazibini ku-Advocate Ramaite ngegalelo lakhe kwi-NPA nolawulo lwecandelo lobulungisa ngokubanzi kwiminyaka emininzi esemsebenzini wakhe kwicandelo lezobulungisa.iqhwabela izandla uNkzs Sasha Maria Schwendenwein wenkqubo kamabonakude yeentatheli ezingabaphandi, i-Carte Blanche, ngokuthi igama lakhe lifakwe kwabo bachongelwe ukufumana i-SADC Media Awards, apho athe waphumelela ibhaso lesibini kwicandelo likamabonakude. Eli bali liphumelele le mbasa, lithi: ""Follow the Guns"", beliyinkqubo edidiyelwe zinkampani ezimbini ebelingomba wokuzingelwa kubulawe imikhombe ngokungekho mthethweni.  iqhwabela izandla ii-Springboks naBanyana Banyana ngokuphakamisela igama loMzantsi Afrika phezulu. Ii-Springboks ziphumelele i-Rugby Championship yaze iBanyana Banyana yona yaphumelela i-COSAFA Women's Championship. La maqela mabini alibhongo neqhayiya lethu ngale misebenzi mihle kangaka kwaye angumzekelo omhle kubantu abatsha nabadlali abasakhulayo kulo lonke eli.    ithi huntshu kuNksz Zozibini Tunzi, osanda kufumana iwonga lokuba ngunobuhle obalaseleyo kweli, u-Miss South Africa 2019, kwaye imnqwenelela okuhle kodwa ngethuba ebambe esi sikhundla. Uza kumela eli lizwe kukhuphiswano lonobuhle lika-Miss Universe kunye nelika-Miss World.  F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. Ukuqeshwa kwakhona kukaMnu Fundisile Goodman Mketeni njengeGosa eliPhezulu lesiGqeba (i-CEO) le-SANParks.   Imibuzo:Nksz Phumla Williams - IsiThethi seKhabhinethi esiliBambelaIselula: 83 501 0139"
Ingxelo yeNtlanganiso yeKhabhinethi yomhla wesi-4 kweyoMsintsi 2019,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/xh/speeches/statement-cabinet-meeting-4-september-2019-6-sep-2019-0000,"IKhabhinethi ibidibene ngoLwesithathu, umhla wesi-4 kweyoMsintsi 2019 eTuynhuys eKapaA.  Imiba engundaba-mlonyeniEmva kokuba iKhabhinethi ihlalutye imiba engundaba-mlonyeni, iye yavumelana ngoku kulandelayo:1.  UbuNdlobongela obuJoliswe kwiSini (i-GBV)1.1.  IKhabhinethi nayo njengesizwe iyangqukruleka ziziganeko ezithe gqolo kweli lizwe lakuthi zokubalawa, ukudlwengulwa nokuphathwa kakubi kwabantu basetyhini ngamadoda. Iziganeko ezihlasimlisa umzimba zokuhlaselwa kwabantu basetyhini zibonisa ukuba thina sisonke asisabeli ngokufanelekileyo kwizijwili nezililo zabantu abasemngciphekweni ombi wokuba ngamaxhoba ezehlo ezibuhlungu ezifana nezi kweli lizwe.1.2.  Eyona ntsusa yalo mkhuba kukungathathi amanyathelo afanelekileyo okulwa ingxaki eyambethe eli yokuxhatshazwa kweentsana, abantwana, abantu abadala, abantu basetyhini abakhubazekileyo, abantu ababhinqileyo abathandana nabanye ababhinqileyo, abangamadoda abathathanda namanye amadoda, abathandana nezini zozibini, abanamalungu obufazi nawobudoda, abatshintshe isini sabo, abo bazikhethela ukuphila njengamadoda kodwa babe benamalungu obufazi kunye nabantu ababhinqileyo abangabafudukeli kweli.1.3.  IKhabhinethi icele ukuba abenzi bezi zenzo banikwe izigwebo eziqatha xa begwetywa. Nangona bebaninzi abantu abafunyaniswa benamatyala e-GBV baze bagwetywe (bangama-74%) futhi bengaphezulu kwama-4 000 abo bafumene izigwebo zobomi bethothoza kwezimnyama izisele, kusekuninzi ekufuneka kwenziwe. Nokuba mnye umntu wasetyhini obuleweyo,  odlwenguliweyo okanye oxhatshaziweyo, oko kugqithisile futhi akwamkelekanga kwaphela.1.4.  ULuhlu lweSizwe lamaTyala ezeSondo liza kuthiwa thaca phambi kwePalamente ukuze luqwalaselwe kulungiselelwa ukuba kutshintshwe uMthetho wamaTyala ezeSondo. Ezi zilungiso ziza kuqinisekisa ukuba olu luhlu luyandiswa ukuze lufake nabophuli-mthetho ababandakanya zonke iintlobo zamatyala ezesondo. Ngokwangoku, olu luhlu lufake kuphela abantu asele befunyaniswe benetyala baze bagwetywa ngenxa yokuba bexhaphaze ngokwesondo (bedlwengule) umntwana okanye umntu ogula ngengqondo.1.5.  IKhabhinethi ithi tutwini kusapho nezihlobo zika-Uyinene Mrwetyana, Leighandre Jegels, Nolunde Vumsindo, Meghan Cremer, Jess Hess, Ayakha Jiyane kunye nabantwana abeza emva kwakhe abathathu kunye nabo bonke abantu basetyhini nabantwana ababulewe kabuhlungu nangolunya ngamadoda.1.6.  IKhabhinethi iye yanqumama ithutyana yaze yakhulula igqiza labaPhathiswa abebekwintlanganiso yesiqhelo yeKhabhinethi ukuba baye kudibana namakhulu-khulu abantu abebeqhankqalaza ePalamente bekhalazela i-GBV.  1.7.  IKhabhinethi ikwamisele nekomiti yabaphathiswa abahlukeneyo eza kusebenzisana nemibutho yoluntu ukuphelisa i-GBV. Amalungu ale komiti nguMphathiswa kwi-Ofisi kaMongameli, uMnu Jackson Mthembu, uMphathiswa wezamaPolisa, uMnu Bheki Cele; uMphathiswa wezobuDlelwane baMazwe ngaMazwe neNtsebenziswano, uGq Naledi Pandor; uMphathiswa weeNdawo zokuHlaliswa kwabaNtu, ezaManzi noGutyulo, uNksz Lindiwe Sisulu; uMphathiswa wezoKhuselo namaGqala eMfazwe, uNkskz Nosiviwe Mapisa-Nqakula; uMphathiswa wezobuLungisa neeNkonzo zoLuleko, uMnu Ronald Lamola; uMphathiswa woKhuseleko lweLizwe, uNksz Ayanda Dlodlo, uMphathiswa wezoPhuhliso loluNtu, uNksz Lindiwe Zulu kunye noMphathiswa okwi-Ofisi kaMongameli wezabaseTyhini, uluTsha nabaNtu abanoKhubazeko,  uNksz Maite Nkoana-Mashabane.Le Komiti iza kukhokela amaphulo esizwe okulwa le ngxaki ixakileyo ye-GBV, ize inike ingxelo rhoqo kwiKhabhinethi nakuluntu ngokubanzi ngemisebenzi namalinge ayo okulwa i-GBV. Le Komiti iza kuqinisekisa ukuba iintsapho kunye namaxhoba e-GBV zifumana inkxaso kangangoko.1.8.  IKhabhinethi iwugwadlile umsebenzi osele wenziwe malunga nokuzalisekiswa kwesithembiso esasenziwe kwisiBhambathiso seNgqungquthela kaMongameli engokuLwa i-GBV nokuBulawa kwabaseTyhini eyayibanjelwe eCenturion ngomhla woku-1 nowesi-2 kweyeNkanga 2018 sokuqulunqa isicwangciso sesizwe samanyathelo okulwa i-GBV. IQumrhu leThutyana laye lasekwa ngeyoMqungu 2019. Amalungu eli qumrhu aquka abantu abamele imibutho yoluntu kunye namasebe karhulumente. IsiCwangciso-qhinqa seSizwe esiyidrafti sele sibhaliwe. Umongo waso usekelwe kwizigqibo zeentlanganiso zokufakana imilomo ezazibanjiwe zona ezisusela kwisiBhambathiso esamkelwayo. Iindibano zokufakana imilomo nokubonisana ziyaqhuba kungoku nje kulo lonke eli kwaye zona ziza kuzala eli Bhunga leSizwe lokuLwa i-GBV nokuBulawa kwabaseTyhini silifunayoo, lona eliza kunikwa zonke izixhobo elizifunayo ukuze likhokele amaphulo okulwa i-GBV.1.9.  Nangona kukho imithetho emininzi esele iphunyeziwe yatyikitywa yokulwa amatyala obundlobongela obenziwa kubantu ababhinqileyo nabantwana, kwaye siwubulela futhi siwuncoma nomsebenzi owenziwa ngamapolisa nezinye ii-arhente zogcino-mthetho – eziquka abatshutshisi, oomantyi kunye neejaji – wokubamba nokugweba ezi zihange zenza olu lwaphulo-mthetho luhambisa umzima, iKhabhinethi ihlaba ikhwelo kuye wonke ubani kweli, ingakumbi amadoda, ukuba abhinqe omfutshane achase esilwa abo bathe gqolo bedlwengula, bexhaphaza futhi bebulala iintyatyambo zeli lizwe, oko kukuthi, abantu basetyhini.1.10.  Iityalike kunye neenkokeli zakwaLizwi nazo kufuneka zithi unotshe, zisebenzise amagunya azo njengeenkokeli zikhuthaze abantu ukuba bancedise kumaphulo okwakha intsebenziswano phakathi koluntu kuliwe nesi sihelegu se-GBV. Amajelo eendaba nawo kufuneka ancedise kangangoko ukulwa le mikhuba inuka ukutsha kwisizwe sethu ikhokelela kwi-GBV, neenkokeli kwezoshishini nazo ngokunjalo ziyacelwa ukuba zizeke mzekweni zincedise, ziphose igade kumaphulo okuzama ukusiphula neengcambu zonke iintlobo zobundlobongela emisebenzini zixhase namalinge esizwe okugxotha ishwangusha le-GBV eligubungele esi sizwe. IKhabhinethi ikholelwa ukuba eli shologu le-GBV lingahewulwa likhatshelelwe apho belivela khona, kwaSathana, kuphela ukuba sonke sisisizwe singathatha izikrweqe siyilwe le GBV inezothe, siphelise nesihelegu sokubulawa ngolunya kwabantu ababhinqileyo.1.11.  IKhabhinethi ihlaba ikhwelo kwisizwe soMzantsi Afrika ukuba siqinisekise ukuba abantwana abangamakhwenkwe bakhuliswa ngendlela egxininisa nebethelelela ukuhlonitshwa kwamalungelo abo bonke abantu, ingakumbi abantu basetyhini kwisizwe sethu. Umntwana oyinkwenkwe kufuneka akhuliswe ngendlela eza kubethelela ukuba abantu basetyhini bayalingana nabo, abangobantu abangaphantsi kubo ekufuneka benziwe izigculelo zokuxhatshazwa, into leyo iye iphelele ekubulaweni kwabo.2.  Ubundlobongela nezixholo-xholo esidlangalaleni2.1.  IKhabhinethi izigxeka kabukhali iziganeko zobundlobongela ebezisenzeka kwiindawo ezithile kwiphondo laseGauteng nelaKwaZulu-Natal. UMzantsi Afrika ulilizwe elilawulwa ngokwentando yesininzi esekelwe kumgaqo-siseko futhi ulilizwe elinemithetho ke ngoko, bonke abantu beli abathanda uxolo kufuneka bazigxeke kabukhali izenzo ezinobundladiya nezingekho mthethweni ezifana nezi. UMzantsi Afrika umamkela ngezandla ezishushu wonke umntu ongena kweli ngokusemthethweni futhi oyithobelayo imithetho yeli. Akuko sikhalazo sinokusetyenziswa njengesizathu sokuhlasela abanye abantu, sokutyhuthula iivenkile nokonokalisa impahla kunye nokuvala iindlela, izinto ezo zingekho mthethweni kwaye zingamatyala olwaphulo-mthetho futhi umntu ofunyenwe ezenza unokusiwa emthethweni ukuze ohlwaywe ngokufanelekileyo.2.2.  IKhabhinethi iyayithanda indlela uMbutho wamaPolisa oMzantsi Afrika (i-SAPS) oshukume ngayo ngokukhawuleza waze wabamba abantu abangama-483 ekurhaneleka ukuba banendima abayidlalileyo kumkhuba wokutyhuthula, ubundlobongela esidlangalaleni kunye nokonakaliswa kwempahla eGauteng. Bona abanye abangama-21 babanjwe KwaZulu-Natal ngezityholo ezinxulumene nokutshiswa kwezigadla. Ukusweleka kwabantu abali-10, abasibhozo kubo abangabemi boMzantsi Afrika baze ababini ibe ngabemi bangaphandle ngenxa yezixholo-xholo zaseGauteng, kuzisusile esihlalweni iintliziyo zamalungu eKhabhinethi. IKhabhinethi ithi ukufa kwadalwa kwasendalweni ke ngoko mazilale ngenxeba iintsapho zabo basanduleleyo. 2.3   IKhabhinethi ivakalise ukuxhalaba yingxaki yokutshiswa kwezigadla kwiphondo laKwaZulu-Natal okusukela kwizityholo zokuba kukhethwa abemi bangaphandle kuqala kwimisebenzi yokuqhuba izigadla ezikhulu ezilayisha impahla nemithwalo emikhulu. Urhulumente kungoku nje uqhuba ugqogqo ezindleleni egxininisa kakhulu kwizigadla, aze athi ukuba ufumanise ukuba abaqhubi ngabemi bangaphandle abangenamaphepha afanelekileyo, ababuyiselwe kumazwe abo okuzalwa ngoko nangoko.2.  INgqungquthela yezoQoqosho yeHlabathi (i-WEF) e-Afrika2.1.  UMzantsi Afrika uza kundwendwelwa ziinkokeli zemibuso ezahlukeneyo kwakunye neenkokeli zemimandla nezehlabathi, ukusuka kwiinkokeli zezopolitiko, ezamashishini, ezimibutho yoluntu ukuya kwizifundiswa ngethuba kuza kube kubanjwe i-WEF e-Afrika yama-28 eKapa ukususela ngomhla wesi-4 ukuya kowesi-6 ngeyoMsintsi 2019.2.2.  Umxholo wale ngqungquthela, apho uninzi lwamahlakani esizwe noqoqosho loMzantsi Afrika aza kube ethatha inxaxheba, uthi: “Ukutshintsha uHlumo neKamva eliXhanyulwa Nguye Wonke kwiXesha lobuChwepheshe Bale Mihla”.2.3.  I-WEF e-Afrika iza kugwadla imiba eli lizwekazi elijamelene nayo ngokugxila kumacebo okukhawulezisa iingunqu kumaziko alo mmandla asebenzisa ubuchwepheshe bale mihla, utyalo-mali, amashishini kunye noyilo lwezinto ezintsha. Le ndibano iza kuxoxa nangomba weNkqubo yowama-2063 yeMbumba ye-Afrika (i-AU), esisikhokelo nesicwangciso esingundoqo sokutshintsha i-Afrika ibe lilizwekazi elingumakhonya nelihlonitshwa lihlabathi liphela.2.4.  Ukuthatha inxaxheba koMzantsi Afrika kwi-WEF e-Afrika, edibanisa iinkokeli eziphezulu ukuze kudalwe iimeko ezikhuthaza utyalo-mali lwezoqoqosho nolwezentlalo, kuza kuba negalelo elihle kakhulu kwiinkqubo namanyathelo ethu okungenelela kumngeni ontlantlu-ntathu, oyintswela-ngqesho, ukungalingani nendlala. Oku kuza kusisondeza kufutshane ekuzalisekiseni uMbono wama-2019 wesiCwangciso seSizwe soPhuhliso (i-NDP), isikhokelo sethu sokulwa indlala nokuphungula ukungalingani ngowama-2030.2.5.  IKhabhnethi ibanqwenelela iingxoxo ezakhayo nezityebileyo njengoko nathi siza kube sibatenda ngobubele obushushu kunye nobuntu babantu beli.3.  UMthetho-sihlomelo oYilwayo woLingwano emiSebenzini3.1.  IKhabhinethi ivakalise ukuxhalaba sisantya solovane ezihamba ngaso iinguqu emisebenzini emva kokuba ibone ingxelo ye-19 ekhutshwe yiKomishini yoLingwano emiSebenzini. Le ngxelo ibonisa ukuba ambalwa ngolu hlobo ludanisayo amaqumrhu athobela uMthetho woLingwano emiSebenzini, wowe-1998 (uMthetho 55 wowe-1998) owenzelwe ukulungisa umonakalo owashiywa ngumbuso wocalu-calulo wengxaki yokungalingani kwimisebenzi yeli.3.2.  Njengelinge lokuzama ukunyanzelisa ukuba uthotyelwe uMthetho woLingwano emiSebenzini wowe-1998, urhulumente uza kuthi thaca ePalamente uMthetho oyiLwayo woLingwano emiSebenzini.3.3.  Lo Mthetho uYilwayo uza kohlwaya abo bophula lo Mthetho kwaye uza kwenza ukuba kube sisinyanzelo kubaqeshi abafuna ukunaniselana norhulumente ukuba babe nesatifiketi sokuthotyelwa komthetho wolingwano emisebenzini.4.  Ukwakha isizwe4.1.  IKhabhinethi nayo njengabemi boMzantsi Afrika iyasamkela isigwebo seNkundla yezoLingwano sokuba zincitshiswe kakhulu iindawo enokuxhonywa okanye ibonakaliswe kuzo iflegi yorhulumente wocalu-calulo waphambi kowe-1994, emele uMzantsi Afrika wangaphambili owawucalu-calula. IKhabhinethi iyasixhasa esi sigwebo sithi le flegi yombuso wangaphambili “ivuselela izivubeko zangaphambili futhi isisithuko nesinyeliso kubantu abantsundu kwaye abo bayisebenzisayo le flegi yorhulumente wocalu-calulo bakhetha, ngabom futhi besazi, ingcinezelo kunenkululeko”.4.2.  Izinto ezimele iintsuku nexesha uMzantsi Afrika wawusebumnyameni, ingakumbi le flegi yangaphambili, azincedi kumalinge okwakha isizwe esimanyeneyo, esingenabuhlanga nesingacaluli ngokobuni njengoko usitsho uMgaqo-siseko woMzantsi Afrika wowe-1996 okhuthaza inkqubela. IKhabhinethi ihlaba ikhwelo kubo bonke abemi boMzantsi Afrika ukuba bakhuthaze futhi balwele ukuba sibe sisizwe esisengela ethungeni elinye njengoko usitsho uMgaqo-siseko weli.4.3.  Iflegi yangaphambili yombuso wocalu-calulo kufuneka isetyenziswe kuphela kwimisebenzi yobugcisa, kwizifundo zamabanga aphezulu nangamajelo endaba ngeenjongo zokufundisa okanye ukugxininisa umba othile oza kuba luncedo kuluntu ngokubanzi.B.  IziGqibo zeKhabhinethi1.  INgxelo yowama-2018/19 yeeNkcukacha-mani zoLwaphulo-mthetho zeSizwe1.1.  IKhabhinethi ikuvumile ukukhutshwa kweNgxelo yowama-2018/19 yeeNkcukacha-manani zoLwaphulo-mthetho zeSizwe.1.2.  Iinkcukacha-manani zonyaka zolwaphulo-mthetho zinceda urhulumente ukuba abeke phantsi kweliso imida ebezibekele yona, ingakumbi ukuphungulwa kolwaphulo-mthetho olunobundlobongela, njengoko kutshiwo kwisiCwangciso-sikhokelo esiQiqiqisiweyo sesiGaba esiPhakathi (i-MTSF). Zingasetyenziswa nasekuphuculeni amaphulo okuthintela ulwaphulo-mthetho futhi zibe sisikhokelo sezicwangciso zamasebe ahlukeneyo karhulumente.1.3.  UMphathiswa wazamaPolisa, uNjengele Bheki Cele, uza kubamba intlanganiso namajelo eendaba apho aza kunika ingxelo yeenkcukacha-manani zolwaphulo-mthetho.2.  INkqubo yokuNikezela amaLungelo okuLoba (i-FRAP) yowama-20202.1.  IKhabhinethi inike imvume yokuba iSebe lezeNdalo, amaHlathi nezokuLoba (i-DEFF) liqwalasele kwakhona la maxesha abekiweyo okukhutshwa kwamaphepha-mvume okuloba iintlobo zentlanzi ezili-12. Ukulandela koku, uMphathiswa wezeNdalo, amaHlathi nezokuLoba uBarbara Creecy uza kupapasha kwigazethi kungekudala amaxesha amatsha okukhupha la maphepha-mvume eNkqubo yokuNikezela amaLungelo okuLoba (i-FRAP) yowama-2020.2.2.  IKhabhinethi ikholelwa ukuba kubalulekile ukuba le nkqubo ingabangi makhwiniba, iqhutywe elubala kwaye incedise kumalinge okuzisa iinguqu kweli candelo lilonke. Amaxesha amatsha okunikezela la maphepha-mvume aza kunika i-DEFF ithuba lokuba ilungise bonke ubucukubhede obunxulumene nemithetho ye-FRAP, kuquka ukutyunjwa kwequmrhu lezengcebiso nelezobunzululwazi, eliza kuqhuba uphando ngomthamo weentlanzi kuze kwenziwe uphando lwezentlalo nezoqoqosho ngohlobo lwentlanzi ngalunye.C.  ImiThetho eyiLwayo1.  UMthetho-sihlomelo oYilwayo weMiba yezeNkundla wowama-20191.1.  IKhabhinethi ikuvumile ukungeniswa ePalamente kwalo Mthetho oYilwayo.1.2.  Lo Mthetho oYilwayo uneenjongo zokulungisa le miThetho mibini ingezantsi ukuze kulungiswe ezi zikroba zibonwe yiNkundla yoMgaqo-siseko:UMthetho woQhawulo-mtshato, wowe-1979 (uMthetho 70 wowe-1979) – isilungiso esiza kwenziwa ngulo Mthetho oYilwayo silawula nendlela ekufuneka yahlulwe ngayo impahla kunye nemali yokondlana kwabo baqhawula umtshato ngokwesigwebo seNkundla yoMgaqo-siseko; kunyeNoMthetho weGunyabantu lezoTshutshiso (i-NPA), wowe-1998 (uMthetho 32 wowe-1990 – isilungiso esenziwa ngulo Mthetho oYilwayo singemiba enxulumene neminyaka yesivumelwano sengqesho soMlawuli weSizwe weGunyabantu lezoTshutshiso (i-NDDP) kunye noSekela-Mlawuli weGunyabantu lezoTshutshiso ngokuhambelana nesigwebo seNkundla yoMgaqo-siseko.D.  Imiyalezo1.  Amazwi ovelwanoIKhabhinethi ithi malilale ngenxeba1.1.  usapho nezihlobo zeGqala loMkhonto we Sizwe kunye nelungu leCandelo lamaNina le-African National Congress, usomashishini wasetyhini onguvulindlela, uGq Thandi Cynthia Ndlovu, osutywe kukufa ngomhla wama-24 kweyeThupha 2019. Lowo ebeyasakuba nguMongameli oBambeleyo uMnu David Mabuza uthe eli gqala lomzabalazo nelilijoni lenkululeko liza kukhatshwa ngoMngcwabo wasebuRhulumenteni wePhondo oKhethekileyo okuDidi lwesi-2. UGq Ndlovu wawongwa ngeembasa ezininzi ezahlukeneyo ngenxa yemisebenzi yakhe ehloniphekileyo nengenachaphaza kwaye waqhubeka engumzekelo omhle kwabanye, ezifundweni zakhe nanjengosomashishini ohlonitshwayo. Uphile ubomi obuzukileyo nobungenasiphene njengetshantliziyo lezopolitiko nelilwela uphuhliso nokuxhotyiswa kwabasetyhini ngezakhono. NgeyoMdumba, wayekhona ngethuba kutyikitywa nguMongameli uCyril Ramaphosa uMthetho-sihlomelo wezoKhuphiswano wowama-2018 (uMthetho 18 wowama-2018) ukuba ube ngumthetho ogcweleyo.1.2.  usapho nezihlobo zegqala lentatheli, umbhali nomphandi-nzulu, uMnu Harry Mashabela. NgeyeKhala ngowe-1976, waye wabanjwa kunye nezinye iintatheli ezingoomakhwekhwetha kweli lizwe phantsi koMthetho wezobuNqolobi owawudume kakhulu. Wasebenzela amaphepha-ndaba amaninzi, aquka i-Rand Daily Mail, The Star, Drum kunye ne-Financial Mail. Futhi ubhale neencwadi ezininzi eziquka ethi: Townships of the PWV, a People on the Boil (ngowe-1988) kunye nethi: Mekhukhu: Urban African Cities of the Future (ngowe-1990).1.3.  usapho nezihlobo zentatheli kunye noMlawuli weCandelo leeNdaba e-eNCA, uMnu Ben Said kunye nomhlalutyi wezemidlalo we-SABC uMnu David Kekana. Icandelo lezeendaba loMzantsi Afrika lilahlekelwe ngoophopho abebesebenzisa izakhono zabo zobuntatheli ukwazisa uluntu nokwenza uMzantsi Afrika ilizwe elingcono.1.4.  UMphathiswa weMicimbi yezeKhaya, uGq Aaron Motsoaledi nalo lonke usapho lakwaMotsoaledi, ngokusweleka kukamama wakhe, uMama Sina Sekeku Motsoaledi.2.  Amazwi ovuyiswano neminqweno emihleIKhabhinethi ibaqhwabele izandla:2.1.  abadlali abangama-31 abatyunjwe kwiqela le-Springbok abaseJapan uyokumela eli lizwe kwiNdebe yeHlabathi yoMbhoxo (i-RWC). Sibakhuphe ngokubathemba kwaye siqinisekile ukuba baza kusimela ngebhongo neqhayiya, futhi sibanqwenelela okuhle kodwa xa beza kube besilwela ukubuyisela indebe ye-RWC ekhaya.2.2.  INdlovu Youth Choir, entyiloze kwahlokoma kamnandi yada yachukumisa iintliziyo zabaninzi kwihlabathi liphela yaze ngolo hlobo yaphumelela ukufikelela kumagqibela kankqoyi kukhuphiswano lwe-America's Got Talent.E.  IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1.  UNksz Mapatane Elizabeth Kgomo njengeSekela-Mlawuli-Jikelele: INkxaso yoLawulo lokuHanjiswa kweziSeko zoPhuhliso kwiSebe loLawulo lweNtsebenziswano.Imibuzo: Nksz Phumla Williams – IsiThethi seKhabhinethi esiliBambelaIselula: 083 501 0139 "
INgxelo yeNtlanganiso yeKhabhinethi ibibanjwe ngowe-18 kweyoMsintsi 2019,19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-ngowe-18-kweyomsintsi-2019-19-sep-2019-0000,"INgxelo yeNtlanganiso yeKhabhinethi ibibanjwe ngowe-18 kweyoMsintsi 2019. IKhabhinethi ibibambe intlanganiso ngoLwesithathu, umhla we-18 kweyoMsintsi 2019 eTuynhuys eKapa.A. Imiba engundaba-mlonyeni1. INkqubo yoPhuhliso eQhutywa ziziThili1.1. IKhabhinethi ichulumancile kukuphehlelelwa ngokusesikweni nguMongameli Cyril Ramaphosa, kweNkqubo yoPhuhliso eQhutywa ziziThili kuMasipala weSithili sase-OR Tambo, eMpuma Koloni. Le nkqubo intsha idibanisa omathathu amaqoqo karhulumente ukuba asebenzisane, abambisane aze aqhube kunye imisebenzi yawo, kodwa ibe zizithili ezikhokelayo ukuze kulungiswe iingxaki ezinxulumene nophuhliso kukhuthazwe ukuhanjiswa kweenkonzo nokuthengwa kweenkonzo neempahla kwizithili kunye nokudalwa kwemisebenzi. Le nkqubo intsha ivunywe yiKhabhinethi, urhulumente wephondo, iinkokeli zemveli kunye neBhunga loQuquzelelo likaMongameli (i-PCC). 1.2. Nangona isiThili sase-OR Tambo ibe sesokuqala ukuphehlelela ngokusesikweni le nkqubo, kweli lizwe iza kuqaliswa kuzo zonke izithili ezingama-44 kunye noomasipala abambaxa abasibhozo. Le nkqubo isondeza urhulumente kufutshane nabantu ngokuthi ibandakanye abemi kunye nabathathi-nxaxheba ngethuba kuqulunqwa isicwangciso esinye esiza kukhokelela ekubeni kuhanjiswe iintlobo ezahlukeneyo zeenkonzo kuze kudalwe namathuba ezoqoqosho kwizithili.  1.3. UMongameli Ramaphosa uvule iklinikhi yasezilalini eLusikisiki ekwisimo esilungele ukusebenzisa i-Inshorensi yezeMpilo yeSizwe (i-NHI), yona eza kukhokela amaphulo okuqinisekisa ukuba wonke umntu ufumana iinkonzo zezempilo ezisemgangathweni. Le klinikhi ifakelwe ubuxhaka-xhaka bale mihla, iza kukwazi ukunikezela uncedo lweenkonzo ezingxamisekileyo futhi inalo negumbi lokubelekela elivula imini nobusuku, phakathi kwezinye izinto.  1.4. UMongameli Ramaphosa uye wathetha nabantu base-OR Tambo ngomba wobuNdlobongela obuJoliswe kwiSini waze wabona ukuba iiThuthuzela Care Centre zifuneka ngamandla kulo mmandla futhi kufuneka nokuba kuvulwe ngokungxamisekileyo ilebhu yokuvavanya imiba yofuzo-libo (i-DNA) eMpuma Koloni. 2. Amaphulo okuLwa ubuNdlobongela obuJoliswe kwiSini (i-GBV)2.1 IKhabhinethi nayo njengoMongameli Ramaphosa ihlaba ikhwelo kubemi boMzantsi Afrika ukuba basebenzisane kuliwe ubundlobongela nokubulawa kwabantu basetyhini nabantwana. KwiNdibano yeziNdlu zoMbini izolo, uMongameli uye wathi thaca amanyathelo angxamisekileyo okulwa ubundlobongela obujoliswe kwabesini esithile nokuqinisekisa ukuba kuhanjwa ngesantya esiphezulu kumaphulo okufezekisa izithembiso ezazenziwe kwiNgqungquthela kaMongameli yowama-2018 ye-GBV. 2.2 La manyathelo angxamisekileyo abhengezwe nguMongameli aza kuqaliswa kwezi nyanga zintandathu zizayo aquka ukuphunyezwa kwemithetho ngokungxamisekileyo yokulwa i-GBV, ukuqaliswa ngokukhawuleza koqeqesho lwamapolisa, abatshutshisi kunye neemantyi okanye neejaji ezichophela amatyala e-GBV, ukwenziwa kwamalinge akhawulezileyo okuxhobisa icandelo lezobulungisa, ukufakwa ngokukhawuleza kwezifundo ezinxulumene ne-GBV kwikharityhulam yezikolo, ukuvulwa ngokukhawuleza nokunikwa izixhobo ezifanelekileyo kweeThuthuzela Care Centre. La manyathelo okungenelela aquka nokugxila ngamandla kumadoda njengoko ingawo adlwengula, axhaphaze aze abulale abantu basetyhini nabantwana.  2.3 La manyathelo angxamisekileyo aza kuqhutywa yile Komiti iza kuKhokela imiBa yezeSini, iza kuba phantsi kwe-Ofisi kaMongameli futhi iza kuba namalungu aphuma kurhulumente nakwimibutho engekho phantsi korhulumente (ii-NGO) wona aza kubeka iliso kwindlela ewenza ngayo umsebenzi wayo. 2.4 UMongameli ubhengeze ukuba izixhobo zokusebenza ezifunekayo, eziza kufunyanwa ngokuthi kuhlenga-hlengiswe izimali zamasebe, ziza kuqinisekisa ukuba la manyathelo ayaqaliswa kwezi nyanga zintandathu zizayo.    2.5 IKhabhinethi ibongoza uluntu ukuba luqhubekeke nokudlala indima yalo ekuqeqesheni nasekufundiseni abantwana abangamakhwenkwe ukuba babathande futhi babahloniphe abantu ababhinqileyo namantombazana.3 Ukuhlaselwa ngobundlobongela kwabemi bangaphandle kunye nabanye abemi boMzantsi Afrika 3.1 IKhabhineithi kwakhona izigxeka kabukhali izidube-dube nobundlobongela obenziwa esidlangalaleni obenziwa ngenxa yezikhalazo ezikhoyo nezingekhoyo zabantu bakuthi. Sililizwe elinemithetho nelilawulwa ngokwentando yesininzi esekelwe kumgaqo-siseko.3.2 Nangona iKhabhinethi izazi iinzima zezentlalo nezoqoqosho abantu bakuthi abajamelene nazo, intiyo nobundlobongela obenziwa kubemi bamazwe angaphandle nabanye abemi boMzantsi Afrika ayisosisombululo sezi ngxaki.3.3 Simamkela ngezandla ezishushu wonke umntu ongena kweli lizwe ngokusemthethweni aze futhi athobele nemithetho yalo. Futhi, sililizwe elinabantu ababumbeneyo nangona siziintlanga ezahlukeneyo kwaye nantoni na elumezayo nembi eyenziwa kweminye imidaka eNtsundu ayizukwamkelwa konke konke.3.4 IKhabhinethi izimisele ukuzilungisa kube kanye iingxaki ezikhokelela ekubeni kuhlaselwe abemi bangaphandle kunye nabanye beli loMzantsi Afrika. Futhi siza kuyiphula neengcambu imikhutyana engekho mthethweni efana nokuthengisa iziyobisi ngokungekho mthethweni, ukurhweba ngeemveliso ezingekho mthethweni, ukutyhuthula iivenkile zabantu, ukonakalisa iimpahla zabantu kunye norhwaphilizo futhi oku siza kwenza oku singathengi buso bamntu. Ngamanye amazwi, nokuba le mikhuba yenziwa ngabantu beli okanye ngabangaphandle asizikuba nalusini. Ukuphathwa kabuhlungu kwabemi bangaphandle zezinye iinkampani nako kugxekwa kabukhali. IKhabhinethi ibongoza wonke umntu ukuba abhinqe omfutshane asebenzisane namaQumrhu esiPolisa oLuntu (ii-CPF) kunye noMbutho wamaPolisa oMzantsi Afrika (i-SAPS) ukuze kuliwe ulwaphulo-mthetho neminye imikhuba engekho mthethweni.  3.5 UMthetho oYilwayo we-Arhente yoLawulo lweMida (i-BMA) uyaqukunjelwa kungokunje kwiBhunga leSizwe lamaPhondo (i-NCOP); oku kuza kunceda kulungise ngokukhawuleza iingxaki zokhuseleko ezikwimida yeli. 3.6 UMongameli, ukongeza koku, uthumele neqela labathunywa abakhethekileyo kumazwe amaninzi ase-Afrika ukuya kuthoba izibilini zamanye ama-Afrika bewaqinisekisa ukuba ilizwe lakuthi lisazibophelele kumaphupha nombono wobumbano nobambiswano kwi-Afrika iyonke, kuquka nokubaqinisekisa ukuba uMzantsi Afrika uya kuhlala ulilizwe elilawulwa yimithetho futhi nelizibopheleleyo kukhuselo lwamalungelo oluntu abo bonke aba bangaphakathi kwimida yeli. 3.7 UMongameli utyumbe kunye neqela labantu abahlonitshwa jikelele ukuba babe kwikomishini yokuphanda. Eli qela liquka uMongameli wangaphambili waseTanzania, uMnu Jakaya Kikwete kunye noMongameli wangaphambili waseMozambique uMnu Joaquim Chissano. Baza kusebenzisana namaqela awahlukeneyo kweli lizwe lethu ngeenjongo zokuvumbulula eyona into ibubunyani yenzekayo ngethuba kuhlaselwa kabuhlungu abantu bangaphandle nabalapha. Abanye bathi olu hlaselo luphenjelelwa yintiyo yabantu bangaphandle nentiyo yama-Afrika. Iziphumo zophando lwale khomishini ziza kuthunyelwa nakwiMbumba ye-Afrika (i-AU) futhi ziza kusinceda sikwazi ukujongana nohlaselo olubi njengolu xa lunokuthi luphinde luvumbuluke, kuhlaselwe kwakhona abemi bangaphandle nabeli loMzantsi Afrika. 4. Ukuhlaselwa kwezindlu zooCeba. 4.1 IKhabhinethi ikugxeka kabukhali ukutshiswa kwezindlu zoCeba besiXeko saseMatlosana, eKhuma, kwiPhondo laseMntla Ntshona. Imikhuba enje ayamkelekanga kweli lizwe lethu lisanda kukhululeka. IKhabhinethi ihlaba ikhwelo kwi-SAPS ukuba yenze konke okusemandleni kubanjwe abenzi boku. IKhabhinethi ibongoza nabahlali baseKhuma abathanda uxolo ukuba basebenzisane nee-arhente zogcino-mthetho ukuze kubanjwe abenzi bobubi. Abo banento abayaziyo bangatsalela le nombolo yomnxeba ingahlawulelwayo futhi ingafuni nokuba uzichaze igama lakho, ithi: 0860 10111.4.2 Njengabemi boMzantsi Afrika kufuneka sime ngeenyawo siwukhabe ngawo omane lo mkhuba wolwaphulo-mthetho kwiindawo esihlala kuzo. Ilizwe lethu lilizwe elinomthetho ovumela wonke umntu ukuba onyule okanye asuse esikhundleni naye nawuphi na ummeli woluntu engakhange asebenzise ubundlobongela. Ke ngoko kufuneka sifunquke ngobuninzi bethu sikhusele umbuso olawulwa ngokwentando yesininzi owalwelwa ngegazi neenyembezi.4.3 IKhabhinethi icela abantu ngokubanzi ukuba bazilwe izenzo zolwaphulo-mthetho ezifana nezi baze beze ngaphambili abo banento abayaziyo nolwazi olunokunceda ii-arhente zogcino-mthetho ngophando lwazo. UMzantsi Afrika lilizwe elilawulwa ngokwentando yesininzi ke ngoko abo baphembelela izenzo zobundlobongela, nokuba ziloluphi uhlobo, kufuneka bazi ukuba umthetho uza kudlala eyawo indawo futhi ngokungenalusini. B. IziGqibo zeKhabhinethi 1. INgxelo yemiNyaka engama-25 yoHlaziyo 1.1 IKhabhinethi ivumile ukuba ikhutshwe iNgxelo yemiNyaka engama-25 yoHlaziyo yowe-1994 – 2019. Le Ngxelo ijonga ize ihlalutye lo msebenzi sele wenziwe ngurhulumente (esebenzisana namaqabane akhe ezentlalo) ekufezekiseni izithembiso zakhe zobomi obungcono kuye wonke uMmi woMzantsi Afrika.  1.2 Olu hlolo belukhokelwa liSebe lezoCwangciso, uHlolo noVavanyo (i-DPME) luquka iindibano zokufakana imilomo ebezibanjiwe ukuze kuviwe izimvo nemibono yamahlakani ahlukeneyo. La mahlakani aquka amashishini, imibutho yabasebenzi, izifundiswa, imibutho engekho phantsi korhulumente kunye namasebe awahlukeneyo karhulumente. Bekubanjwe neendibano zokubonisana nala mahlakani, ebezizinyaswe nangabantu abahlonitshwa jikelele kweli lizwekazi.  1.3 Le ngxelo ichaphazele imiba ekukho inkqubela kuyo efana nokuba bonke abantu bakwazi ukufumana imfundo yamabanga aphantsi; ukunyusa inani labantu abafunda kumaziko emfundo ephakamileyo, ukufumaneka kweenkonzo zezempilo ezisimahla kumaziko ezempilo karhulumente kunye nokuqaliswa ngokumandla kwenkqubo yemali-zibonelelo. Ikwanyathele nemiba ekukho iingxakana kuyo, ephazamisa amalinge okudala imisebenzi, ukulwa indlala nokungalingani phakathi kwabantu. Eyona nto ingumqobo omkhulu yingxaki olumi nolwakheke ngayo uqoqosho lweli lizwe.   1.4 IKhabhinethi iyikhuphile imvume yokuba amasebe ahlukeneyo kazwelonke kunye namaPhondo ukuba nawo akhuphe iingxelo zawo zohlaziyo zeminyaka engama-25.  1.5 UMongameli Cyril Ramaphosa uza kuyiphehlelela ngokusesikweni le ngxelo yoHlaziyo loMzantsi Afrika lwemiNyaka engama-25 yowe-1994-2019 kwalapha ethubeni.2 INgxelo yeSizwe yowama-2019 yeeNjongo zoPhuhliso oluZinzileyo (ii-SDG) 2.1 IKhabhinethi ivumile ukuba iNgxelo yeSizwe yowama-2019 yeeNjongo zoPhuhliso oluZinzileyo ikhutshwe isiwe kwiZizwe eziManyeneyo (i-UN). Le Ngxelo iza kunikezelwa kwiNgqungquthela ye-SDG ngethuba kubanjwe iNdibano eNkulu yama-74 yeZizwe eziManyeneyo (i-UNGA) ngeyoMsintsi 2019. 2.2 Le ngxelo isisiphumo sezimvo ezifunyenwe ngokubonisana nokufakana imilomo namacandelo karhulumente, iziko leeNkcukacha-manani loMzantsi Afrika (i-StatsSA), izifundiswa nemibutho yoluntu. Inike iinkcukacha ngomgama osele uhanjwe leli lizwe ekufezekiseni ii-SDG, ezihambelana nesiCwangciso soPhuhliso seSizwe (i-NDP). Emva kokuba eli lizwe liyingenise kwi-UN, iza kufumaneka kuye wonke umntu oyifunayo kwiwebhusayithi ye-UN. 2.3 UMzantsi Afrika uzimisele ukufaka isandla kumaphulo okuzalisekisa inkqubo yehlabathi yowama-2030 yophuhliso oluzinzileyo kwihlabathi. Ii-SDG zineenjongo ezili-17 kunye nezinto ekufuneka zizalisekisiwe ezili-169 ezinyathela imiba emininzi esuka kwimfundo, indlala ukuya kwimiba yezokusingqongileyo, uhlumo loqoqosho kunye nomsantsa omkhulu phantsi kwamadoda nabasetyhini kwihlabathi. 3 IsiVumelwano soKhuseleko lweNdalo saseCartegena 3.1 IKhabhinethi iyivumile ingxelo yeSizwe yeSine yoMzantsi Afrika yokuba kuzalisekiswe isiVumelwano soKhuseleko saseCatergena soKhuseleko lweNdalo. Le ngxelo iza kungeniswa kwi-Ofisi kaNobhala yesiVumelwano seyaNtlukwano kwezeNdalo ngomhla woku-1 kweyeDwarha 2019.3.2 IsiVumelwano saseCartegena silawula unaniselwano ngeziphili ezingakhuliswanga ngokwendalo, ezibizwa ngokuba ziziPhili ezineeSeli ezingezozeNdalo (ii-GMO), ngaphakathi kweli lizwe kunye namanye amazwe.  3.3 UMzantsi Afrika uyawathobela onke amasolotya esiVumelwano saseCartagena. Imithetho elawula ukhuseleko lwendalo ilawula iimveliso ze-GMO eziphuma nezingena kweli lizwe. UMzantsi Afrika uyancedisa nakuqeqesho lwabo bonke abo basebenzisa i-GMO kweli lizwe nakumazwe angabamelwane. 4 IsiCwangciso sokuNikezelwa kweeTawuli zooMama (i-SDIF) 4.1 IKhabhinethi isivumile isiCwangciso esihlaziyiweyo sokuNikezelwa kweeTawuli zooMama. Ukuqaliswa kwesi sicwangciso kuzalisekisa ilungelo elikumgaqo-siseko lokuhlonipha isidima kunye nelungelo lokuphila loomama namantombazane aphuma kumakhaya angathathi ntweni.    4.2 I-SDIF isisikhokelo esinceda xa kuthengwa iitawuli zoomama; indlela zokunikezelwa kwetawuli zoomama; iindlela zokulahla iitawuli zoomama esele zisetyenzisiweyo kunye nohlobo lequmrhu eliza kubeka iliso kwindlela ezinikezelwa nezihanjiswa ngayo iitawuli zoomama. Ikwacacisa neendlela zokufundisa nokukhathalela impilo yabo baxhamla kweli phulo leetawuli zomama.4.1 Emva kokuba kusetyenziswe iindlela zohlenga-hlengiso lwemali zikaNondyebo weSizwe, ikhona imali ebekelwe bucala kulo nyaka kunye nale minyaka izayo. Ukususela ngomhla woku-1 kwekaTshazimpunzi 2019, iitawuli zomama zaya zafakwa kuluhlu lweemveliso ezingafakwa irhafu-ntengo (i-VAT). 5  Ezorhwebo5.1 IKhabhinethi ifumene ingxelo ngeziphumo zothetha-thethwano ne-UK malunga nesivumelwano esiza kulawula urhwebo xa i-UK inokuthi iyishiye iMbumba yaseYurophu (i-EU), oko kukukuthi, i-Brexit.5.2 I-UK ikwindawo yesine ngokobukhulu bomthamo worhwebo kuluhlu lwamazwe arhweba noMzantsi Afrika. Ngowe-2018 umthamo worhwebo phakathi kwala mazwe mabini ubuzibhiliyoni ezili-142 zeerandi.5.3  IKhabhinethi iqaphele ukuba esi sivumelwano sicetywayo sinemiqathango efanayo nale ikhoyo yorhwebo icaciswe kwisiVumelwano seNtsebenziswano sezoQoqosho (i-EPA) se-EU esikhoyo namazwe amathandathu angamalungu oMbutho woPhuhliso laMazwe aseMazantsi e-Afrika (i-SADC). Esi sivumelwano siza kuba sisiVumelwano esitsha seNtsebenziswano yezoQoqosho phakathi kwe-UK noMzantsi Afrika, Namibia, Botswana, Lesotho Eswatini kunye neMozambique. Esi sivumelwano siza kuqala ukusebenza ukuba i-UK ingathi iyishiye i-EU kungekho sivumelwano sityikityiweyo sokuphuma kwi-EU. 5.4 Emva kokuba le ngxelo ithe yaqwalaselwa, iKhabhinethi iye yasivuma isiVumelwano seNtsebenziswano yezoQoqosho. Le EPA intsha iza kuyigcina le mithetho yenza isaphulelo kwirhafu yorhwebo, umyinge omiselweyo womthamo weemveliso zorhwebo, imigangatho yezempilo nokhuseleko kunye neminye imiqathango ephambili futhi iqinisekise ukuba urhwebo phakathi koMzantsi Afrika ne-UK luyaqhuba ngaphandle kophazanyiso. Oku kuza kukhusela zonke izinto ezilulutho kuMzantsi Afrika.  5.5 IKhabhinethi isivumile esi sivumelwano sicetywayo, kwaye emva kokuba onke amazwe athe asityikitya siza kungeniswa ePalamente ukuze siphunyezwe sibe ngumthetho. 6. Iingqekembe eziyilwe yiSouth African Mint Company6.1. IKhabhinethi izivumile ezi ngqekembe zintsha zenziwe yi-South African Mint Company ezizingqekembe ezingasasazwa eluntwini zowama-2020 – i-R2 ye-Krugerrand yowama-2020 eyenziwe ngesilivere ecoleke kakhulu (i-2oz.) kunye nengqekembe ye-R25 eyenziwe ngesilivere ecolekileyo ye-Nature. Imixholo yezi ngqekeme ithi “Ixesha lokuKhonya kweedayinaso – i-Archosauria. Isibhengezo esisemthethweni siza kufakwa kwigazethi ukuze ezi ngqekembe zisisikhumbuzo ziqalise ukufumaneka.  C. Imisitho Ezayo 1. INyanga yezoThutho1.1  IKhabhinethi isivumile isiCwangciso sokuSebenza seNyanga yezoThutho ngeyeDwarha kowama-2019 kunye nePhulo lweeNtsuku ezingama-365 phantsi komxholo othi: Sibambisene Masiqhubeleke noNikezelo lweeNkonzo ngesiSantya Sihamba Ngaso kunye noPhuhliso loQoqosho”. Umba wokhuseleko ezindleleni zeli ufuna ukuba wonke umntu osebenzisa iindlela, oko kukuthi, abaqhubi nabahambi ngeenyawo, aqhubeleke ethetha ngawo, futhi sifundisana ngawo. 1.2 Eli phulo liza kwazisa nangamaphulo karhulumente okuphucula icandelo lezothutho leli lizwe, utyalo-mali olucetywayo oluza kwenziwa kwiziseko ezingundoqo kunye noxanduva loluntu ekukhuseleni iziseko ezingundoqo zoluntu. D.  Imiyalezo 1.  Amazwi ovelwanoIKhabhinethi ithi tutwini:1.1. Kusapho nezihlobo zikaSekela-Mphathiswa weziMbiwa, uNksz Bavelile Hlongwa, osutywe kukufa kabuhlungu kwingozi yemoto kwakunye neentsapho zabantu abane nabo abathe basweleka kule ngozi ngethuba bebezama ukunceda abakhweli abebekwenye ingozi. 1.2. Kubantu kunye norhulumente weRepublic of Zimbabwe emva kokusweleka koMongameli wangaphambili uRobert Gabriel Mugabe. Umzabalazo wokulwa ubukholoniyali owaqhutywa ngesibindi nobugorha ukhokelwa nguMongameli Mugabe waba ngumzekelo omhle esawusebenzisayo kowethu umzabalazo wokulwa umbuso wocalu-calulo futhi wasinika nethemba lokuba uMzantsi Afrika nawo uza kukhululeka ngenye imini.1.3. Kusapho nezihlobo zalowo wayengumdlali wasephikweni weSpringboks, uChester Mornay Williams, owafumana udumo kweli lizwe nakwihlabathi jikelele ngenxa yegalelo lakhe ngethuba uMzantsi Afrika usenza imbali uphumelela iNdebe yeHlabathi yoMbhoxo ngowe-1995. Igalelo lakhe kumdlalo wombhoxo lavuselela amaphupha abantu abatsha abaninzi. UMongameli Cyril Ramaphosa eli qhawe uliwonge ngokuthi malikhatshwe ngoMngcwabo wePhondo wasebuRhulumenteni oKhethekileyo okwiNqanaba 2. 1.4. Kusapho nezihlobo zalowo ungasekhoyo wayevalelwe eSiqithini, e-Robben Island, nokwaligqala laseNtshona Koloni, uVincent Diba. UMongameli Ramaphosa ubhengeze ukuba eli gqala liza kukhatshwa ngoMngcwabo wePhondo oKhethekileyo (okwiNqanaba 2), oquka inkonzo esesikweni yokunika uzuko nesihomo eza kuqhutywa yi-SAPS.1.5. Kusapho nezihlobo zetshantliziyo elalichasene nocalu-calulo u-Adelaine Hain – ongumama wegqala lezepolitiki laseBritain isidwangube esikhulu uMhlekazi uHain – osweleke sele eyinkonde eneminyaka engama-92 ubudala. U-Adelaine Hain wazenzela igama ngokulwa nombuso wocalu-calulo ngokuthi akhethe ukuba kwicala labantu ababephantsi kwengcinezelo – into leyo yenza ukuba avalwe umlomo nguMbuso woCalu-calulo yena nomyeni wakhe ongasekhoyo, phambi kokuba banyanzelwe ukuba mabaye elubhacweni e-United Kingdom.2. Amazwi okuvuyisana2.1.  IKhabhinethi nayo njengesizwe kunye ne-Afrika iphela iyaphinda kwakhona iqhwabela izandla ikwayala i-Ndlovu Youth Choir, ngokufikela kumagqibeka kankqoyi kukhuphiswano olubizwa i-America’s Got Talent. Le kwayala ilenze laziva linelunda eli lizwe kunye neli lizwekazi ngokuthatha inxaxheba kolu khuphiswano. 2.2. U-Oratilwe AJ Hlongwane owaziwa ngokuba ngu-DJ Arch Jnr owaphumelela ukhuphiswano olubizwa ngokuba yi-South Africa’s Got Talent ngowama-2015. I-Guinness World Records yambhengeza ngokusesikweni njengeyona DJ mncinci ngowe-2017. Ufumene izimemo ezininzi zokuya kudlala umculo nokubonisa isakhono sakhe kumazwe ahlukeneyo kwaye uliphakamisele phezulu igama loMzantsi Afrika ngendlela aqhube ngayo kukhuphiswano olubizwa: Britain’s Got Talent: The Champions. Simnqwenelela okuhle kodwa. Imibuzo: Nksz Phumla Williams – UMlawuli-Jikelele oliBambela (e-GCIS)Iselula: 083 501 0139"
INgxelo yeNtlanganiso yeKhabhinethi yomhla we-16 KweyeDwarha yowama-2019,17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/xh/speeches/statement-cabinet-meeting-16-october-2019-17-oct-2019-0000,"IKhabhinethi ibidibene ngoLwesithathu, umhla we-16 KweyeDwarha yowama-2019 e-Tuynhuis eKapaA. Imiba enguNdaba-mlonyeni1. ISalathiso soKhuphiswano kwiHlabathi Jikelele  1.1. IKhabhinethi iyazamkela iziphumo ezikhutshwe siSalathiso soKhuphiswano kwiHlabathi Jikelele sonyaka seQonga lezoQososho leHlabathi esibonakalisa ukuba uMzantsi Afrika unyuke iindawo ezisixhenxe; ukuwenza ukuba ube nomtsalane ngakumbi kubatyali-mali nokunokudala imisebenzi edingeka kakhulu. 1.2. Le ngxelo ithi uMzantsi Afrika wenze ‘inkqubela encomekayo’ ngokumalunga nomgangatho wamaziko, okufana nokubuyisela uzinzo  kuwo onke amaqumrhu karhulumente, nokuphucula ulawulo kurhulumente nolawulo lezoshishino. 1.3. UMzantsi Afrika ukwafumene amanqaku ali-100 “kwicandelo lezorhwebo ngezabelo, eleze-inshorensi kunye nelokunikezelwa kwamatyala nezikweliti,” waza wabekwa kwindawo ye-19 kwihlabathi jikelele kwicandelo lolawulo nonaniselwano ngezimali. Le ngxelo kwakhona ilibeka eli lizwe kwizinga eliphezulu kuba lineziseko  ezingundoqo zezothutho eziphucukileyo kulo mmandla” (libekwa kwinqanaba lama-45) lize, ngokobukhulu beli candelo  (libekwe kwindawo yama-35). 1.4. Ukuphucuka kwendawo obekwa kuyo kungqina ukuba amanyathelo okungenelela karhulumente omeleza iziseko zoqoqosho kwaye kuqalisile ukuvelisa iziqhamo ezincomekayo. IKhabhinethi icela bonke abemi boMzantsi Afrika ukuba bakhele kule misebenzi mihle kangaka xa siKhulisa uMzantsi Afrika siSonke.2. Utyalo-mali2.1. IKhabhinethi iyalwamkela utyalo-mali labakwa-Toyota South Africa alenze eKenya noluza kubona eli lizwe lidibanisa izixhobo neentsimbi ze-Toyota Hilux eziza kuveliswa kumzi-mveliso wale nkampani oseThekwini. Oku kuhambelana nokuqhubela phambili urhwebo phakathi kwamazwe ase-Afrika nokomeleza icandelo lokuveliswa kweemoto kweli lizwekazi. 2.2. Njengenxalenye yokutsala abatyali-mali abongezelelweyo, uMongameli uCyril Ramaphosa ukwabambe iindibano bucala nabatyali-zimali neenkokheli zezoshishino ngethuba kubanjwe iNgqungquthela yesi-6 ye-Afrika ne-Financial Times ebibanjelwe e-London. Ibe nguye onikezele ngodlwabevu lwentetho yokuvula le ngqungquthela, nebigxile kwimicimbi yezoshishino namathuba kumazwe ase-Afrika. 2.3. Eyesibini iNgqungquthela yoTyalo-mali yaseMzantsi Afrika iza kuqhuba ukusukela ngomhla we-5 ukuya kowe-7 kweyeNkanga yowama-2019. Le ngqungquthela iza kuphinda izame iindlela zokuqokelela enye imali yotyalo-mali eyitriliyoni eyi-1.2 yeerandi kule minyaka mihlanu izayo ize iphakamise eli lizwe njengeyona ndawo iphambili inokukhethwa yokwenza utyalo-mali.3. Ulondolozo lwamanzi3.1. Njengokuba sisondela kwiinyanga zehlobo, iKhabhinethi icela bonke abantu ukuba basebenzise amanzi ngobulumko nangobunono.3.2. IKhabhinethi iyaluncoma uluntu ngomonde walo osaqhubekayo ngexesha lokuvalwa okucetyiweyo kweLesotho Highlands Water Project yiLesotho Highlands Development Authority kunye ne-Trans-Caledon Tunnel Authority kwinyanga yeDwarha neyeNkanga yowama-2019. Oku kuvalwa kokokuvumela ukulungiswa kwesiqhelo, nokuyimfuneko okwenziwa emva kweminyaka eli-10. 3.3. Kuphunyezwe amanyathelo okungenelela angxamisekileyo ukunceda ukuphungula umonakalo onokwenziwa yimbalela egqubayo eMntla Koloni. La manyathelo okungenelela ayinxalenye yenkqubo yenkxaso yamafama edibeneyo nohlengahlengiso lomhlaba, i-Land Reform and Integrated Farmer Support Programme. Imali emalunga nama-30 ezigidi zeerandi yaphinda yabekelwa bucala ukwenzela ungenelelo olukhawulezileyo ekuthengweni nasekuhanjisweni kokutya kwemfuyo yamafama njengesisombululo sexeshana elifutshane. Kwakhona urhulumente uza kwandisa umthamo wamanzi ngokugrumba eminye imingxuma yokutsala amanzi kwimimandla ethwaxwa ngamandla yimbalela kweli phondo.  3.4. Ukongeza kwizicwangciso zokulungiselela okungekehli zeSebe lezaManzi noGutyulo, iKhabhinethi ibongoza bonke abantu kweli lizwe ukuba baqhubeke ngokulondoloza amanzi, njengoko uMzantsi Afrika ulilizwe elinqatyelweyo ngamanzi.4. Iimviwo zeSatifiketi esiPhezulu seSizwe (i-NSC)4.1. IKhabhinethi inqwenela bonke abafundi okuhle njengokuba belungiselela iimviwo zabo zokuphela konyaka. Iimviwo ze-NSC zaBafundi beMatriki bowama-2019 ziza kubhalwa ukususela ngomhla wama-23 kweyeDwarha ukuya kowama-28 kweyeNkanga. Ngabafundi abangama-629 197 abafunda emini ngexesha lesikolo kunye nabangama-122 471 abafunda ngembalelwano nasemva kokuphuma kwesikolo ababhalisele ukubhala ezi mviwo.4.2. IBhunga lokuQinisekiswa koMgangatho weMfundo Jikelele noKwandiswa kweMfundo noQeqesho (Umalusi) liqinisekisile ukuba iSebe leMfundo esiSiseko kunye namasebe amaphondo akulungele ukubhalisa iimviwo ze-NSC zowama-2019.4.3. IKhabhinethi ikhuthaza abazali nabalondolozi ukuba baxhase abantwana babo ngako konke okusemandleni ngeli xesha belungiselela ukuqukumbela iminyaka yabo eli-12 yokuhamba isikolo. Uluntu luyabongozwa ukuba ludalele abantwana imo efanelekileyo yokubhala iimviwo zabo zokugqibela.5. ISkimu soNcedo lwezeZimali yokuFunda seSizwe (i-NSFAS)5.1. IKhabhinethi ibongoza bonke abafundi abaselungelweni lenkxaso-mali ye-NSFAS lonyaka wama-2020 ukuba bafake izicelo. Ixesha lokufaka izicelo ze-NSFAS ngabafundi abanqwenela ukuqhubeka ngezifundo zabo kwiidyunivesithi nakwiikholeji zobuChwepheshe neMfundo yezaKhono noQeqesho (ii-TVET) livulwe ngokusesikweni.5.2. Umhla wokuvala ukufakwa kwezicelo ze-NSFAS usezinzulwini zobusuku ngomhla wama-30 kweyeNkanga yowama-2019. Bonke abo sele bexhamla kwesi skimu akukho mfuneko yokuba baphinde bafake izicelo. 6. IXesha leRhafu 6.1. IKhabhinethi iyazincoma izigidi zabahlawuli-rhafu abasele bewagcwalisile amaxwebhu wabo werhafu. Ukuqokelelwa kwerhafu okuchanekileyo nokugqibeleleyo kuko okuqinisekisa ulawulo lwezezimali oluhle.   6.2. INkonzo yezeRafu yaseMzantsi Afrika (i-SARS) iza kuvula ngeMigqibelo ukususela ngensimbi ye-8:00 ukuya kwintsimbi ye-13:00 kwinyanga yeDwarha yowama-2019 ukunceda abahlawuli rhafu ukuba bagcwalise amaxwebhu wabo werhafu yengeniso yobuqu.6.3. Abahlawuli rhafu bayakhunjuzwa ukuba bagcine zonke izibalo neziqinisekiso ezixhasa ukubalelwa kwabo ukuze zixhase inkqubo yokugcwaliswa kwamaxwebhu wabo. Abahlawuli berhafu bakhuthazwa kakhulu ukuba basebenzise amaqonga e-intanethi akwa-SARS, i-eFiling kunye ne-SARS MobiApp.  La maqonga anobuxhaka-xhaka obulula ukubusebenzisa futhi asebenza imini nobusuku, ntsuku zonke.    7. Ubundlobongela obugxile kwezesini nokubulawa kwabasetyhini ngamadoda (i-GBVF) 7.1. IKhabhineti iyabancoma abecuphi beCandelo lobuNdlobongela kwiiNtsapho, uKhuselo lwaBantwana namaTyala ezeSondo leNkonzo yezobuPolisa yaseMzantsi Afrika (i-SAPS) kwiphondo laKwaZulu-Natal, ngokusebenza ngokuzinikela ukuqinisekisa ukuba kuwiswe izigwebo zobomi ezingama-35 nezokuvalelwa entolongweni eziyiminyaka engama-621 kubophuli-mthetho bezesondo ngenyanga yoMsintsi nje yodwa.      7.2. IKhabhinethi ihleli izinikele ekomelezeni amaziko karhulumente ukuqinisekisa ukuba abenzi be-GBVF babanjwa ngokukhawuleza baze bajongane nengalo yomthetho. IKhabhinethi iyaphinda imema uluntu ukuba luqhubeke ukusebenzisana nee-arhente zogcino-mthetho ukuphelisa ubundlobongela obujoliswe kwabasetyhini nabantwana eMzantsi Afrika.  B. Izigqibo zeKhabhinethi1. IsiCwangciso sokuXhobisa esiDibeneyo (i-IRP) sowama-2019 1.1. IKhabhinethi ikwamkele ukubhengezwa kwe-IRP2019, esisicwangciso esinika iingxelo ngeentlobo  ezahlukeneyo zamandla ezicetywayo kweli lizwe ukususela ngoku ukuya kowama-2030.  1.2. Ngenyanga yeThupha yowama-2018, iKhabhinethi ikwamkele ukukhutshwa koyilo lwe-IRP2018 ukuze kubanjwe iindibano zokubonisana noluntu ngalo, neziqhubeke phakathi kweyoMsintsi neyeNkanga yowama-2018. Uninzi lwezimvo zoluntu, izifundiswa, ingcaphephe kwicandelo lezamandla  kunye nabadlali-ndima ababalulekileyo abafana neBhunga leSizwe loPhuhliso lwezoQoqosho  nezabaSebenzi (i-Nedlac) kunye neKomiti yeMicimbi yeSebe lezaMandla, zifakiwe kwi- IRP2019. 1.3. Esi sicwangciso sicebisa ngeenkqubo zokungenelela ezilithoba ukuqinisekisa ukuba eli lizwe liyakwazi ukumelana neengxaki zezamandla kule minyaka ilishumi izayo. Ezi nkqubo zokungenelela zithatyathelwe kwimeko yangoku yomthamo wombane okhoyo nosetyenziswayo kweli lizwe kunye nezivumelwano eli lizwe elizityikitye namazwe ehlabathi ezilithintela ukuba lingakuphi isisi esininzi kakhulu esinegalelo kungcoliseko lomoya.   1.4. Esi sicwangciso sihambelana nenkqubo-sikhokelo yalo mgaqo-nkqubo ukhuthaza ukuba eli lizwe lisebenzise iintlobo ezahlukeneyo zamandla kunokuba lixhomekeke kakhulu kumthombo wezamandla omnye okanye kwembalwa. Siza kuhlaziywa ngokuhambelana nokuguquka kobume becandelo lezamandla.  1.5. Le IRP2019 yamkelweyo iza kubhengezwa kwiphephandaba loMbuso kwaye iza kufumaneka kwiwebhusaythi yeSebe leMithombo yeziMbiwa nezaMandla ku: www.dmr.gov.za.2. INtetho ngoMgaqo-nkqubo woHlahlo lwaBiwo-mali lwesiGaba esiPhakathi (i-MTBPS)2.1. UMphathiswa wezeZimali uTito Mboweni uyazise ngokusesikweni iKhabhinethi nge-MTBPS. UMphathiswa uza kufaka i-MTBPS ePalamente, apha ekuhambeni kwale nyanga, neza kuveza uhlengahlengiso kuhlahlo lwabiwo-mali lesizwe ukuqinisekisa uzinzo lwezezimali.2.2. IKhabhinethi iqinisekile ukuba i-MTBPS iza kubonakalisa kubemi baseMzantsi Afrika nakubatyali-mali ukuba urhulumente uzinikele ekulawuleni uqoqosho ngendlela ezinzileyo nenenkathalo. 3. INkqubo-sikhokelo yeSizwe yoPhuhliso loMhlaba woKwakha iiNdawo zokuHlala (i-NSDF) 3.1. IKhabhinethi ikuphumezile ukupapashwa kwe-NSDF ukuze uluntu luhlomle. Le nkqubo-sikhokelo ineengcebiso ngeendlela zokungenelela eziza kwenza utshintsho kumaphulo ophuhliso asekelwe kubuhlanga, aqhubekayo nokukhuthaza ukwanda kokungalingani phakathi kweendawo ezihlala iintlanga ezahlukeneyo zeli. Le nkqubo-sikhokelo  icacisa imimandla enamathuba ize futhi inike neengcebiso ngeendlela ezihlakaniphileyo zokulawula ubutyebi bendalo beli lizwe kunye nendalo uqobo.3.2. Le nkqubo-sikhokelo icebisa ukuba amaphulo ophuhliso lweendawo ezihlala abantu kufuneka aqhutywe ngendlela eza kuxhasa uphuhliso lwelizwe lwezoqoqosho nezentlalo oluzinzilieyo, kwaye inika ingcaciso edibeneyo netyebileyo ngeendlela amacandelo ahlukeneyo ekufuneka awuqhube ngayo umba wophuhliso lomhlaba weendawo ezihlala uluntu.  4. INgxelo yeNkqubo yeSizwe eDibeneyo yeeNkcukacha zeziBonelelo  zezeNtlalo (i-NISPIS)4.1. IKhabhinethi iyazamkela iziphumo zezemfundo zohlolo olwenziweyo kubo bonke abaxhamli bezibonelelo zezentlalo beBanga le-12 ngowama-2018. Olu lwazi lufumaneke kwi-NISPIS, nethi iphande abafundi ngokusebenzisa iinombolo zamaxwebhu wabo ezazisi, uhlobo lwezibonelelo ababezifumana kunye nezikolo abafunda kuzo.4.2. Ngokutsho kwale nkqubo, kubafundi abangama-400 761 abathe baziphumelela iimviwo zabo ze-NSC, abangama-237 114 kubo ngabaxhamli bezibonelelo zezentlalo. Malunga nama-36% kubo bafumene izidanga zemfundo enomsila, ama-38% afumene iidiploma aze ama-26% afumana izatifikethi zemfundo ephakamileyo.  4.3. Ezi ziphumo zingqina iziphumo ezihle zamaphulo okungenelela karhulumente, ngokukodwa ekuphuculeni ubomi babo bahluphekileyo nabantwana abangenabani.  5. IKomiti yaBaphathiswa (i-IMC) engoHlengahlengiso loMhlaba 5.1. IKhabhinethi yaziswe ngokusesikweni ngenkqubela eyenziwe yi-IMC ngoHlengahlengiso loMhlaba ekukhawuleziseni ukuhlengahlengiswa nokunikezelwa komhlaba ngokukhululelwa komhlaba karhulumente ukuze kwakhelwe uluntu iindawo zokuhlala.   5.2. IKhabhinethi iyamkele inkqubela eseyenzwe yi-IMC. Ukongeza apho izamkele iziphakamiso ngomhlaba ochongiweyo karhulumente. Zizahlulo ezimalunga ne-167 zomhlaba karhulumente olingana neehektare ezingama-14 105 ophantsi kweSebe lezeMisebenzi yoLuntu neziSeko ezinguNdoqo ziphunyeziwe ukuba zikhululelwe ukwakhela ukuhlaliswa koluntu ngokunikezelwa kweGunya lokuMela njengeGqwetha kwi-Arhente yoPhuhliso lwezeZindlu (i-HDA). I-HDA yi-arhente yokwakha karhulumente yesizwe ethi ifumane ize ilungise umhlaba kwakunye nokuwakha nokulawula iprojekthi yokwakhiwa kwezindlu nokuhlaliswa koluntu.    5.3. IKhabhinethi ikwakuphumezile ukuba zinqunyanyiswe iinkampani zikarhulumente namanye amaqumrhu karhulumente ekunikezeleni ngawo nawuphi na umhlaba wawo.  C. Imithetho esayilwayo 1. UMthetho osaYilwayo ongoNgcoliseko lwaseManzini yi-Oli (ukuLungela, ukuSabela neNtsebenziswano) wowama-20191.1. IKhabhinethi ikwamkele ukupapashwa koMthetho osaYilwayo ongoNgcoliseko lwaseManzini yi-Oli (ukuLungela, ukuSabela neNtsebenziswano) wowama-2019, nowenza ukuba isiVumelwano seZizwe ngezizwe sokuLungela ukuSabela neNtsebenziswano sowe-1990 sisebenze.1.2. Isivumelwano sezasemanzini sezizwe ngezizwe siseka imimiselo yokusebenza ngezehlo zongcoliseko lwasemanzini yi-oli apha elizweni kunye nokusebenzisana namanye amazwe. UMzantsi Afrika lilungu loMbutho wezaseManzini weHlabathi, noyi-arhente yeZizwe eziManyeneyo ejongene nokukhuthaza ukhuseleko lweenqanawa elwandle nokuthintela ungcoliseko lwasemanzini. 1.3. Xa lo Mthetho usaYilwayo uphunyeziwe wangumthetho, uza kwenza ukuba uMzantsi Afrika ukwazi ukuwasebenzisa la malinge, iinkqubo zoqeqesho nezokusebenza uze ukwazi ukukhupha iinkqubo zezaziso ezingokuchitha okanye ukuphalaza kweenqanawa ezidlula kumanxweme aseMzantsi Afrika. D. Imisitho Ezayo1. INkongolo yeziXeko eziManyeneyo nooRhulumente baseKhaya (i-UCLG): INgqungquthela yeHlabathi yeeNkokheli zaseKhaya nezoMmandla1.1. INkongolo ye-UCLG: INgqungquthela yeeNkokheli zaseKhaya nezoMmandla iza kubanjwa ukususela ngomhla we-11 ukuya kowe-15 kweyeNkanga yowama-2019 eAlbert Luthuli International Convention Centre eDurban. 1.2. Le ngqungquthela, iququzelelwe yi-UCLG, yeyona ndibano ibaluleke kakhulu yehlabathi yoosodolophu, ooceba, oorhulumente basekhaya namahlakani wabo ehlabathi jikelele. Iza kuba yingqungquthela yokuqala elandela emva kweNkomfa i-Habitat III kwaye iza kufumana ingxelo ngomgama osele uhanjiwe mayelana namaphulo okufezekiswa kweeNjongo eziPhambili zoPhuhliso oluZinzileyo kunye nefuthe lazo koomasipala. 2. UkuMiliselwa kweNkqubo  yoPhuhliso yeSithili saseThekwini nguMongameli2.1. Ukumiliselwa kwenkqubo yophuhliso ekhokelwa zizithili/izixeko ezimbaxa eThekwini ngoLwesihlanu, umhla we-18 kweyeDwarha e-Princess Magogo Stadium KwaMashu.   2.2. Njengenxalenye yokumilisela, uMongameli uRamaphosa uza kuvula  i-Mara Phone, engumzi-mveliso omtsha owenza iiselula we-Mara Group, eyinkampani enkulu ephuma kweli lizwekazi le-Afrika. Olu tyalo-mali kwicandelo lobuchwepheshe obukumgangatho ophezulu luyinxalenye yezibhambathiso ezenziwa kwiNgqungquthela yoTyalo-mali yaseMzantsi Afrika kulo nyaka uphelileyo. 2.3. UMongameli uRamaphosa uza kutyelela neSikhululo samaPolisa sase-Inanda  ukuyokukhangela imiba yezokhuselo nokhuseleko, ngeli xesha uMphathiswa wezeMpilo, uGqirha Zweli Mkhize, yena eza kutyelela amaziko ezempilo.  3. INgqungquthela yezoQoqosho ye-Russia ne-Afrika 3.1. UMongameli uRamaphoa uza kukhokela igqiza laseMzantsi Afrika ukuya kwiNgqungquthela yokuqala yezoQoqosho ye-Russia ne-Afrika, ezakubanjelwa e-Sochi, e-Russia ukususela ngomhla wama-23 ukuya kowama-24 kweyeDwarha yowama-2019. 3.2. Le ngqungquthela iza kugxila kwimiba engundoqo yentsebenziswano phakathi kwe-Russia namazwe ase-Afrika. Iingxoxo ziza kugxila kwiintsika ezingundoqo ezintathu: “uKwakha amaKhonkco ezoQoqosho”, “ukuDala iiProjekthi eziDibeneyo” kunye “neNtsebenziwano kwiCandelo loLuntu neleZentlalo”.      E. Imiyalezo 1. IKhabhinethi ithumela amazwi ovelwano:kubantu norhulumente waseJapan emva kwenkanyamba ethe yagqugqisa kweliya lizwe, yabulala inani elivisayo yonakalisa neziseko ezingundoqo.    2. IKhabhinethi ivuyisana:namaBhokobhoko ngokufikelela kwinqanaba lomlenze wesine ukuya kowamagqibela kankqoyi (i-quarter-finals) weNdebe yeHlabathi yeBhola yoMboxo yowama-2019 eJapan kwaye ibanqwenela okuhle njengoko beqhubela phambili kolu khuphiswano.   NeNkulumbuso u-Abiy Ahmed Ali yase-Ethiopia, nethe yawongwa ngeMbasa yoXolo kaNobel yowama-2019 ukuhlonipha amalinge wakhe okuzisa uxolo nentsebenziswano yezizwe ngezizwe ngokukodwa, amalinge wakhe okuphelisa ukujongana ngezikhondo zamehlo kwakudala phakathi kwe-Ethiopia ne-Eritrea. No-Brigid Kosgei waseKenya ngokophula irekhodi lehlabathi labasetyhini kumdyarho wemigama emide i-Chicago Marathon. Kunye no-Eliud Kipchoge ngokuthi abe yimbaleki yokuqala yemigama emide ngokubaleka umgama omde ixesha elingaphantsi kweeyure ezimbini; ngokuthi abaleke umdyarho wama-42 km ngexesha elingaphantsi kweeyure ezimbini. Nabantu beRiphabliki yaseMozambique ngokubamba unyulo lukaMongameli, lePalamente nolwamaPhondo ngoLwesibini, umhla we-15 kweyeDwarha yowama-2019. IKhomishini yeMbumba yamaZwe ase-Afrika ibityale abakhi-mkhanyo kunye neengcali zezonyulo kwela lizwe ngokwesimemo esivele kuRhulumente waseMozambique.  3. Izikhundla Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo3.1. Amalungu eBhodi ye-Central Energy Fund:a. uGq Monde Mnyande (uSihlalo);b. uNksz Nolubabalo Sondlo;c. uMnu Nkululeko Poya; kunyed. no-Adv Priakumari Hassan.3.2. Amalungu etrasti e-Brand South Africa Trust: a. uNksz Thandi Tobias-Pokolo (uSihlalo)b. uNksz Loretta Jacobus;c. uNjing Yiva Rodny-Gumede;d. uNksz Rashel Kalidass;e. uNksz Muditambi Ravele;f.  uGq Stavros Nicolaou;g. uMnu Mlungisi Lulu Johnson;h. uMnu Bushang Jacques Modipane;i.  uMnu Johannes George Sebulela;j.  uGq Keabetswe Modimoeng;k. uNksz Tebogo Mamorobela;l.  uNksz Sisanda Bukeka-Nkoala; kunyem. noMnu Andrew Madella.3.3. Amalungu eBhodi yabaLawuli yeNational Electronic Media Institute of South Africa: a. uNksz Molebogeng Leshabane (uSihlalo);b. uNksz Bongekile Filana;c. uNksz Tobeka Buswana;d. uNjing Christian Adendorff;e. uMnu Melvyn Lubega;f.  uNksz Nomonde Hlatshaneni; kunye g.  noMnu Lionel Adendorf.3.4. Amalungu eBhodi yabaLawuli beZiko leePosi laseMzantsi Afrika. a. uNksz Tshikani Colleen Makhubele (uSihlalo);b. uMnu Ismail Mamoojee;c. uNksz Nondumiso Pumela Ngonyama;d. uMnu Kgamedi Albert Ramoadi;e. uNksz Catharina van der Sandt;f. uNksz Nonzukiso Zukie Siyotula;g. uMnu Zolani Kgosie Matthews (ummeli wombutho wabasebenzi); kunye h. noMnu Thomas Sipho Nkese (ummeli wombutho wabasebenzi).3.5. Ukuqeshwa kwakhona kukaMnu Thobile Lamati njengoMlawuli- Jikelele (i-DG) kwiSebe lezeNgqesho nezabaSebenzi isithuba seminyaka emihlanu.3.6. UNksz Simone Constance Geyer njengeSekela DG kwiSebe leMfundo esiSiseko (i-DBE).Imibuzo:Nksz Phumla Williams –  isiThethi seKhabhinethi esiliBambela Iselula: 083 501 0139"
INgxelo yeNtlanganiso yeKhabhinethi umhla wama-30 kweyeDwarha yowama-2019,31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/xh/speeches/ingxelo-yentlanganiso-yekhabhinethi-umhla-wama-30-kweyedwarha-yowama-2019-31-oct-2019-0000,"IKhabhinethi ibidibene ngoLwesithathu, umhla wama-30 kweyeDwarha yowama-2019 eTuynhuys eKapaA.  Imiba enguNdaba-mlonyeni1.  INkomfa yoTyalo-mali yoMzantsi Afrika (i-SAIC)1.1.  IKhabhinethi ilinde ngomdla iNkomfa yoTyalo-mali yoMzantsi Afrika yeSibini eza kubanjwa kule veki izayo ukusuka ngomhla wesi-5 ukuya kowesi-7 kweyeNkanga 2019 eSandton Convention Centre eGauteng phantsi komxholo othi: “UkuKhawulezisa ukuKhulisa uQoqosho ngoKwakha ubuHlakani”.1.2.  I-SAIC yowama-2019 iza kuqhubeka ne-SAIC yokuqala eyayibanjwe kwinyanga yeDwarha 2018, eyathi yatsala imali engama-300 ezigidi-gidi zeerandi kwizithembiso zotyalo-mali. Ezi zithembiso ziquka esenziwa yinkampani enkulu yonaniselwano nge-intanethi i-Amazon emisele iziko leekhompyutha ezinobuxhaka-xhaka bokugcina ulwazi eMzantsi Afrika; esenziwe yinkampani yezemigodi yehlabathi ebizwa ngokuba yiVedanta Resources sokutyala imali kwicandelo leli lonyibilikiso lwesinyithi; inkampani yezobugcisa yaseRwanda, iMara Corporation, ukwenza iiselula ezikwizinga eliphezulu lobuchwepheshe kunye nenkampani yamachiza i-Aspen Pharmacare etyale imali  kwizinto zokubulala iintsholongwane.  1.3.  Nathi, njengabemi boMzantsi Afrika, siza kwamkela ngezandla ezishushu abathunywa abali-1500 abamele oosomashishini abangamanina nabangamadoda balapha nabamazwe ngamazwe ekulindeleke ukuba bazimase le Nkomfa yoTyalo-mali.1.4.  Ngomhla wesi-7 kweyeNkanga, le nkomfa iza kuqhubeka kwiDyunivesithi yaseRhawutini kwiKhampasi yaseSoweto, eya kuthi igxile kurhwebo, ukuvelisa izinto ezintsha kunye nokukhulisa amashishini asakhasayo.2.  INgqungquthela yoTyalo-mali yase-Afrika (i-AIF)2.1.  IQela leBhanki yoPhuhliso yase-Afrika liza kubiza iNgqungquthela yoTyalo-mali yase-Afrika ukususela ngomhla we-11 ukuya kowe-13 kweyeNkanga wowama-2019 eRhawutini. Eli lelinye lamathuba otyalo-mali apho uMzantsi Afrika uza kuxhamla kwimali elungiselelwe ukuphucula iziseko zoncedo e-Afrika.  2.2.  Le ngqungquthela idibanisa kunye amaqumrhu alawula iimali zomhlala-phantsi, iimali zobutyebi obuzimeleyo, abatyali-mali babucala, iifemu zabucala ezirhweba ngezabelo kunye neentloko zoorhulumente Iiza kugxila ekuphuhliseni nasekuphumeleliseni izivumelwano ukuvula amathuba otyalo-mali azizigidi-gidi zeedola e-Afrika.2.3   Ukuzama ukuzalisekisa injongo yethu echaziweyo yokuqalisa amaphulo okwakha iziseko zophuhliso zikarhulumente nezabucala, urhulumente ubekele bucala imali ezizigidi-gidi ezili-100 zeerandi isithuba esingaphezu kweminyaka eli-10 kwiNgxowa-mali yeziSeko zoNcedo zeSizwe, futhi ukungxamele ngolangazelelo ukusebenza nabatyali-zimali babucala kunye namaziko ezemali amazwe ngamazwe ukunyusa imali kuphuhliso lweziseko zoncedo zelizwe lethu.3.  INtetho ngoMgaqo-nkqubo woHlahlo lwaBiwo-malo lwesiGaba esiPhakathi (i-MTBPS)3.1.  IKhabhinethi iyamkele i-MTBPS yowama-2019 ethiwe thaca nguMphathiwa weziMali uTito Mboweni eyenziwe kanye ngethuba uqoqosho lwasekhaya nolwehlabathi luphantsi kobunzima. I-MTBPS yowama-2019 iphakamisa amanyathelo okulwa inkcitho karhulumente kunye netyala elikhula ngokukhawuleza xa lithelekiswa ne-GDP.3..2  IKhabhinethi kwakhona iqaphele ukuba iziphumo zoPhononongo lwaBasebenzi ngeKota kwikota yesithathu yowama-2019 ezikhutshwe liZiko leeNkcukacha-manani loMzantsi Afrika (i-Stats SA) ezibonisa ukuba izinga elisemthethweni lentswela-ngqesho linyuke ngepesenti e-0,1 laya kutsho kwi-29,1% xa lithelekiswa nelekota yesibini yowama-2019.3.3.  IKhabhinethi inethemba lokuba ukuba bonke abemi boMzantsi Afrika banokusebenzisana norhulumente ekumiliseleni izibophelelo ezichawe kwi-MTBPS yowama-2019, singawunceda sonke uMzantsi Afrika ukuba ukhulise uqoqosho lwethu nenani lemisebenzi edingeka kakhulu elizweni.  4.  U-Eskom4.1.  IKhabhinethi ilamkele iphepha elinesihloko esithi: “Roadmap for Eskom in a Reformed Electricity Supply Industry”, elakhutshwa nguMphatshiswa wezaMashishini kaRhulumente uPravin Gordhan ngoLwesibini, umhla wama-29 kweyeDwarha yowama-2019.4.2.  Oku kulandela isaziso esenziwa nguMongameli uRamaphosa kwiNtetho yakhe engoBume beSizwe (i-SoNA) kweyoMdumba yowama-2019 ukuba ukuphucula ukusebenza ngokukuko, u-Eskom uza kwahlukaniswa aze ahlula-hlulwe abe ngamacandelo amathathu angala: elokuhambisa umbane, elokuvelisa umbane kunye nelokusasaza umbane.4.3.  IKhabhinethi iyazivumela iziphakamiso kuhlobo loshishino luka-Eskom, ezisisicwangciso sakamva nje sokubeka u-Eskom kwindlela esingise kuhlumo. Esi sicwangciso sineenjongo zokuvelisa nokuphehla umbane ngendlela engatyabuli kakhulu, ukuqinisekisa ukuba kukho umbane owaneleyo kunye nemithombo eyahlukeneyo yeentlobo zamandla (umbane) ngokuhambelana nesiCwangciso sesiBonelelo esiDibeneyo, esipapashwe kwigazethi ekuqaleni kwale nyanga kwaye sanika ingcaciso egcweleyo ngeentlobo ezahlukeneyo zamandla aza kusetyenziswa kweli lizwe kule minyaka ili-10 izayo.4.4.  Sihlaba ikhwelo kuwo onke amahlakani kwicandelo lezamandla ukuba akuxhase oku kumiselwa kwesi sicwangciso.5.  Umdlalo wamanqam weNdebe yeHlabathi yeBhola yoMbhoxo (i-RWC)5.1.  IKhabhinethi ivuyisana neqela lesizwe lebhola yombhoxo, i-Springboks, ekufikeleleni kwimidlalo yamanqam ye-RWC yowama-2019. IKhabhinethi ihlaba ikhwelo kubo bonke abemi boMzantsi Afrika nabaxhasi bethu kwihlabathi liphela ukuba baxhase iqela lethu, i‘Boks’, futhi babonakalise inkxaso yabo kubantu belizwe labo ngokuthatha inxaxheba kwiphulo lokunxiba umbala oluhlaza ngooLwezihlanu, i-Green Friday, kunye nokwabelana ngemiyalezo yenkxaso kumakhasi onxibelelwano   besebenzisa i-hashtag #StrongerTogether, #Bokke, #Rugbyworldcup.5.2.  UMongameli uRamaphosa uza kuzimasa umdlalo wamanqam eJapan ukunika inkxaso eluqilima kwiqela lethu lesizwe.5.3.  IKhabhinethi kwakhona iyasamkela isigqibo esithathwe yi-SABC sokusasaza ngqo umdlalo wamanqam ophakathi koMzantsi Afrika ne-England ngoMqibelo, umhla wesi-2 kweyeNkanga, ukusuka ngentsimbi ye-11h00.6.  Ulondolozo lwamanzi6.1  IKhabhinethi ikhuthaza bonke abantu eMzantsi Afrika ukuba baqhubeke nokonga nokulondoloza amanzi. Oku kulandela ukuhla kwamaqondo amanzi emadamini elizwe okuchazwe kutshanje. UMzantsi Afrika uphakathi kwawona mazwe angama-30 ome kakhulu ehlabathini. Imvula ethatha ixesha elide kunesiqhelo inganethi kwezinye indawo zelizwe, idibene namaqondo obushushu akutshanje anyukileyo, yenze imeko yamaxongo ngakumbi.6.2.  Ngelixa iSebe lezaManzi noGutyulo liqalise izicwangciso zokulalelisela, iKhabhinethi iyasibongoza sonke ukuba sisebenzisane ukuze siqinisekise ukuba siwasebenzisa ngononophelo la manzi anqabileyo futhi ayimpilo. Iingcebiso zokulondoloza amanzi ziquka ukujonga ukuvuza, ukusebenzisa amanzi asebenzileyo xa unkcenkceshela egadini phambi kwentsimbi yesi-6:00 okanye emva kwensimbi yesi-18:00 emva kwemini nokulima izityalo ezikwaziyo ukumelana nembalela. Sonke kufuneka sidlale indima yethu yokulondoloza amanzi.  7.  Izivumelwano ezibalulekileyo zokusebenzisana neChina7.1   USekela-Mongameli uDavid Mabuza ukutyelelo lwaseburhulumenteni ePeople’s Republic of China, apho aza kuba ngomnye woosihlalo kwiSeshoni yesi-7 yeKhomishoni yaMazwe aMabini, uMzantsi Afrika neChina (i-BNC) eqhubeka ngomhla wesi-3 kweyeNkanga yowama-2019. I-BNC yoMzantsi Afrika neChina yasekwa ngowama-2002 ukusebenza njengeqonga elibalulekileyo lokushukuxa imiba etshisa ibunzi kula mazwe omabini efana nokukhuthaza urhwebo kunye nokusebenzisana ngezoqoqosho.7.2.  Iinkampani zoMzantsi Afrika ezimalunga nama-26 zizonke zityale imali eChina. Imali eziyichithe kweliya lizwe phakathi kweyoMqungu yowama-2003 neyeThupha yowama-2019 izizigidi-gidi ezingama-88 eerandi. Kwelinye icala, iinkampani zaseChina ezingama-88 zityale imali apha eMzantsi Afrika, kwaye nazo zichithe imali ezizigidi-gidi ezili-116 zeerandi ngeli xesha linye.  7.3.  IKhabhinethi yamkela ukutyikitywa kwesivumelwano sentsebenziswano esibalulekileyo phakathi kwequmrhu lezoKhenketho laseMzantsi Afrika nenkampani yaseChina, iTencent, engumnikazi wekhasi lezonxibelelwano, i-Wechat. Esi sivumelwano seminyaka emibini siza kunika uMzantsi Afrika ithuba lokuba unxibelelane ngqo nezigidi zabantu baseChina abanokuba ngabakhenkethi abeza kweli behambela ezoshishino okanye behambela ukuzikhupha nokuzonwabisa, ukuthengisa eli njengelizwe umntu anokujonga kulo kuqala xa efuna ukuthatha uhambo.7.4   UMzantsi Afrika uzimisele ukuphinda kabini inani labakhekethi bamazwe ngamazwe abangena kweli lisuke kwizigidi ezili-10 liye kwizigidi ezingama-21 ngonyaka wama-2030.7.5.  IKhabhinethi kwakhona iyalamkela inyathelo lokuqala leSebe lezeMfundo lokuxhobisa abaphathi bezikolo, ngobambiswano norhulumente waseChina, apho iinqununu ezingama-25 zithe zabelana kwaye zabonisana ngeendlela ezikumgangatho ophezulu zokuphatha isikolo noogxa bazo baseChina kwindibano ebibanjelwe eShangai, eChina.8.  Uthintelo lolwaphulo-mthetho8.1.  IKhabhinethi iyaqaphela ukuba iphulo elaziwa ngokuba yi-Operation O Kae Molao, elikhokelwa yiNkonzo yezaMapolisa oMzantsi Afrika (i-SAPS) futhi iyaqhuba nokwenza inkqubela engummangaliso ekulweni nolwaphulo-mthetho eGauteng.  8.2.  Amakhulu abarhanelwa kulo lonke iphondo abanjelwe iintlobo ezahlukileyo zolwaphulo-mthetho. Aba barhanelwa baquka abarhanelwa abangama-717 abebekade befunwa, abangama-90 abasabayo befunelwa amatyala anxulumene nobundlobongela obugxile kwezesini (i-GBV).  8.3.  IKhabhinethi ihlaba ikhwelo kubo bonke abemi boMzantsi Afrika ukuba baqhubeke nokuxhasa kunye nokuthatha inxaxheba kumaphulo okulwa ulwaphulo-mthetho ngokuthi baxele izenzo zolwaphulo-mthetho kwii-arhente zogcino-mthetho. Abemi kwakhona bangasebenzisa i-app entsha ye-SAPS yokulwa ulwaphulo-mthetho, i-MySAPS, bahlebele amapolisa ngolwazi olunxulumene nolwaphulo-mthetho ngaphandle kokunikezela ngeenkcukacha zabo, bakwazi ukukhangela isikhululo samapolisa esikufutshane kubo okanye bathumele izilumkiso kunye nemiyalezo engxamisekileyo. IKhabhinethi izimisele ekuqinisekiseni ukuba uluntu luphila ubomi kwiindawo ezikhuselekileyo.9.  Ubundlobongela obugxile kwezesini nokubulawa kwamanina ngamadoda9.1.  IKhabhinethi iyazamkela izigwebo ezingama-20 zobomi kunye nesigwebo seminyaka engama-758 esinikwe umdlwenguli ogqugqisileyo, uBongani Lucky Masuku, kunye nesigwebo sobomi entolongweni esinikwe umdlwenguli uNicholas Ninow. Oku kuthumela umyalezo ongqongqo kubaphuli-mthetho wokuba inkqubo yethu yobulungisa kulwaphulo-mthetho ayisoze ilunyamezele ulwaphulo-mthetho oluchasene namanina kunye nabantwana.9.2.  Urhulumente uzibophelele ekuboneleleni ngononophelo kumaxhoba kwaye ukwakhuthaza amaxhoba e-GBV ukuba asebenzise iinkonzo ezinikezwa liZiko loNcedo le-GBV. Eli ziko lisebenza imini nobusuku, yonke imihla. Amaxhoba angatsalela kule nombolo: 0800 428 428 okanye athumele umyalezo wokutsalelwa umnxeba kule nombolo: *120*7867# okanye angene kwikhasi lwebhusayithi elithi: www.gbv.org.za. UMongameli uRamaphosa namhlanje uza kwazisa iPalamente nesizwe ngeenzame zokuphelisa i-GBV kunye nokubulawa kwamanina ngamadoda xa ephendula imibuzo kwiNdlu yoWiso-mthetho yeSizwe (i-NA).B.  Izigqibo zeKhabhinethi1.  IsiCwangciso esiKhulu seziYobisi seSizwe (i-NDMP) 2019-20241.1.  IKhabhinethi iyamkele i-NDMP yowama-2019-2024 nesicwangciso sokuyiphumeza, esinika iingcaciso ngamacebo okulwa nokusetyenziswa gwenxa kweziyobisi eMzantsi Afrika. Le NDMP yowama-2019-2024 ilandela uvavanyo lwe-NDMP yowama-2013-2017.  1.2.  Esi sicwangciso siphakamisa iinjongo ezisixhenxe ezibalulekileyo zokulwa nokusetyenziswa gwenxa kweziyobisi kwiindawo esihlala kuzo. Kwakhona sikwaphakamisa ukujongana nokuncitshiswa kwenani labantu abathenga nabasebenzisa iziyobisi, ukuqinisa ulawulo lweziyobisi ezenzelwe ukusetyenziselwa unyango, kunye nokulawulwa, ubunkokeli kunye noxanduva lokuphunyezwa kwe-NDMP.  2.  UMgaqo-nkqubo weSizwe wokuKhathelela kunye nokuKhusela uMntwana (i-NCCP)2.1.  IKhabhinethi iyayamkela i-NCCP, ephumeza uMthetho waBantwana, wowama-2005 (uMthetho wama-38 owama-2005). Icandelo lama-28 woMgaqo-siseko weRiphabhliki yoMzantsi Afrika wowe-1996 ligxininisa ilungelo labo bonke abantwana lokufumana izibonelelo zikarhulumente kunye nokukhuselwa kubundlobongela, ukuphathwa kakubi, ukungakhathalelwa kunye nokuxhatshazwa.2.2.  Ukwamkelwa kwe-NCCP komeleza ukulungelelaniswa kwenkqubo yokhathalelo lwabantwana kunye nenkqubo yokhuseleko, kwaye kuqinisekisa ukusetyenziswa ngokugqibeleleyo kwezixhobo ezikhoyo zeenkonzo eziphuculiweyo ezikhuthaza ukukhula kwabantwana. Lo mgaqo-nkqubo ukwasabela kwisigwebo seNkundla ePhakamileyo yaseMntla Gauteng esayalela uMphathiswa wezoPhuhliso loLuntu ukuba enze izilungiso eziqinisa inkqubo yokhathalelo lwabantwana.3.  IPhepha-Mvume eliKhethekileyo laseLesotho (i-LSP)3.1.  IKhabhinethi iyakwamkela ukwandiswa kwe-LSP ngeminye iminyaka emine. Le nkqubo yamaphepha-mvume yangoku iyaphelelwa ngomhla wama-31 kweyoMnga kowama-2019. Ukwandiswa kuza kulivumela iSebe leMimcimba yezeKhaya (i-DHA) ukuba ligqibezele umsebenzi walo wokufumana iindlela zokushukuxa imiba yokufuduka, ingakumbi kubemi abasuka kwingingqi yoMbutho woPhuhliso lwaMazwe aseMazantsi e-Afrika (i-SADC).3.2.  Ulwandiso lusebenza kuphela kubanini be-LSP abakhoyo. I-DHA iza kunika iinkcukacha ezithe vetshe ngenkqubo eza kulandelwa.C.  Imisitho Ezayo1.  Ukuvulwa kweNkundla ePhakamileyo  1.1.  UMongameli uRamaphosa uza kuvula ngokusesikweni iNkundla ePhakamileyo eMbombela, ngoLwesihlanu, umhla wesi-8 yowama-2019. UMongameli uza kube ephelekwe nguMphathiswa wezoBulungisa neeNkonzo zoLuleko uRonald Lamola kunye noMphathiswa weMisebenzi kaRhulumente neziSeko zoPhuhliso uPatricia de Lille xa esiya kulo msitho uyimbali kwinkqubo ejolise ekuqinisekiseni ukuba wonke umntu eMzantsi Afrika uyazixhamla iinkonzo zobulungisa. Eli linqanaba lokugqibela lenkqubo yokuqinisekisa ukuba lineNkundla ePhakamileyo iphondo ngalinye kula alithoba oMzantsi Afrika.1.2.  Ngoku abantu baseMpumalanga baza kuba neNkundla ePhakamileyo eyiyeyabo ke ngoko akuzikubakho mfuneko yokuba babhatale iimali ezinkulu zokukhwela besiya kufuna uncedo lwezomthetho ePitoli.D.  Imiyalezo1.  IKhabhinethi idlulisa imiyalezo yovuyiswano:1.1.  Ku-Olwami Shangase oneminyaka eli-12 ubudala ophuma kwiphondo laKwaZulu-Natal, opapashe incwadi enesihloko esithi: Rejected Treasure ejolise ekufundiseni wonke umntu, ingakumbi abantwana, malunga namandla okuxolela nothando.1.2.  Ku-Amahle Zezile oneminyaka eli-11 ubudala ophuma eKapa, omenyelwe ukuba ayokumela uMzantsi Afrika kwi-African Youth Chess Tournament eza kubanjelwa eNamibia kwinyanga yoMnga.1.3.  Kumvelisi nomqambi waseMzantsi Afrika, uMnu Lebohang Morake, oqinisekise ukuba ikwayala iDrakensberg Boys Choir iliphakamisele phezulu igama loMzantsi Afrika ngethuba ibinika imbeko ekhethekileyo kumdlalo weqonga i-Lion King eLondon.1.4.  KuMongameli uMokgweetsi Masisi kunye nabantu baseBotswana kolunye ulonyulo lukamongameli oluqhutywe ngoxolo, olomeleza ngakumbi inkqubo yolawulo lwesininzi eBotswana. UMzantsi Afrika ngomso uza kuthumela igqiza ukuba libe yinxalenye yokuBekwa ngokuSesikweni koMongameli waseBotswana, ngomhla woku-1 kweyeNkanga yowama-2019. Sijonge phambili ekuqhubekeni nobudlelwane bethu kwezentlalo, ezoqoqosho, ezopolitko kunye nezozakuzo neBotswana.E.  IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.  IBhodi kaGunyaziwe weKhowudi yoMzantsi Afrika ye-Intanethi (i-ZA Domain):1.1.  UNksz Palesa Legoze (uSihlalo)1.2.  UNksz Veronica Motloutsi1.3.  UNksz Sizo Mzizi1.4.  UNjing Kasturi Moodaliyar1.5.  UNksz Malekgoloane Malapane1.6.  UNjing Daniel Mashao1.7.  UNksz Anriette Esterhuysen1.8.  UMnu Rendani Mbuvha, kunye1.9.  NoMnu Nicholas Msibi (oqeshwe kwakhona)2.  UNksz Mmakgomo Anna Tshatsinde, uSekela-Mlawuli-Jikelele (u-DDG): IiNkonzo zeCandelo lokuBeka iLiso, iSebe lezoCwangciso, ukuHlola noVavanyo (i-DPME).3.  UMnu Blake Keith Mosley-Lefatola, u-DDG: wokuHlolwa kweCandelo loLuntu kunye noPhuhliso lwezaKhono, i-DPME.4.  UMnu Luambo Thomas Sigama, DDG: weCandelo leeNkonzo zoLuntu, e-DHA.Imibuzo: Nksz Phumla Williams – isiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla wama-20 kweyeNkanga wowama- 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/xh/speeches/statement-cabinet-meeting-held-wednesday-20-november-2019-21-nov-2019-0000,"INgxelo yeNtlanganiso yeKhabhinethi ebibanjwe ngoLwesithathu, umhla wama-20 kweyeNkanga 2019, eTuynhuys eKapa.A.  Imiba enguNdaba-mlonyeni1.  INkomfa yoTyalo-mali yoMzantsi Afrika (i-SAIC)1.1.  IKhabhinethi izihlafunile iziphumo ezincumisayo ze-SAIC ebibanjwe ukususela ngomhla wesi-5 ukuya kowesi-7 kweyeNkanga nezeNkomfa yezoTyalo-mali yase-Afrika (i-AIF) ebibanjwe ukususela ngomhla we-11 ukuya kowe-13 kweyeNkanga.1.2.  Kwi-SAIC yesibini yoMzantsi Afrika kubhengezwe ukuba kwenziwe izithembiso zotyalo-mali oluxabisa imali ezizigidi-gidi ezingama-363 zeerandi kwaze kwi-AIF kwabhengezwa ukuba kwenziwe izithembiso zokutyala imali emalunga nezigidi-gidi ezingama-40 ze-US$. Oku kubonisa kwakhona indlela oluthenjwe ngayo uqoqosho lweli lizwe.1.3.  Inkampani enkulu yamaphepha nokusilwa kwawo u-Sappi kunye neyeziselo ezinxilisayo uHeineken ziphakathi kwezinye iinkampani ezininzi ezithembise ukuba ziza kugalela izigidi-gidi zeerandi kuqoqosho lweli lizwe. Kwinkomfa yotyalo-mali yokuqala, kulo nyaka uphelileyo, kwenziwe izithembiso zokutyala imali ezizigidi-gidi ezingama-300 zeerandi. Ezi zithembiso zenziwe yinkampani yezorhwebo nge-intanethi nayo erhweba namazwe ngamazwe, i-Amazon, i-Aspen kunye neyezobuchwepheshe enondlunkulu wayo ose-Rwanda, i-Mara Corporation. Zonke ezi zithembiso zotyalo-mali zenziweyo zibubungqina bokuba uMongameli Cyril Ramaphosa uza kusifezekisa isicwangciso sakhe sotyalo-mali oluza kungena kweli oluyitriliyoni yerandi eyi-1.2 yeerandi kule minyaka mihlanu izayo.1.4.  Kule veki iphelileyo, uMmandla wezoQoqosho oKhethekileyo (i-SEZ) oneMizi-mveliso yeeMoto oseTshwane ubhengeze amaphulo otyalo-mali ekulindeleke ukuba angenise imali ezizigidi-gidi ezi-3.6 zeerandi uze udale imisebenzi kuyo ngqo engama-6 700. U-Ford SA, naye oza kusebenzela kule SEZ yaseTshwane, unezicwangciso zokwandisa inani leemoto eziluhlobo lwe-Ranger azivelisayo, eziza kuthengiswa kweli nakumazwe angaphandle, lisuke kwiimoto ezingama-520 liye kwezingama-720 ngosuku. Inkampani yaseJapan, u-Isuzu nayo yenze isithembiso sokutyala imali ezizigidi-gidi eziyi-1.2 yeerandi kumzi-mveliso wakhe oseBhayi, into leyo eza kuthi ibe negalelo elihle kakhulu kuqoqosho lwaseMpuma Koloni.1.5.  IKhabhinethi ibulela ngokungazenzisiyo kubo bonke abatyali-mali kunye nabo bebethathe inxaxheba kule nkomfa yotyalo-mali ibe yimpumelelo enkulu. Ngokusebenzisana, singawuqhubela phambili uMzantsi Afrika.2.  INkomfa yezeNdalo yabaPhathiswa base-Afrika (i-AMCEN)2.1.  IKhabhinethi iyakwamkela futhi ikuxhasa ukutyunjwa koMphathiswa wezeNdalo, ezamaHlathi nezokuLoba, uBarbara Creecy njengoSihlalo we-AMCEN kule minyaka mibini izayo.2.2.  UMzantsi Afrika uthathe esi sikhundla sokuba ngusihlalo we-AMCEN ngethuba lale nkomfa ibanjwa rhoqo emva kweminyaka emibini ebibanjelwe kwiSixeko sase-eThekwini kwiphondo laKwaZulu-Natal ukususela ngomhla we-11 ukuya kowe-15 kweyeNkanga 2019. Eli liqonga elibalulekileyo lokuba abaPhathiswa base-Afrika baqulunqe baze bagwadle amacebo okulondoloza iintlobo-ntlobo zezityalo, iziphili nezilwanyana zeli lizwekazi le-Afrika. Eli qonga likwanceda nokuba eli lizwekazi likwazi ukuqulunqa izwi nombono omnye ekuza kuxoxelwa phezu kwawo kwiindibano zehlabathi ezifana neNkomfa yama-25 yoTshintsho lweMozulu (i-COP25) yeZizwe eziManyeneyo eza kubanjelwa eMadrid, eSpain, ukususela ngomhla wesi-2 ukuya kowe-13 kweyoMnga 2019.3.  INgqungquthela ye-Brazil, iRussia, i-India, i-China noMzantsi Afrika (i-BRICS)3.1.  IKhabhinethi iyazamkela iziphumo ze-Ngqungquthela ye-11 ye-BRICS ebibanjelwe eBrasilia, eBrazil phantsi komxholo othi: “UHlumo loQoqosho lweNgomso oluSekelwe kuYilo”.3.2.  UMongameli Ramaphosa nezinye iinkokeli ze-BRICS baye bangqubanisa iintloko neBhunga lezoShishino le-BRICS ukuze kuqiniswe amakhonkco ezoqoqosho, ezorhwebo, ezoshishino nezotyalo-mali phakathi kwamazwe angamalungu e-BRICS. IKhabhinethi ikuchulumancele ukwamkelwa kweSibhengezo seNgqungquthela ye-BRICS ziNtloko zeMibuso.3.3.  Esi sibhengezo siquka ukuvumelana nokulwa nengxaki yokubiza amaxabiso aphantsi kwiimveliso ezisuka kumazwe angaphandle kunye namanye amanyathelo okuncedisa kuhlumo, nokuba lande inani labantu abanesakhono sokuthenga nokusebenzisa iinkonzo kwihlabathi. Esi sibhengezo siphinda sikhuthaze intsebenziswano esinayo ngemiba, equka utyalo-mali kurhwebo nge-intanethi nakumashishini amancinane, amancinci naphakathi.3.4.  Ukuba lilungu le-BRICS koMzantsi Afrika kuwubeka endaweni entle kakhulu yokuba wandise urhwebo, utyalo-mali, ukhenketho, uphuhliso lwezakhono kunye nokwabelana ngobuchwepheshe, zinto ezo zingoondoqo kumaphulo okulwa umngeni ontlantlu-ntathu, wentswelo-ngqesho, indlala nokungalingani.4.  Iminyaka engama-25 yeNkululeko4.1.  IKhabhinethi iyakwamkela ukupapashwa ngokusesikweni kwengxelo yoHlaziyo lweMinyaka engama-25, esisiphumo sokufakana imilomo nokubonisana nabantu abaninzi kweli lizwe nakwilizwekazi le-Afrika liphela. Le ngxelo izinyathele izinto ezintle esizenzileyo zokubuyisela isidima sabantu bakuthi nokuphucula amathuba okuba bafumane iinkonzo ezisisiseko.4.2.  Ezinye zezinto esikwazileyo ukuzenza ziquka ukuqinisekisa ukuba wonke umntwana uyayifumana imfundo esisiseko, ukwandisa inani labantwana abafunda kumaziko emfundo ephakamileyo, ukuqinisekisa ukuba wonke umntu uyazifumana iinkonzo zezempilo ezisimahla kumaziko ezempilo karhulumente kunye nokuqaliswa kweenkqubo zezibonelelo-mali zezentlalo. Nangona umkhulu lo msebenzi sele siwenzile, uqoqosho lweli lizwe lusazifuna iinguqu ezimandla lutsho luxhanyulwe ngumntu wonke ngokulinganayo. Futhi alukabikho utshintsho kwindlela ezakhiwo ngayo iindawo ezihlala uluntu kuba zisemi ngolwa hlobo urhulumente wocalu-calulo wayezakhe ngalo.4.3.  Le ngxelo iphakamisa ukuba eli lizwe kufuneka lakhele kule misebenzi mihle yale minyaka  yenkululeko ingama-25 idlulileyo ingakumbi kumalinge okuzisa iinguqu ezimandla kuqoqosho nakwindlela ezakhiwe ngayo iindawo ezihlala uluntu kweli lizwe. Le ngxelo iyafumaneka kwiwebhusayithi yeSebe lezoCwangciso, ezokuHlola noVavanyo ethi: www.dpme.gov.za.  5.  Ulawulo lwentlekele5.1.  IKhabhinethi ithi tutwini kwintsapho zabemi boMzantsi Afrika abali-14 abathe basutywa kukufa ngethuba kukho imvula esisichotho kwiphondo laKwaZulu-Natal kwaye inqwenelela abo bathe bafumana umonzakalo ukuchacha ngokukhawuleza.5.2.  Icandelo leeNkonzo zoLawulo lweNtlekele lilungisa umonakalo oze nenkanyamba eyonakalise iziseko zophuhliso loluntu yaze yachaphazela amakhaya angaphezu kwangama-798 eNew Hanover naseBergville kwiphondo laKwaZulu-Natal.5.3.  Abemi boMzantsi Afrika bayacelwa ukuba bahlale bevundlile bathathe amanyathelo afanelekileyo okuzikhusela njengoko asekho amathuba okuba kune iimvula ezinkulu ezineendudumo ezimandla kwiindawo ezithile zelizwe.6.  U-Eskom6.1.  IKhabhinethi iyakuxhasa ukuqeshwa kukaMnu Andre de Ruyter njengeGosa eliyiNtloko yesiGqeba (i-CEO) yakwa-Eskom. Ukuqeshwa kwe-CEO esisigxina linyathelo lokuqala elibalulekileyo lokuzisa uzinzo kwa-Eskom, nokulungisa gqibelele iingxaki ezinxulumene nolawulo nokuphathwa kwezimali kweli ziko into leyo iza kuthi ikhokelele ekubeni isizwe sifumane umbane ngendlela efanelekileyo.6.2.  UMnu de Ruyter useyi-CEO yakwaNampak okwangoku. Ukhe wabamba izikhundla zokuba ngumcebisi ophezulu wezomthetho, futhi wayesebenza nakwicandelo lezeentengiso nakwelezokuxhaswa kwemisebenzi yequmrhu kwaSasol apha eMzantsi Afrika, eGermany naseChina – isikhundla sokugqibela awayesibambe kwaSasol sesokuba liGosa eliPhezulu lesiGqeba seMisebenzi yeQumrhu apha eMzantsi Afrika.6.3.  Kwesi sikhundla uMnu de Ruyter uza namava awafumene kumazwe ehlabathi; amava nolwazi olunzulu malunga nokusebenzisana noorhulumente kunye neengcali zomthetho kumazwe ahlukeneyo; izakhono zokuza notshintsho olusekelwe kumacebo anzima okuphungula iindleko, ukuphucula ingeniso kunye nokutshintsha indlela iqumrhu elihlelwe ngayo, umsebenzi omhle wokwenza amashishini abe nengeniso entle ixesha elide futhi namahlakani abone iziphumo ezincumisayo ngemali esetyenzisiweyo; izakhono ezikudidi oluphezulu zokuqulunqa nokufezekisa izicwangciso kugxininiswa kakhulu kumba wokugwadla iinkqubo eziqiqisisiweyo zokusebenza kwequmrhu kwakunye nokwenza umsebenzi ngokufanelekileyo.6.4.  IKhabhinethi ikholelwa ukuba uMnu de Ruyter uza kusebenza ngokubambisana nezikhulu zakwa-Eskom aqhubele phambili la manyathelo okungenelela ka-Eskom acaciswe kwiphepha elinesihloko esithi: “Roadmap for Eskom in a Reformed Electricity Supply Industry”.  6.5.  IKhabhinethi iza kuqhubeleka nokuxhasa u-Eskom kuwo onke amalinge akhe okuzisa uzinzo kwimiba enxulumene nabasebenzi kunye nesakhono sokunikezela ngombane ngendlela engenamagingxi-gingxi.7.  Uqhankqalazo lwabasebenzi kwiNkampani yezoPhapho yoMzantsi Afrika (i-SAA)7.1.  IKhabhinethi icela bonke abo bathatha inxaxheba kugwayimbo oluqhutywa kwa-SAA ukuba basebenzisane ukuze kufunyanwe izisombululo esiza kwanelisa bonke abachaphazelekayo, ingakumbi ilizwe.7.2.  Nangona uMgaqo-siseko weRiphabhliki yoMzantsi Afrika wowe-1996 unika abasebenzi ilungelo lokwala ukusebenza, kodwa kufuneka sikulumkele ukwenza izigrogriso neentetho esidlangalaleni eziza kubeka emngciphekweni ukhuseleko lwabakhweli okanye iintsapho zabo ngeli xesha. Iindlela ezinoxolo nezingenaziphazamiso zokusumbulula iimbambano zizo ezingcono. IKhabhinethi iyathemba ukuba isisombulo esisekelwe kwimvisiswano siza kufumaneka ngolu gwayimbo lwe-SAA selunethuba luqhuba.8.  IsiFo soChwane neNyebethu (i-FMD)8.1.  IKhabhinethi inikwe amagqabantshintshi nge-FCD ibisanda kuhlasela kutsha nje kwiindawo ezithile kweli lizwe. Nangona esi sifo singenabungozi ebantwini, sisisifo esosulela kakhulu kwizilwanyana ezinempuphu. IKhabhinethi ihlaba ikhwelo kubo bonke abachatshazelwe sesi sifo eLimpopo ukuba balandele imiqathango yokhuseleko njengenyathelo lokuthintela ukunwenwa kwaso.8.2.  Amafama ayacelwa ukuba akulumkele ukudibanisa iimpahla efuyiweyo endaweni enye, umzekelo, kwizinto ezifana nefandesi, imiboniso okanye eminye imisebenzi. Ayacelwa ukuba aziqwalasele iimpawu zesi sifo aze aqhakamshelane nogqirha wezilwanyana okanye ingcali yempilo yezilwanyana, ukuba kukho imfuneko.9.  Uhambo lukaNozaku-zaku oKhethekileyo waseSouth Sudan9.1.  IKhabhinethi iyawubulela umsebenzi osele wenziwe kwimizamo yokuphelisa nya ungquzulwazo kuziswe uzinzo eSouth Sudan. UMzantsi Afrika uwaxhasa onke amalinge okuba kufezekiswe isiVumelwano esiHlaziweyo saseSouth Sudan ngokwemisebenzi enikwe uNozaku-zaku oKhethekileyo.9.2.  USekela-Mongameli uDavid Mabuza, njengoNozaku-zaku oKhethekileyo waseSouth Sudan, uye wabamba iindibano zokubonisana noMongameli wase-Uganda, uYoweri Museveni kunye noMongameli we-Transitional Sovereign Council of Sudan, u-Abdalftah Alburhan A. Alrahman, eKhartoum.9.3.  Le ndibano yokubonisana ibingomba wokufezekiswa kwesiVumelwano esiHlaziyiweyo ngeSisombululo soNgquzulwano e-Republic of South Sudan.10.  INgqungquthela yezaBantu noPhuhliso10.1.  Le Nkomfa yaMazwe ngaMazwe yakutsha nje yeNgqungquthela ngezaBantu noPhuhliso (i-ICPD25) ibibanjelwe eNairobi eKenya, iyibethelele nangakumbi iNkqubo yokuSebenza ye-ICPD yaze yanika umfutho wokuba kuqaliswe iNkqubo yowama-2030 yoPhuhliso oluZinzileyo.10.2.  UMzantsi Afrika uzibonakalise ukuba uzimisele ukuqinisekisa ukuba awubuyi mva kumalinge okulwela ulingwano phakathi kwabantu bezini ezahlukeneyo ngokuthi uqalise amaphulo ophuhliso lwamanina namantombazana kulo lonke eli loMzantsi Afrika ngeenkqubo eziquka ulwazi neenkonzo ezinxulumene nocwangciso-ntsapho; ukulwa ukuba kungabikho lusana namdlezana usweleka ebeleka okuquka ukukhuselwa kwamalungelo okufumana umntwana nawezesondo kwakunye nokuqinisekisa ukuba enziwa ngqingqwa amanyathelo okulwa ukuxhatshazwa ngokwesondo nobundlobongela obusekelwe kwisini nokubulawa kwamanina (i-GBVF) kunye nayo yonke imikhutyana enobungozi kumanina nakumantombazana.B.  IziGqibo zeKhabhinethi11.  Iphulo leeNtsuku ezili-16 zokuLwa ubuNdlobongela Obenziwa kumaNina naBantwana11.1.  IKhabhinethi nayo njengoMongameli Ramaphosa ichulumancile zizigwebo zobomi ezithathu ezikhutshwe yiNkundla ePhakamileyo yaseKapa izinika umdlwenguli nombulali obulele umfundi weDyunivesiti yaseKapa, u-Uyinene Mrwetyana. Esi sesinye sezigwebo eziwiswe zinkundla zeli kule nyanga iphelileyo. Asijiki kwelokuba abo benza izenzo zolwaphulo-mthetho ezihambisa umzimba kumanina nabantwana bafanele ukunikwa u-‘phuma-phele’ kweli lizwe kwaye umthetho kufuneka ubeqatha kubo.11.2.  UMzantsi Afrika nawo njengezizwe zehlabathi uza kuthatha inxaxheba kwiphulo leentsuku ezili-16 zokuLwa ubuNdlobongela oBenziwa kuManina naBantwana (ukususela ngomhla wama-25 kweyeNkanga ukuya kowe-10 kweyoMnga – uSuku lweHlabathi lamaLungelo oLuntu), ukuze kufundiswe isizwe nge-GBVF.11.3.  IKhabhinethi ikuvumile ukwandiswa kweli phulo leeNtsuku zili-16 zobuTshantliziyo libe leleeNtsuku ezingama-365 eliza kuqhutywa ngeenkqubo zokulumkisa, ukuxhasa nokufundisa ukuze kuliwe ubundlobongela obenziwa ebantwini abasesichengeni sokuba ngamaxhoba obundlobongela kwesi sizwe sethu, ingakumbi amanina nabantwana.11.4.  IiNtsuku ezili-16 zobuTshantliziyo, ezigxininisa kumaphulo okuvuselela nokufundisa uluntu, ziza kuphehlelelwa ngoHloniphekileyo, uMongameli weRiphabhliki, uMnu Cyril Ramaphosa ngomhla wama-25 kweyeNkanga eGa-Seleka Village eLimpopo. Umxholo othi: “Kwanele: Sibambisene masikhawulezise amaphulo okuqalisa ukuphelisa ubundlobongela obusekelwe kwisini”, wakhela phezu kwalo msebenzi sele wenziwe wokuqulunqa isisombululo esigcweleyo nesamacandelo ahlukeneyo kwi-sokulwa i-GBVF.11.5.  IKhabinethi ihlaba ikhwelo kubo bonke abemi boMzantsi Afrika ukuba bangalali emqokozweni endaweni yoko mababhinqe omfutshane babe yinxalenye yabo bakhokela idabi lokulwa nobundlobongela obusekelwe kwisini ngokuthi baqinisekise ukuba kukho ukhuseleko kumakhaya ethu, kwiindawo esihlala kuzo nakwiindawo zikawonke-wonke.12.  Iziphumo zophicotho-zincwadi zowama-2018/19 zamasebe amaphondo nakazwelonke12.1.  UMphicothi-zincwadi-Jikelele (u-AG) uKimi Makwetu unike iKhabhinethi amagqabantshintshi ngeziphumo zophicotho-zincwadi zowama-2018/19 zamasebe amaphondo nakazwelonke. IKhabhinethi aziyonwabisi ezi ziphumo zinechaphaza. Kuye kwakhethwa amaqumrhu ali-12 ukuba enziwe uphicotho-zincwadi kukhangelwa izenzo zokusetyenziswa kwemali gwenxa. Amaqumrhu asibhozo kula aye afumana iziphumo zophicotho-zincwadi ezinechaphaza. Asixhenxe ibiliSebe lePhondo lezeMpilo, elezokuHlaliswa koLuntu, nelezeMfundo; iSebe likaZwelonke lezaManzi noGutyulo kunye neSebe likaZwelonke leMfundo esiSiseko kwakunye neQumrhu likaRhulumente i-Passenger Rail Agency of South Africa (u-PRASA).12.2.  UMthetho-sihlomelo woPhicotho-zincwadi zikaRhulumente, wowama-2018 (uMthetho 5 wowama-2018), owaqala ukusebenza ngomhla woku-1 kuTshazimpunzi 2019, ulindeleke ukuba uphucule umsebenzi we-Ofisi ye-AG uqinisekise ukuba urhulumente uwathathela amanyathelo angqongqo amasebe athe gqolo esophula imigaqo yolawulo.12.3.  Ukuzalisekisa oku, iKhabhinethi iye yakuxhasa ukuba kuthathwe amanyathelo okunyanzelisa ukuthotyelwa kwalo Mthetho, ingakumbi apho kukho izenzo ezigwenxa kakhulu ezifuna u-AG ukuba izenzo ezo ade azigqithisele kwabasemagunyeni, abaquka ii-arhente zogcino-mthetho, ukuba baziphande.12.4.  IKhabhinethi izimisele ukuqinisekisa ukuba kukho ulawulo olusemgceni kumaziko aphethwe ngumbuso. ISikolo sikaRhulumente seSizwe (i-NSG) siyalelwe ukuba sincedise ngoqeqesho nenkxaso kumaziko afuna amagosa awo afumane uqeqesho oluthe chatha. Abo bophula ngabom imigaqo yokuphathwa kwemali yombuso kuza kufuneka baphendule ngemisebenzi yabo yokusebenzisa izimali zombuso gwenxa.13.  IProjekthi yamaZiko amaFa oMzabalazo naweNkululeko (i-RLHR)13.1.  IKhabhinethi iyifumene ingxelo enika ingcaciso ngomgama osele uhanjiwe malunga neProjekthi ye-RLHR kuMphathiswa wezeMidlalo, ubuGcisa neNkcubeko, uNathi Mthethwa.  ISebe lobuGcisa neNkcubeko – lisebenzisana neBhunga lezaMafa leSizwe kunye ne-Arhente yoMzantsi Afrika yeMithombo yaMafa (i-SAHRA) – liza kukhangela, liqokelele lize lilwele ukulondolozwa kwembali yethu kunye nezo ndawo ziyimbali kweli lizwekazi zinxulumene nembali yomzabalazo wenkululeko yoMzantsi Afrika.13.2.  Le projekthi isisahlulo seli lizwe kwiNkqubo yelizwekazi yeMbali yeNkululeko ye-Afrika. Iziseko neziza eziyimbali sele zityunjiwe kuwo olithoba amaphondo kwaye ezinye zisebenza njengamaziko ezamafa ezokhenketho. IKhabhinethi isamkele isicwangciso ibisinikiwe seminyaka emithathu sokuqalisa lo msebenzi.C.  IMithetho eYilwayo14.  UMthetho oYilwayo woLawulo lwezoQoqosho lweziThuthi wowama-201914.1.  IKhabhinethi ikuvumile ukungeniswa ePalamente koMthetho oYilwayo woLawulo lwezoQoqosho lweziThuthi wowama-2019. Lo Mthetho uYilwayo udibanisa imithetho yezoqoqosho yezithuthi ukuba ibe ngumthetho olawulayo omnye. Uphakamisa ukuba kusekwe iQumrhu Elinye eliLawula ezoQoqosho lweziThuthi kunye neBhunga lezoQoqosho leziThuthi. Lo Mthetho uYilwayo uza kusebenza kwicandelo lezophapho, elezithuthi zasemanzini, oololiwe kunye nezithuthi ezihamba endleleni.14.2.  Ngowama-2018, lo Mthetho uYilwayo uye wathunyelwa izihlandlo ezibini eluntwini ukuba luhlomle kuwo. Izimvo nemibono evela eluntwini zifakiwe kulo Mthetho uYilwayo uhlaziyiweyo. Iziphumo zokuqalisa ukusebenzisa lo Mthetho uYilwayo ziza kuba negalelo kumalinge eKhabhinethi okwenza ukuba kube lula ukuqala nokuqhuba ishishini eMzantsi Afrika. Amashishini aza kubhatala umrhumo ofanayo omnye xa esenza unaniselwano necandelo lezothutho kweli lizwe. Kuphakanyiswe nokuba kubekho iqumrhu elizimeleyo eliza kuba phantsi koMphathiswa wezoThutho neliza kuba liliso lalo msebenzi.D.  Imisitho Ezayo15.  INkqubo yoPhuhliso oluKhokelwa ziziThili15.1.  NgoLwesibini, umhla wama-26 kweyeNkanga 2019, oHloniphekileyo, uMongameli weRiphabhliki, uMnu Cyril Ramaphosa, uza kuphehlelela iNkqubo yesithathu yoPhuhliso oluKhokelwa ziziThili kwisiThili saseWaterberg eShongoane Sports Ground eLephalale, eLimpopo.15.2.  Ummandla waseWaterberg ngowona mmandla mkhulu uvelisa iplatinamu kweliya phondo, futhi ukuvulwa komgodi wamalahle nowepetroliyamu kwenze lenyuka izinga ezifunwa ngalo ezi zimbiwa kumsebenzi wokuphehlwa kombane. ILephalale ikwangummandla otyebileyo kwezolimo.16.  INyanga yokuFundisa ngamaLungelo abaKhubazekileyo16.1.  UMzantsi Afrika uqhuba umsitho weiisikhumbuzo seNyanga yokuFundisa ngamaLungelo abaKhubazekileyo esiqale ngomhla wesi-3 kweyeNkanya size siphele ngowesi-3 kweyoMnga 2019. Umxholo walo nyaka uthi: Sibambisene sakha uMzantsi Afrika okhokelisa phambili amaLungelo abaKhubazekileyo”.16.2.  Mhle umsebenzi osele wenziwe ngurhulumente mayelana nezibonelelo-mali zabantu abakhubazekileyo kwaye uyaqhubeleka neenkqubo zakhe ezigxininisa ukuba abantu abakhubazekileyo mabaxhamle ngokulinganayo kumathuba ezentlalo nawezoqoqosho.17.  USuku lweHlabathi lukaGawulayoUSekela-Mongameli uMnu Mabuza, kwisikhundla sakhe sokuba nguSihlalo weBhunga loMzantsi Afrika leSizwe likaGawulayo, uza kukhokela umsitho wokuphawula uSuku lweHlabathi lukaGawulayo ngomhla woku-1 kweyoMnga 2019 oza kubanjelwa e-Orkney, eMntla Ntshona. Umxholo woSuku lweHlabathi lukaGawulayo uthi: “Uluntu lwenza umahluko”.17.1.  USuku lukaGawulayo lweHlabathi lowama-2019 lulithuba lokuba amazwe kwihlabathi jikelele akhe acamngce ngegalelo lawo kumaphulo okulwa ukwanda kweNtsholongwane kaGawulayo (i-HIV) noGawulayo (i-AIDS). Umxholo walo nyaka uhlonipha indima edlalwe luluntu nolusayidlala nanamhlanje ukulwa i-HIV ne-AIDS.17.2.  UMzantsi Afrika awulali ubusuku nemini ulwa nobhubhane we-HIV, owe-AIDS nowesifo sephepha (i-TB), futhi iziphumo ezincumisayo zoku ziyabonakala kumachiza anolwamvila amatsha okunyanga i-HIV kunye nokunyuka kwenani labantu abasebenzisa amachiza okuthomalalisa i-HIV (ii-ARV).17.3.  Inani labantu abafumana ii-ARV kumaziko ezempilo karhulumente linyukile lisuka kubantu abangama-45 000 ngowama-2004 laya kutsho kubantu abazizigidi eziyi-4,7 ngowama-2019. Oku kuncediswa nangeenkqubo ezikhuthaza ukutshintsha indlela yokuziphatha equka ukuzihlola rhoqo kunye nokusetyenziswa kweekhondomu zamadoda nezamanina ukuze kuphungulwe inani labantu abosulelekayo.E.  Imiyalezo18.  Amazwi ovelwanoIKhabhinethi ithi akuhlanga lungehlanga:kuSapho lwaseBukhosini beSizwe samaXhosa nakwisizwe samaXhosa siphela, ngokukhothama kweThole leSilo, uKumkani Mpendulo Calvin Zwelonke Sigcawu.usapho nezihlobo zikamakhwekhwetha wezosasazo nenkcuba-buchopho, uMnu Xolani Gwala. UMongameli Ramaphosa wabhengeza ukuba uMnu Gwala uza kukhatshwa ngoMngcwabo oKhethekileyo wasebuRhulumenteni wePhondo okwiNqanaba lesi-2. Waye wabekwa kwikhaya lakhe lokugqibela eMpendle kwiphondo laKwaZulu-Natal ngoMgqibelo, umhla we-9 kweyeNkanga 2019.kusapho nezihlobo zalowo wayesakuba liGosa eliyiNtloko yesiGqeba le-SABC, uMnu Solly Mokoetle.kusapho nezihlobo zikasomashishini, uMnu Allan Gray, owaseka inkampani yolawulo norhwebo ngezabelo. Le nkampani ithiywe ngegama lakhe.kusapho nezihlobo zombhali, itshantliziyo nembongi yodumo, uMnu Sandle Dikeni.kusapho nezihlobo zomdlali wemiboniso kamabonakude, uMnu Andile Gumbi, obedume ngokudlala kumdlalo kamabonakude  othi: Isibaya kunye nothi: The Lion King.kusapho nabahlobo balowo wayengumsasazi we-YoTV nelungu leqela lomculo i-Jozi, uMnu Luther Cohen.19.  Imiyalezo yokuvuyisanaIKhabhinethi iyavuyisana:noMphathiswa wezoLimo, uBuyekezo lweMihlaba noPhuhliso lwamaPhandle uThoko Didiza, ngokuba etyunjelwe ukuba nguSihlalo weKomiti yeMbumba ye-Afrika (i-AU) yeeNgcali eziKhethekileyo zezoLimo noPhuhliso lwamaPhandle.nabo bonke abemi boMzantsi Afrika abaphume ngendlu ukuya kwamkela iqela lesizwe lombhoxo, i-Springboks, ebelibuye noloyiso kwimidlalo yeNdebe yeHlabathi yoMbhoxo yowama-2019 ebibanjelwe eJapan.no-Brad Binder ngokuphumelela kwi-Moto2 Grand Prix ebibanjelwa eMalaysia. Simnqwenelela impumelelo kulo nyaka uzayo xa eza kube ekhuphisana kudidi lwe-MotoGP phantsi kwe-Red Bull KTM Factory Racing.noChad le Clos ngokuphumelela imbasa yegolide kumgama ozimitha eli-100 nozimitha ezingama-200 kuhlobo lokudada oluyi-butterfly kwiNdebe yeHlabathi yezokuDada ye-FINA ebibanjelwe eDoha, eQatar.noCaitlin Rooskrantz ngokuphumelela ilungelo lokuthatha inxaxheba kwimidlalo yee-Olimpikhi yowama-2020 eza kubanjelwa eJapan emva kokuba ngummi woMzantsi Afrika wokuqala ukuphumelela imbasa yegolide kwitumente yowama-2019 ye-World Artistic Gymnastics Championships.noTeddy Nzama, obekwe njengeNtshatsheli yowama-2019 ye-Starbucks Europe, Middle East and Africa Barista kukhuphiswano lamazwe ngamazwe ebelubanjelwe eLondon.neQela loMzantsi Afrika leembaleki ebelimele uMzantsi Afrika kwitumente i-World Para Athletics Championships, ebibanjelwe eDubai. Ezi mbaleki zibuye neembasa ezili-11 ezimbini zazo izezegolide.  U-Anrune Weyers: Women's 400m T47 (Igolide), Women’s 200m T47 (Isilivere), Women's 100m T47 (Ibronzi); uNtando Mahlangu: Men’s 100m T61 (Igolide); uSimone Kruger: Women's Discus F38 (Isilivere); uMpumelelo Mhlongo: Men's 100m T64 (Isilivere),  Men's Long Jump T64 (Ibronzi); uCharl Du Toit: Men's 400m T37 (Ibronzi); uReinhardt Hamman: Men's Javelin Throw F38 (Ibronzi); u-Anika Johanna Pretorius: Women's 100m T13 (Ibronzi); kunye noSheryl James: Women's 400m T37 (Ibronzi).noLuyolo Yiba, ophumelele ukhuphiswano loNyaka lwe-15 lwe-Idols South Africa. F.  IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuseleko.20.  IKhomishini yeNkonzo yoMbutho wezoKhuselo:a.    U-Adv Motlatjo Josephine Ralefatane;b.    U-Adv Linda Mbana; kunyec.    No-Nksz Salome Velma Mabilane.Imibuzo: Nksz Phumla Williams – isiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla umhla we-13 kweyoMnga 2019,17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/xh/speeches/ingxelo-yentlanganiso-yekhabhinethi-yomhla-umhla-we-13-kweyomnga-2019-17-dec-2019-0000,"Ingxelo yeNtlanganiso yesiQhelo yeKhabhinethi ebibanjelwe kwiZakhiwo zoMdibaniso, ePitoli ngoLwesihlanu, umhla we-13 kweyoMnga 2019A. Imiba enguNdaba-mlonyeni1. Ezakwa-Eskom1.1. IKhabhinethi iwaxhasa ngokupheleleyo onke amalinge okuqinisekisa ukuba umbane awucimi kweli lizwe. Ke ngoko, iKhabhinethi iye yagunyazisa uMphathiswa wamaShishini kaRhulumente uPravin Gordhan, ukuba acele iGosa lesiGqeba eliyiNtloko uMnu Andre de Ruyter ukuba aqale emsebenzini phambi kwexesha ebekuvunyelenwe ngalo.1.2. UMnu de Ruyter kunye nezikhulu eziphetheyo baza kulungisa ngokukhawuleza le miba ixhalabisayo inxulumene nezolawulo, ingxaki yolawulo lwezimali olungekho mgangathweni kwakunye nokuzisa uzinzo kwindlela asebenza ngayo u-Eskom. Oku kuquka ukuqalisa ngomsebenzi omninzi ongekenziwa wokulungiswa nokugcinwa kwezikhululo zokuphehla umbane zikwisimo esifanelekileyo kwakunye neengxaki ezikwindlela eyakhiwe ngayo iMedupi kunye neKusile.1.3. USekela-Mongameli uDavid Mabuza uza kuvuselela iQela eliJongene neeNgxaki zezaMandla elakhiwe nguMphathiswa wezeMali uTito Mboweni; oweziMbiwa nezaMandla uGwede Mantashe kunye noMphathiswa uGordhan. Eli qela liza kujongana nazo naziphina iingxaki ezinento yokwenza nombane kweli lizwe.1.4. Iintlobo zombane ohlaziyekazo ziza kudlala indima ephambili kumba wombane ukuncedisana nala malinge ka-Eskom.2. UkuNcediswa ngeziMali kweNkampani yezoPhapho yoMzantsi Afrika (u-SAA)2.1. U-SAA kule veki iphelileyo uye wabekwa phantsi kwabaLawuli abaziMeleyo. IKhabhinethi inethemba elikhulu ukuba eli nyathelo liza kumnceda u-SAA atsho abe nozinzo futhi akwazi ukumelana nokhuphiswano futhi uza kuthi ngokuhamba kwexesha aphinde athenjwe ngabemi boMzantsi Afrika futhi nezinye iinkampani zabucala zilangazelele ukuthenga izabelo kuye.2.2. IKhabhinethi ikwamkele ukuqeshwa kweNgcali enguMlawuli wabuCala uMnu Les Matuson wakwaMatuson Associates. Uza kusebenzisana namaHlakani aNtsundu aza kubhengezwa kungentsuku zatywala.2.3. U-SAA uza kufumana enye imali evela kurhulumente ezibhiliyoni ezimbini zeerandi eza kuncedisa kumba wokuzisa iinguqu notshintsho olumandla kule nkampani yezophapho. Okunye, nezi nkampani zikhoyo ziqhele ukuboleka imali u-SAA ziza kongeza enye imali ezibhiliyoni ezimbini zeerandi.2.4. IKhabhinethi iqinisekile ukuba eli nyathelo liza kusibuyisela isidima sale nkampani siyincede ingabhangi into leyo ibinokuba neziphumo ezibi kubakhweli, iinkampani ezishishina nale nkampani kunye namanye amahlakani kwicandelo lezophapho, kunye nabona bantu babalulekileyo, abasebenzi.2.5. UMphathiswa uGordhan uza kunika ingxelo rhoqo kwiKhabhinethi ngendlela oqhuba ngayo lo msebenzi wabaLawuli babuCala.3. Izikhukhula3.1. IKhabhinethi ithi tutwini kwabo baswelekelwe zizihlobo zabo ngenxa yezikhukhula ebezihlasele kwiindawo ezahlukeneyo zeli.3.2. Urhulumente ukhokela amaphulo oncedo oluphuma kumacandelo ahlukeneyo esebenzisa iZiko leSizwe loLawulo lweeNtlekele ukusabela kule nyhikitya ibangelwe zizikhukhula.3.3. IKhabhinethi iyayamkela inkxaso evela kwimibutho eyahlukeneyo yoncedo olukhawulezileyo. Ukuhlangulwa kwabantu kwizakhiwo nokusiwa kwabantu abaphulukene namakhaya abo emaholweni oluntu nasezicaweni kubonise umoya wobuntu. IKhabhinethi ibongoza abantu ukuba bazimamele izilumkiso neengcebiso ezikhutshwayo ngeemeko zezulu ezimaxongo.3.4. Iimpuphuma ziyingozi kakhulu ke ngoko abaqhubi nabahambi ngeenyawo bayacelwa ukuba bahlale bevundlile futhi bangazisebenzisi kwaphela iindlela ezinezikhukhula.3.5. Abantu abahlala kwiindawo ezisendleleni yezikhukhula neempuphuma zemilambo namadama bayacetyiswa ukuba bahlale belumkile baze bathuthele kwiindawo ezingekho ndleleni yezikhukhula xa kukho isilumkiso sezikhukhula. Ungabeki ubomi bakho emngciphekweni ngokuthi udade emadamini nasemilanjeni ngethuba leemvula ezinkulu.4. IXesha leziYunguma4.1. IKhabhinethi inqwenelela bonke abemi boMzantsi Afrika iXesha leziYunguma elikhuselekileyo neliyokozela ngamathamsanqa. Njengabemi boMzantsi Afrika kufuneka sibonise Ubuntu kwabanye abemi boMzantsi Afrika neendwendwe zethu ngeli xesha lolonwabo.4.2. IKhabhinethi icela bonke abemi boMzantsi Afrika ukuba bathobele imithetho yendlela xa besezindleleni besiya kwiindawo abaza kuchithela kuzo iiholide lide liphele eli xesha leziyunguma. Luxanduva lwethu sonke ukuphelisa inyhikitya yeengozi zendlela. Ukuziphatha ngendlela efanelekileyo ezindleleni kuquka ukungaseli uqhuba, ukuqhuba ngesantya esimiselweyo, ukubacingela abanye abantu abasebenzisa indlela, kuquka nabo bahamba ngeenyawo. Masisebenzisane sisindise imiphefumlo yabantu bakuthi #LiveBeyondDezemba #Arrive Alive.4.3. “Amaphulo oKhuseleko ngeXesha leziYunguma” karhulumente sele eqalile kangangokuba amalungu oMbutho wamaPolisa oMzantsi Afrika (i-SAPS) aphume iphulo. Abemi beli bayakhuthazwa ukuba basenzise i-App yeeselula, u-MySAPS, eyi-App yokuqala kweli lizwekazi lase-Afrika.4.4. Le App intsha iza kunika ithuba abemi beli kuba bakwazi ukuthetha ngqo namagosa ogcino-mthetho ngokuthi bawahlebele ngezinto ezithile, bakwazi ukukhangela isikhululo samapolisa esikufutshane kubo nezinye iintlobo zoncedo, futhi ivumela namaxhoba olwaphulo-mthetho ukuba akwazi ukuthumela umyalezo ngoko nangoko xa esengxakini.4.5. IKhabhinethi iyabacela abazali nabanakekeli-bantwana ukuba baqinisekise ukuba abantwana abashiywa bodwa ngeli xesha.4.6. IKhabhinethi icela abemi boMzantsi Afrika ukuba basebenzise u-Sho’t Left ngokuthi batyelele iindawo ezinomtsalane zeli baxhase nemisitho yalapha ekhaya. Ukusebenzisa iinkampani zezokhenketho kunye neengcali zezokhenketho ezibhalisiweyo kuqinisekisa ukuba kukho ukhuseleko futhi kwenza nalowo ungumkhenkethi ukuba alonwabele uhambo lwakhe lokuzonwabisa. Iinkcukacha zeengcali zezokhenketho ezibhalisiweyo ziyafumaneka kwiiwebhusayithi zee-Ofisi zezoKhenketho zamaPhondo ezahlukeneyo.5. Iziphumo zowama-2019 zeeMviwo zeBanga le-12.5.1. IKhabhinethi ibamba ngazibini kootitshala, abafundi kunye nabazali ngokuthi basebenzisane norhulumente ukuze kuqinisekiswe ukuba iimviwo zeBanga le-12 zowama-2019 ziqhube kakuhle. Iziphumo ziza kubhengezwa emva kwemini ngomhla we-7 kweyoMqungu 2020. Abafundi bayakhuthazwa ukuba bangene kwiwebhusayithi yeSebe leMfundo esiSiseko (www.education.gov.za) okanye babhalise besebenzisa i-SMS bathumele inombolo yabo yencwadi-sazisi kunye neNombolo yabo yeeMviwo ukuze bakwazi ukufumana iziphumo zabo.B. Izigqibo zeKhabhinethi6. ImiThetho eLawula i-Biofuels 6.1. IKhabhinethi iyamkele imiThetho eLawula i-Biofuels, into leyo eza kukhululela ukuba iqaliswe i-Biofuel Industrial Strategy. Ii-biofuels zivunywa lihlabathi njengohlobo lwesibaso olunokusetyenziswa ngoku olungenasisi singcolisa indalo sininzi. Zixuba amafutha enziwa ngezimbiwa zesiqhelo ukuze kuphungulwe ungcoliseko lomoya olwenziwa ngamafutha ezithuthi.6.2. Lo mthetho unika imimandla emihlanu eza kulawulwa eyile: (1) IsiVumelwano sesixa. Esi sivumelwano sinciphisa umonakalo onokwenziwa zinkqubo zokuvelisa i-biofuel kumalinge okuvelisa ukutya. (2) Imithetho enyanzelisa ukuba ixutywe ukuze kwandiswe inani labantu abayisebenzisayo. (3) Indlela yokuqinisekisa ukuba iindleko zokuxuba i-biofuel ziyabuyiswa. (4) Isibonelelo se-biofuel sokuxhasa amafama kunye nemizi-mveliso ye-biofuel. (5) izinto eziqwalaselwayo xa kukhethwa abo baza kufumana isibonelelo. Uxwebhu olunale mithetho liyafumaneka kwiwebhusayithi yeSebe lezaMandla ethi: www.energy.gov.za.7. IBhunga lezoKhuselo leSizwe7.1. IKhabhinethi ivumile ukuba kusekwe kwakhona iBhunga leSizwe lezoKhuselo kusenzelwa ukuba kube lula ukulawula yonke imisebenzi enxulumene nokhuseleko lwesizwe. Eli bhunga liza kujongana nomsebenzi wokuvuma isiCwangciso-qhinga sezoKhuseleko lweSizwe, kunye nemiba ephambili yeSizwe yezoBuntlola kunye noQikelelo lwezoBuntlola lweSizwe.7.2. Eli bhunga liza kukhokelwa nguMongameli njengosihlalo njengoko eyiNkumanda eyiNtloko yoMkhosi wezoKhuselo nezoKhuseleko. Amanye amalungu eli bhunga nguSekela-Mongameli uMnu Mabuza; uMphathiswa wezoKhuseleko lweSizwe u-Ayanda Dlodlo; uMphathiswa wezoKhuselo naMagqala eMfazwe uNosiviwe Mapisa-Nqakula; uMphathiswa weMicimbi yezeKhaya u-Aaron Motsoaledi; uMphathiswa wezoBulungisa neeNkonzo zoLuleko uMnu Ronald Lamola; uMphathiswa wezamaPolisa uBheki Cele; uMphathiswa wezeMali uTito Mboweni kunye noMphathiswa woLawulo lweNtsebenziswano neMicimbi yezeMveli uNkosazana Dlamini Zuma.8. IPhepha eliCacisa uMgaqo-nkqubo weMicimbi yezeKhaya8.1. IKhabhinethi ilivumile iPhepha eliCacisa uMgaqo-nkqubo weMicimbi yezeKhaya, kwakunye nesicwangciso-qhinga esikwizinga eliphezulu sokulitshintsha eli Sebe leMicimbi yezeKhaya libe lelamanye amasebe aphambili anokuba negalelo elimandla kuphuhliso lwezoqoqosho nokhuseleko lwesizwe.8.2. Eli Phepha liCacisa uMgaqo-nkqubo lisekelwe kumgaqo-nkqubo ogxininisa kurhulumente wale mihla nosebenzisa ubuxhaka-xhaka bale mihla oza kwenza ukuba siye sisondela ekuzalisekiseni iinjongo zethu zoRhulumente osebenzisa i-intanethi noRhwebo oluqhutywa nge-intanethi.9. IKhabhinethi ivumile singeniswe ePalamente iSivumelwano saseMadrid esingokuBhaliswa kwiHlabathi kweeMpawu (1989) ukuze sityikitywe sibe ngumthetho.9.1. IsiVumelwano saseMadrid siquka nomba wokukhuselwa kweempawu zorhwebo. Iimpawu zorhwebo zenza iimveliso zaziwe futhi zikwazi ukuzibetha ezinye ezikhuphisana nazo apha kweli nakwihlabathi.9.2. Ukutyikitywa kwesiVumelwano saseMadrid sibe ngumthetho kuza kunceda ekuqinisekiseni ukuba usebenza kakuhle uMgaqo-nkqubo weMisebenzi yobuGcisa (i-IP) welizwe. Siza kunika ithuba lokuba amashishini oMzantsi Afrika ingakumbi la asakhasayo asebenzise inkqubo ye-IP ukuze athengise iimveliso neenkonzo zawo kwihlabathi.10. I-Passenger Rail Agency of South Africa (PRASA)10.1. IKhabhinethi ikuvumile ukuchithwa kweBhodi yeThutyana ka-PRASA nokuba le nkampani ifakwe phantsi kolawulo lwabalawuli babucala.10.2. UMzantsi Afrika ufuna oololiwe abathembekileyo, abangatyabuliyo ngokwemali nabasebenza kakuhle abaza kuba yintsika yezithuthi zikawonke-wonke edibanisa zonke iintlobo zezithuthi zeli. Iziphumo zengxelo yophicotho-zincwadi zowama-2018/19 ezikhutshwe nguMphicothi-zincwadi-Jikelele zibonisa iingxaki ezinkulu ezinxulumene nolawulo olugwenxa kwa-PRASA, ukuphathwa kakubi kwezimali into leyo ebangele ukuba u-PRASA afumane ingxelo yoPhicotho-zincwadi eneChaphaza.10.3. Ngenxa yale ngxaki, iKhabhinethi iye yavuma ukuba kuqeshwe uMlawuli wabucala, uMnu Bongisizwe Mpondo, ukuba alawule imicimbi yale nkampani kwezi nyanga zili-12 zizayo. Eli nyathelo liza kuba negalelo elihle ekwenzeni u-PRASA atsho asebenze kakuhle.11. UkuFudukela kuSasazo oluDijithali11.1. IKhabhinethi inikwe amagqabantshintshi ngendlela eqhuba ngayo inkqubo yokuFudukela kuSasazo oluDijithali malunga nokugcinwa, ukusasazwa nokufakelwa kweedikhowuda.11.2. Isiqaphele isicwangciso sokufakelwa kweedikhowuda ezigcinwe kwiindawo yokugcina iimpahla yePosi yoMzantsi Afrika. IKhabhinethi ivumile ukuba zingafakelwa ezi dikhowuda zishiyekileyo, kwaye abantu abaza kuzifakela baza kuqashwa ngoomasipala. Le ndlela intsha iza kuhanjiswa ngayo ezi dikhowuda yenzelwe ukuba le nkqubo yokusuka kuhlobo lokusasaza oluyi-analogu kuyiwe koludijithali ikhawuleze kuze kukhutshwe naMaza oSasazo Asetyenziswa kakhulu.11.3. IKhabhinethi ikuvumile ukuqeshwa kukaMnu Newyear Niniva Ntuli njengoMlawuli neGosa eliPhendulayo le-Universal Service Agency of South Africa isithuba seenyanga ezingama-24.12. INgxelo yoHlaziyo lweMinyaka engama-25 yokuXhotyiswa kwaManina noLingwano ngokweSini eMzantsi Afrika: 1994-201912.1. IKhabhinethi iyivumile le ngxelo, iza kusetyenziswa njengeNgxelo eNikwa isiZwe ngeBeijing Declaration and Platform for Action (Beijing+25) of the United Nations (UN). IKhomishini ye-UN ngeMeko yaManina ihlele ukubamba isikhumbuzo sama-25 se-Beijing Declaration and Platform for Action ngeyoKwindla 2020. UMzantsi Afrika lelinye lamazwe atyikitye isiBhengezo saseBeijing. 12.2. Le ngxelo ikhankanya umsebenzi osele wenziwe kwimimandla emininzi ngokunxulumene nokuxhotyiswa kwamanina kunye namalinge okuvala umsantsa okhoyo phakathi kwabantu bezini ezahlukeneyo. Nangona ingqina ukuba uMzantsi Afrika unemithetho egxininisa kwimiba enxulumene nesini ukuze kulungiswe ingxaki yokwenzelwa idolo kwabantu besini esithile babe bedlelwa indlala abanye, ingxaki endala yangaphambili yokungabikho kolingwano ngokwesini nale izingileyo yokwenza izinto ngeendlela ezenzelela amadoda nokukhokelisa iinkolelo ezinyemba nezidlela indlala amanina.13. IsiCwangciso esiQiqisisiweyo seSizwe (i-NSP) soBundlobongela obuSekelwe kwiSini nokuBulalwa kwaManina (i-GBVF).13.1. IKhabhinethi inikwe amagqabantshintshi nge-NSP 2020-2030, enika umgaqo-nkqubo ovakalayo wamacandelo ahlukeneyo kunye nendlela yokuhlela izicwangciso ukuze kuqinisekiswe ukuba zicacile iinkqubo zikarhulumente nesizwe siphela zokusabela kule ngxaki yobundlobongela obusekelwe kwisini. IKhabhinethi ivumile ukuba zonke iinkqubo ezibalwe imali zesi sicwangciso kufuneka ziphunyezwe ngamasebe ahlukeneyo achaphazelekayo. 13.2. Noko kunjalo, iKhabhinethi iyalele ukuba kwenziwe omnye umsebenzi wokuba la malungiselelo entsebenziswano akhe acokiswe. Aba baPhathiswa bayalelwe ukuba benze lo msebenzi: uMphathiswa woPhuhliso loLuntu uLindiwe Zulu; owezoBulungisa neeNkonzo zoLuleko uRonald Lamola; owezamaPolisa uBheki Cele; owaManina naBantu abaKhubazekileyo uMaite Nkoana-Mashabane. UMphathiswa uNkoana-Mashabane uza kukhokela eli qela.14. Izindululo zeQela labaCebisi likaMongameli bezoBuyekezo loMhlaba nezoLimo14.1. Ngomhla wama-24 kweyeKhala 2019, iKhabhinethi yafumana iNgxelo yeQela labaCebisi likaMongameli bezoBuyekezo loMhlaba nezoLimo elinosihlalo onguGq. Vuyokazi Mahlathi, elenza iziphakamiso ezingama-73. Ngokusebenzisa iKomiti yabaPhathiswa engoBuyekezo loMhlaba ekhokelwa nguSekela-Mongameli uMabuza, onke amasebe achaphazelekayo aye acelwa ukuba aqwalasele iziphakamiso ezichaphazela amasebe azo, emva koko enze oko iziphakamiso zithi makwenziwe.14.2. IKhabhinethi sele izamkele futhi yazixhasa izindululo ezingama-60. Zisithoba kuphela engakhange ivumelane nazo, zaze zona ezintathu yaziqaphela nje. Amasebe ahlukenenyo aza kunika ingxelo egcweleyo ngale miba iqatshelwe nje nale ingavunywanga.15. IPhulo lokuPhucula ooHola beNdlela baseGauteng (i-GFIP)15.1. IKhabhinethi iyiqaphele ingxelo ye-GFIP (i-e-tolls) yeQela ebeliChophele uMba elikhokelwa nguMphathiswa wezoThuto uFikile Mbalula. Isigqibo esithathiwe ngezi ndululo zenziwe leli Qela sikwingxelo eza kukhutshwa kulo nyaka uzayo.16. UmGaqo-nkqubo wokuKhethwa kwabaXhamli noKwabiwa koMhlaba16.1. Khabhinethi ikuvumile ukupapashwa kwalo mgaqo-nkqubo ukuze uluntu luhlomle kuwo. Lo mgaqo-nkqubo unika ingcaciso ngenkqubo ethembekileyo neyenziwa elubala yokwabiwa komhlaba nokukhethwa kwabaxhamli.16.2. Okubaluleke nangakumbi, kukuba ugxininisa umba wolingwano ngokobuni xa kusabiwa futhi kunikezelwa ngomhlaba kunye nokungabikho kwemigaqo yokunceda abantu abangathathi ntweni nabasezilalini ukuba bakwazi ukufumana imihlaba xa kuthe kwakho iintlekele zendalo nezinye iimeko zikaxakeka.C. ImiThetho eYilwayo17. IKhabhinethi ikuvumile ukupapashwa koMthetho oYilwayo weeNkonzo zokuXhaswa kwamaXhoba wowama-2019 ukuze uluntu luhlomle kuwo. Lo Mthetho uYilwayo unika ingcaciso ngamanyathelo adibeneyo aqhutywa ngamacandelo ahlukeneyo okunceda ngezinto ezidingwa ngabantu abangamaxhoba olwaphulo-mthetho nobundlobongela. Ngokusebenzisa lo Mthetho uYilwayo imisebenzi kunye neenkonzo zamasebe ahlukeneyo kwiNtlanganisela yezoBulungisa, uThintelo loLwaphulo-mthetho nezoKhuseleko kunye neNtlanganisela yezeNtlalo iza kukwazi ukulawulwa ngcono njengenxalenye yoncedo olujoliswe kwingxaki enye. IKhabhinethe iyawamkela kwakhona uMgaqo-nkqubo wowama-2019 weeNkonzo zeNkxaso yamaXhoba.18. IKhabhinethi iwuvumile noMthetho oYilwayo weeNgcali zeeNkonzo zezeNtlalo wowama-2019 ukuba upapashwe kwigazethi ukuze uluntu luhlomle. Lo Mthetho uYilwayo waqulunqelwa ukuba wongeze kwimithetho elawula iingcali zeenkonzo zezentlalo ngokuthi uwucacise umahluko phakathi kweengcali eziwufundeleyo lo msebenzi weenkonzo zezentlalo nabo basebenza kweli candelo bangawufundelanga. Wakuba lo Mthetho uYilwayo utyikitywe wangumthetho, uza kungena endaweni yalo Mthetho weeNgcali eziFundileyo zeeNkonzo zezeNtlalo wowe-1977 (uMthetho 110 wowe-1978) usebenzayo ngoku. Ethubeni iSebe loPhuhliso loLuntu liza kunika ingcaciso egcweleyo ngale mithetho iyilwayo mibini icetywayo.19. IKhabhinethi ikuvumile ukungeniswa koMthetho oYilwayo wokuThatha ngaPhandle kweMbuyekezo wowama-2019 ukuze uluntu luhlomle. Lo Mthetho uYilwayo utyebile ngenxa yegalelo elenziwe luluntu nayimibutho eyahlukeneyo ngethuba kubanjwe iindibano zokubonisana ngawo. Wakuba lo Mthetho uYilwayo utyikitywe wangumthetho, uza kunika ingcaciso ngeenkqubo ezifanayo emazilandelwe xa kuthathwa ngaphandle kwembuyekezo. Ungumthetho olawulayo oza kusetyenziswa ngamasebe karhulumente kunye namanye amaqoqo karhulumente amathathu oza kusetyenziswa xa kuthathwa umhlaba nezinye iziseko ezingundoqo ngaphandle kwembuyekezo.20. IKhabhinethi ikuvumile ukupapashwa koMthetho oYilwayo wokuPhuhliswa kobuTyebi bePetroliyam eKrwada ukuze uluntu luhlomle. Lo Mthetho uYilwayo ufuna ukudala imeko eziza kukhuthaza utyalo-mali kwicandelo lepetroliyam ekrwada. Unika isikhokelo ngendlela yokomba nokuvelisa ipetroliyam into leyo eza kuba negalelo kuhlumo loqoqosho neza kuzisa iinguqu.  Lo Mthetho uza kunika neengcaciso eyodwa ngemithetho elawula ipetroliyam. Ukwagunyazisa nokusekwa kwe-Arhente yePetroliyam yoMzantsi Afrika, eza kuthi inike iingcebiso uMphathiswa weziMbiwa nezaMandla.21. IKhabhinethi ikuvumile ukupapashwa koMthetho-sihlomelo oYilwayo wamaGunya nemiSebenzi yezeziMali yooMasipala ukuze uluntu luhlomle. Lo Mthetho uYilwayo wenza izilungiso kuMthetho wamaGunya ezeziMali nemiSebenzi yooMasipala, wowama-2007 (uMthetho 12 wowama-2007). Ulawula amagunya oomasipala xa betsala irhafu yeendleko zezophuhliso ngokumayelana nezicelo ezingeniswe kumasipala zokuphuhliswa komhlaba.Irhafu yezophuhliso yenye imali enokusetyenziswa ngoomasipala kumaphulo abo okwakhiwa kweziseko ezingundoqo zikamasipala. Oku kutsho kuncede umasipala akwazi ukudlala indima yakhe yokubonelela ngeziseko ezingundoqo ezisemgangathweni nezisebenza kakuhle ukuze kuvulwe amathuba okuhlumisa uqoqosho.22. IKhabhinethi ivumile ukungeniswa ePalamente koMthetho-sihlomelo oYilwayo weCandelo loPhicotho-zincwadi. Lo Mthetho uYilwayo wenza izilungiso kuMthetho weCandelo loPhicotho-zincwadi, wowama-2005 (uMthetho 26 wowama-2005). Lo Mthetho uYilwayo uphakamisa ukuba iBhodi eziMeleyo yoLawulo lwabaPhicothi-zincwadi inikwe amagunya okuthumela umsila wengwe nabani onolwazi olufunekayo ukuze kuqukunjelwe uphando lokuziphatha ngendlela engafanelekanga kwabaphicothi-zincwadi. Ezi zilungiso ziza kunika uMphathiswa wezeMali igunya lokubeka eyona mali ingumyinge ophezulu anokudliwa yona umphicothi-zincwadi ofunyaniswe enetyala emva kwiingxoxo zezoluleko.D. Imisitho Ezayo23. Isibhengezo sokungenisa amagama abo batyunjelwe iiMbasa zooNondaba zoMbutho woPhuhliso lwaMazwe aseMazantsi e-Afrika (i-SADC)23.1. Amajelo eendaba oMzantsi Afrika ayacelwa ukuba angenise amagama abo batyunjelwe ukungenela ukhuphiswano lweeMbasa zooNondaba ze-SADC zowama-2020 ungagqithanga umhla wama-28 kweyoMdumba. Iintatheli ezifuna ukungenela olu khuphiswano zakufumana iinkcukacha ezithe vetshe kule webhusayithi: www.sadc.int kunye nale: www.gcis.gov.za.E. Imiyalezo24. Amazwi okuvuyisanaIKhabhinethi ithi huntshu:24.1. ku-Miss South Africa uZozibini Tunzi ngokunikwa isitshaba sokuba ngu-Miss Universe 2019 kumsitho obubanjelwe e-Atlanta, e-USA.24.2. kwabakwa-Restaurant Mosaic ngokuphumelela njengeyona restyu izigqwese zonke eMzantsi Afrika kumsitho obanjwa rhoqo ngonyaka i-La Liste World Restaurant Awards, obubanjelwe eParis, eFrance.24.3. kumapolisa amatsha angama-4 971 agqibe izifundo zoqeqesho kwiikholeji zamapolisa aze athweswa ngomhla we-13 kweyoMnga 2019. La mapolisa asanda kugqiba uqeqesho lwawo aza kuba yinxalenye ye-SAPS kuze kuphuculwe ukhuseleko lwabantu beli.24.4. kwiNkulumbuso yase-United Kingdom (e-UK) uBoris Johnson kunye neqela lakhe leConservative Party ngokuphumelela uNyulo-jikelele lwase-UK lowama-2019 kwaye iyakulangazelela ukuphucula nokuqinisa amakhonkco entsebenziswano phakathi kwala mazwe mabini ngethuba esaphethe.24.5. kwiqela lebhola ekhatywayo lesizwe loMzantsi Afrika labaneminyaka engaphantsi kwengama-20, Amajita, ngokudlala ngesibindi nangokuzimisela kumdlalo walo neZambia ngolo hlobo baphume kwindawo yesibini kwindebe, i-U20 COSAFA Cup.F. IzikhundlaZonke izikhundla ziza kuxhomekeka ekuqinisekisweni kwamabakala emfundo neminye imiba yezokhuseleko.1. IBhunga loPhuhliso lwabaSebenzi loMzantsi Afrika:a. U-Adv Richard Sizani (IKhomishini yeeNkonzo zikaRhulumente);b. uNks Phindile Mkwanazi (isiKolo sikaZwelonke sikaRhulumente)c. uNks Riefdah Ajam (i-Federation of Unions of South Africa);d. uMnu Narius Moloto (i-National Council of Trade Unions);e. uMnu Bheki Ntshalintshali (i-Congress of South Africa Trade Unions);f. uGq Octavia Mkhabela (uthathe umhlala-phantsi);g. uGq Chris Nhlapo (i-Cape Peninsula University of Technology);h. uGq Dudu Mkhize (i-South African Youth into Engineering);i. uMnu Sanele Mlotshwa (i-South African College Principals Organisation);j. uMnu Thulani Dlamini (i-Council for Scientific and Industrial Research);k. uGq Glenda Kruss (i-Human Sciences Research Council);l. uMnu Joe Samuels (i-South African Qualifications Authority);m. uMnu Bruno Peter Nkosi Druchen (i-Deaf Federation of South Africa);n. uMnu Sifiso John Mtsweni (i-National Youth Development Agency);o. uGq Jeremia Gule (i-Institute of People Management);p. uNks Busisiwe Mavuso (i-Business Leadership South Africa);q. uMnu Mustak Ally (i-Minerals Council South Africa);r. uMnu Dumisani Mphafa (i-Black Business Council);s. uNjing Sibongile Muthwa (i-Universities South Africa);t. uNks Sesi Nombulelo Nxesi (i-Sector Education and Training Forum);u. uGq Randall Carolissen (i-National Student Financial Aid Scheme);v. uNks Yvonne Pelle (i-Continuation Education and Training Sector);w. uMnu Christo van der Rheede (i-AgriSA);x. uMnu Michael Peter (i-Forestry South Africa);y. uNks Sithembiso Dlamini (i-Tourism South Africa); kunyez. noMnu Gerhard Hattingh (i-Manufacturing Enterprise Solution Association).2. IBhodi yeNgxowa-mali yeeNgozi zeNdlela (iRAF)3. uNks Nompumelelo (Mpumi) Mpofu njengoMlawuli oPhetheyo we-Airport Company South Africa.Imibuzo: Nksz Phumla Williams – isiThethi seKhabhinethi esiliBambelaIselula: 083 501 0139"
INgxelo yeNtlanganiso yeKhabhinethi yomhla we-12 kweyoMdumba yowama-2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/xh/speeches/statement-cabinet-meeting-12-february-2020-18-feb-2020-0000," INgxelo yeNtlanganiso yeKhabhinethi ebibanjwe ngoLwesithathu, umhla we-12 kweyoMdumba yowama-2020 ePalamente, eTuynhuys eKapaA. Imiba enguNdaba-mlonyeni1.  INtetho engoBume beSizwe (i-SoNA) yowama-20201.1. IKhabhinethi iyayamkela i-SoNA yowama-2020 eyenziwe nguMongameli Cyril Ramaphosa ngethuba lendibano yezindlu zombini zePalamente, eKapa, ngomhla we-13 kweyoMdumba 2020. Le ntetho yenziwe kanye emva kwesikhumbuzo seminyaka engama-30 yokukhululwa kukaTata weSizwe, uTata Madiba, kwiNtolongo i-Victor Vester, ngomhla we-11 kweyoMdumba 1990.1.2. I-SoNA yowama-2020 kaMongameli Ramaphosa inike ingcaciso ebanzi ngeNkqubo yokuSebenza (i-PoA) kukarhulumente equlunqelwe ukuvuselela uqoqosho oludodobalayo lweli lizwe kuba iza kugxininisa kumba weenkqubo zezoqoqosho ezibalulekileyo.1.3. Kwezi nyanga zimbalwa zizayo kuza kuqaliswa ngamanyathelo neenkqubo eziza kutshintsha indlela umbane ophehlwa nothengwa ngayo kweli lizwe. 1.4. UMongameli unike ingxelo ngezicwangciso eziza kusetyenziswa ukuze zinyuse umthamo wemveliso ngolo hlobo zincede amashishini asakhasayo, aphakathi namancinane (ii-SMME). Iintlobo zemveliso ezingaphezulu kwe-1 000 eziveliswe kweli ziza kuthengwa kwii-SMME. La manyathelo ayinxalenye yamacebo okuxhasa amashishini olutsha nabo bakumaphulo okuzisebenzela baze baziqashe.1.5. Iikholeji zeMfundo noQeqesho kwiZakhono zeZandla nobuChule (ii-TVET) eziza kwakhiwa kulo nyaka ziza kunceda kule ngxaki yabantu abatsha abangaphangeliyo kunye nezakhono zabo ezingabavuleli amathuba. IQumrhu lokuQeshwa koLutsha (i-YES), libambisene neekholeji ze-TVET necandelo labucala, liza kuqinisekisa ukuba abafundi abaninzi bafumana ithuba lokuya emisebenzini baqeqeshwe njengenxalenye yezifundo zabo zoqeqesho.  1.6. IKhabhinethi iyasamkela isibhengezo sokusekwa kwe-SheTradeZA eli    qonga eliza kunceda amashishini amanina ukuba akwazi ukuthatha inxaxheba kurhwebo nonaniswelano namazwe ehlabathi.1.7. INkqubo yoPhuhliso eKhokelwa ziziThili eyalingwa kulo nyaka uphelileyo kumasipala ombaxa omnye kunye nakoomasipala besithili ababini kulo nyaka iza kuqaliswa kubo bonke oomasipala bezithili nabambaxa. Oku kuza kuzalisekisa amaphupha okuba kubekho inkqubo yokuhanjiswa kweenkonzo equka konke enesicwangciso esinye esixhaswa ngawo omathathu amaqoqo karhulumente. 1.8. Intetho kaMongameli isivuselele sonke ukuba simanyane sisingise kwindlela eya ekoyiseni imingeni esijamelene nayo sakhe uMzantsi Afrika oqaqambileyo olawulwa ngokwentando yesininzi. IKhabhinethi icela onke amacandelo esizwe ukuba abambisane norhulumente kuzalisekiswe izithembiso ze-PoA karhulumente. 1.9. Ngethuba kubanjwe ingxoxo-mpikiswano ePalamente kule veki, amalungu eQumrhu loLawulo aza kunika ingcaciso egcweleyo nge-PoA eza kuqaliswa kulo nyaka-mali sikuwo nale ilandelayo. 2. INgqungquthela yeMbumba ye-Afrika (i-AU)2.1. IKhabhinethi imqhwabela izandla uMongameli Ramaphosa ngokubamba isikhundla sokuba nguSihlalo we-AU egameni loMzantsi Afrika. UMongameli uza kusebenzisa eli thuba ekwesi sikhundla alwelwe uxolo nozinzo, ulawulo olufanelekileyo, ulingwano ngokwesini kunye nokuxhotyiswa kwamanina ukuze kukhuliswe uqoqosho lwase-Afrika. Ekupheleni kwalo nyaka, isiVumelwano sase-Afrika soMmandla ongaHlawulisani Rhafu yoRhwebelwano (i-AfCFTA) siza kuqalisa ukusebenza. 2.2. Esi sivumelwano siza kudibanisa amazwe angama-54 anabantu abasisigidi-gidi esiyi-1,2 nanemveliso yonyaka ezitriliyoni zedola yaseMelika ezi-3 xa edibene ewonke. NjengoSihlalo, uMzantsi Afrika uza kubamba ingqungquthela ukuze kuqukunjelwe isivumelwano se-AfCFTA silungiselelwe ukuphunyezwa. 2.3. UMzantsi Afrika uza kuncedisa kakhulu kumaphulo okuzisa uzinzo noxolo e-Afrika phantsi komxholo othi: “Ukuphelisa iiMfazwe: Ukudala iiMeko eziFanelekileyo Eziza kuKhokelela kuPhuhliso lwe-Afrika”. 2.4. IKhabhinethi iyakwamkela ukuvuselelwa kweNkqubo yokuKhuthaza iNtsebenziswano nemiDaka yase-Afrika engaPhandle kweli liZwekazi. Inani lale miDaka yase-Afrika ikwamanye amazwekazi, kunye neengqondi neengcaphephe eziyinxalenye yayo, liyasinyanzelisa ukuba siqalise iindibano zokufakana imilomo naba bantwana bomgquba ukuze sincedise kumaphulo okuphuhlisa eli lizwekazi.3. UTyelelo lwasebuRhulumenteni lweJamani3.1. IKhabhinethi iyazamkela iziphumo zoTyelelo lwasebuRhulumenteni obelwenziwe yiNgqonyela yaseJamani, u-Angela Merkel, oluthe lwaqinisa ubudlelwane phakathi kwala mazwe mabini. UNgqonyela uMerkel utyelele uMzantsi Afrika ukususela ngomhla wesi-5 ukuya kowesi-7 kweyoMdumba 2020 emva kokumenywa nguMongameli Ramaphosa.3.2. UMzantsi Afrika usebenzise eli thuba ukubonisa ngamathuba otyalo-mali akhoyo kweli lizwe. Oku kwenzeke ngethuba leNdibano yooSomashishini ibizinyaswe naziinkokheli zoMzantsi Afrika kunye negqiza loosomashishini ebelipheleke uNgqonyela u-Merkel. Njengelinye lamazwe aphambili atyala imali eMzantsi Afrika, ilizwe laseJamani lineenkampani ezingaphezulu kwama-600 ezirhweba kweli lizwe. 4. INgqungquthela yesiVumelwano samaHlakani ezeNtlalo ngokuHlalisana ngoXolo nangoKwakha isiZwe4.1.  IKhabhinethi nayo njengoMongameli Ramaphosa iyazamkela iziphumo zeNgqungquthela yesiVumelwano samaHlakani ezeNtlalo ngokuHlalisana ngoXolo nangoKwakha isiZwe ibibanjwe phantsi komxholo othi: “ImiNyaka eliShumi yokuBumba noVuselelo: Sisingise kwisiVumelwano samaHlakani ezeNtlalo kusenzelwa ukuHlalisana ngoXolo noKwakha isiZwe”. 4.2. Kule Ngqungquthela ibikhokelwa liSebe lezeMidlalo, elezoBugcisa nezeNkcubeko – libambisene ne-Ofisi kaMongameli kunye namanye amahlakani abalulekileyo angala: icandelo lezoshishini, urhulumente, abasebenzi kunye nemibutho yoluntu, la mahlakani aye avumelana ukuba makasebenzisane ukuze kwakhiwe isizwe esinabantu abahlalisana ngoxolo nabaqinisekisa ukuba kukho inkululeko yenene, uxolo nokhuseleko futhi ayahlonitshwa onke amalungelo oluntu. 4.3. Esi sivumelwano samahlakani ezentlalo sibethelele isiCwangciso seSizwe soPhuhliso (i-NDP), yona egxininisa ekubalulekeni kwentsebenziswano kumaphulo okukhulisa uMzantsi Afrika, ingakumbi njengoko esi sizwe sasizintlaba-zahlukane ngaphambili, abantu becalulwa ngokwebala, into leyo eseyiyingxaki exakileyo nanamhlanje.5. Intsholongwane i-Corona5.1.  IKhabhinethi iya kubethelela ukuba ilizwe liwenze onke amalungiselelo okulalelisela ukuqhambuka kwentsholongwane i-Corona. Akukabikho zingxelo zithi ukhona umntu onesi sifo okanye okrokreleka ukuba unaso, kwaye neKhabhinethi iyavumelana nomyalezo okhutshwe nguMphathiswa wezeMpilo, uGq Zweli Mkhize, othi onke amalungiselelo enziwe ukuthintela ukuba eli lizwe lingahlaselwa siso nasiphi na isifo.5.2. Onke amazibuko okungena kweli axhobele nantoni na enokuvela futhi iingcali zezempilo ziyabaxilonga abantu abangena kweli besuka kumazwe angaphandle zijonga iqondo lobushushu bomzimba wabo. Ukongeza koku, uMzantsi Afrika ubanikile oogqirha nabongikazi abakumaziko ezempilo karhulumente nawabucala iinkcukacha zeempawu ekufuneka ziqwalaselwe kunye nohlobo lonyango emalisetyenziswe xa kukho into ekrokrelekayo.5.3. Onke amaphondo anamaqela eengcali ezihleli zilindile, kwaye zenze onke amalungiselelo okubhaqa kunye nokunyanga umntu onokuthi afunyaniswe enesi sifo kweli lizwe. Ziliqela izibhedlela ezityunjiweyo kulo lonke eli lizwe eziza kusetyenziswa njengamaziko anokusetyenziswa njengeendawo zokugcina nokunyanga naye nabani onokufunyaniswa enentsholongwane i-Corona.5.4. Ngokusebenzisa iziko lezoZakuzo laseChina eli kweli lizwe, siyibeke phantsi kweliso elibukhali le meko kwaye siqinisekile ukuba sikulungele ukuya kulanda abafundi kunye nabanye abemi boMzantsi Afrika kungoku nje abaseWuhan, eChina xa kunokuthi kubekho imfuneko yoko.   B. IziGqibo zeKhabhinethi6. IsiVumelwano soXolo neNtsebenziswa kuMzantsi-mpuma we-Asia (i-TAC)6.1. IKhabhinethi ikwamkele ukuvuma koMzantsi Afrika ukuba ube yinxalenye ye-TAC, yona eza kungeniswa ePalamente ukuze imiqathango nemimiselo yayo yamkelwe ngokusesikweni. UMbutho wamaZwe oMzantsi-mpuma Asia (i-ASEAN) ngowamazwe akomnye wemimandla enoqoqosho elikhula ngesantya esiphezulu kwihlabathi liphela. Ukuvuma koMzantsi Afrika ukuba yinxalenye ye-TAC kuza kunika amashishini oMzantsi Afrika amathuba amahle kakhulu okurhweba nala mmandla, kuze kunike namazwe aphantsi kwe-ASEAN  amathuba amahle kakhulu okurhweba noMzantsi Afrika kunye namazwe angamalungu oMbutho woPhuhliso lwaMazwe aseMazantsi e-Afrika (i-SADC).7. INkomfa yesi-6 yeZizwe eziManyeneyo (i-UN) yesiVumelwano seHlabathi seNtsebenziswano kubuChwepheshe boGcino-xolo 7.1. IKhabhinethi ivumile ukuba uMzantsi Afrika usingathe iNkomfa yesi-6 yeZizwe eziManyeneyo (i-UN) yesiVumelwano seHlabathi seNtsebenziswano kubuChwepheshe boGcino-xolo, ukususela ngomhla wama-23 ukuya kowama-26 kweyeSilimela 2020. Nangona emaninzi amazwe akhe awubamba lo msitho, kuza kuba kokokuqala ukuba ibanjelwe e-Afrika.7.2. Le ndibano ibanjwa rhoqo ngonyaka iza kufaka isandla kumaphulo okuthintela ungquzulwano, awogcino-xolo, ukhuseleko kunye nawokuphuhlisa akhe ngokutsha emva kongquzulwano. Kulo nyaka kuza kugxininiswa kumba wezisombululo ngokuthi kukhuthazwe ukusetyenziswa kwemibono nobuchwepheshe bala maxesha kumaphulo akhokelwa yi-UN. Ukubamba le Nkomfa kubeka uMzantsi Afrika endaweni entle kakhulu ukuze ukwazi ukukhuthaza ukusetyenziswa kwemveliso zobuchwepheshe eziyilwe apha ekhaya futhi kuvuselelwe nemizi-mveliso yeli evelisa izixhobo zemfazwe.C. IMithetho eYilwayo8. UMthetho oYilwayo weNtengo kaRhulumente 8.1. IKhabhinethi ikuvumile ukupapashwa koMthetho oYilwayo weNtengo kaRhulumente ukuze uluntu luhlomle. Wakuba utyikityiwe wangumthetho ogcweleyo, lo Mthetho uYilwayo uza kurhoxisa uMthetho wesiCwangciso-sikhokelo soMgaqo-nkqubo wokuThenga ngeNdlela eyeNzelelayo, wowama-2000 (uMthetho 5 wowama-2000), uze wenze izilungiso nakweminye imithetho enxulumene nokuthengwa kweenkonzo neempahla. 8.2. Lo Mthetho uYilwayo uphakamisa ukuba makubekho umthetho omnye olawula intengo kurhulumente.  Uphakamisa ukuba kusekwe iqumrhu lezentengo ukuze lilawule futhi lilwele nokusetyenziswa ngendlela kweCandelo 217 loMgaqo-siseko weRiphabhlikhi yoMzantsi Afrika wowe-1996 kurhulumente ephela. Lo Mthetho uYilwayo ufuna kuqaliswe imithetho esebenziseka lula xa kufunwa ukuthengwa ngendlela eyenzelelelayo exhasa amaphulo karhulumente ophuhliso lwezentlalo nezoqoqosho.9. UMthetho-sihlomelo oYilwayo wobuLungisa kwezeNgqesho9.1. IKhabhinethi ivumile ukuba uthiwe thaca ePalamente uMthetho-sihlomelo oYilwayo wobuLungisa kwezeNgqesho, wowama-2020. Ezi zilungiso ziza kunika uMphathiswa igunya lokuba, emva kokuba ebonisene namahlakani akweli candelo, eze nemithetho eza kubekela icandelo ngalinye iinjongo eziza kubalwa ngamanani ekufuneka zaneziswe. Ukwasusa imithetho enobucukubhede obuninzi esokolisa amashishini asakhasayo angabaqeshi. Lo Mthetho uYilwayo ukwagxininisa nakumba wokuba abantu banikwe amathuba afanayo futhi baphathwe ngendlela efanelekileyo emisebenzini ngokuthi kupheliswe ukucalulwa ngendlela engekho mthethweni.10. UMthetho-sihlomelo oYilwayo wokuPhuculwa kwamaLungelo obuNini-mhlaba10.1. IKhabhinethi ivumile ukuba upapashwe uMthetho-sihlomelo oYilwayo wokuPhuculwa kwamaLungelo obuNini-mhlaba, ukuze uluntu luhlomle kuwo. Lo Mthetho uYilwayo unika igunya lokuba kusetyenziswe inkqubo evumelekileyo ngokomgaqo-siseko yokumisela amalungelo okuba ngumnini-mhlaba nokuwuhlala kulungiswe ingxaki yokungabikho mthethweni ngokomgaqo-siseko kwamacandelo amabini oMthetho wokuPhuculwa kwamaLungelo obuNini-mhlaba, wowe-1991 (uMthetho 112 wowe-1991). Le ndlela kuqhutywa ngayo ngoku iwacalula futhi iwadlela indlala amanina xa abantu benikwa ilungelo lokuba ngabanini-mhlaba. 10.2.  Lo Mthetho uYilwayo uza kuqinisekisa ukuba lo mthetho usetyenziswa kwilizwe liphela, kuquka ‘nakumazwe ayesakuba ngamaphandle’ angala: Bophuthatswana, Ciskei, Transkei kunye neVenda.11. UMthetho oYilwayo woRhwebo ngeeNqanawa wowe-202011.1. IIKhabhinethi ivumile ukuba upapashwe uMthetho oYilwayo woRhwebo ngeeNqanawa wowama-2020 ukuze uluntu luhlomle. Lo Mthetho uYilwayo uneenjongo zokuzalisekisa umbono karhulumente wokuvuselela icandelo lezothutho laselwandle, lize liphucule nomthamo eliwugalelayo kuqoqosho negalelo lalo kumalinge okuzisa iinguqu ezimandla kuqoqosho. Uhambelana namasolotya oMgaqo-nkqubo oGcweleyo wezoThutho lwaseLwandle owavunywa yiKhabhinethi ngowama-2017. Wakuba utyikityiwe wangumthetho, lo Mthetho uYilwayo uza kubhangisa imithetho emininzi engemiba yezolwandle. 12.  UMthetho wezoKhuseleko kooLoliwe, wowama-202012.1. IKhabhinethi ikuvumile ukungeniswa ePalamente koMthetho wezoKhuseleko kooLoliwe, wowama-2020. Lo Mthetho uYilwayo uza kuphucula ukhuseleko koololiwe uze uqinisekise ukuba oololiwe baluhlobo lwezithuthi ezithandwayo ngabantu nelinegalelo elihle kuqoqosho lweli.12.2. Lo Mthetho uYilwayo wavunywa okokuqala ukuba uye eluntwini ngeyoMdumba ngowama-2012 kwaze kwabanjwa iindibano zokufakana imilomo noluntu kuwo onke amaphondo ngeyoKwindla wowama-2018. Lo Mthetho uYilwayo uza kungeniswa ePalamente uzithathele iingqalelo izimvo nemibono engeniswe ngabantu ngethuba kubanjwe iindibano nabo. Iinkqubo zasepalamente ziza kuqinisekisa ukuba lo Mthetho uYilwayo uyacokiswa kubangulwe zonke iziphene phambi kokuba uphunyezwe uze utyikitywe ube ngumthetho ogcweleyo.13.  UMthetho-sihlomelo oYilwayo weNkundla yeziBheno yezoThutho wowama-201813.1. IKhabhinethi ikuvumile ukungeniswa ePalamente koMthetho-sihlomelo oYilwayo weNkundla yeziBheno yezoThutho wowama-2018. Lo Mthetho uYilwayo wenza izilungiso kuMthetho weNkundla yeziBheno yezoThutho, wowe-1998 (uMthetho 29 wowe-1998) ojongana nemiba yezibheno ezimalunga nezicelo zamaphepha-mvume ezithuthi ezihamba ezindleleni (ngoku ekuthiwa ngamaphepha-mvume okusebenza). Esi silungiso sizithathela ingqalelo izinto ezitshintshiweyo kumgaqo-nkqubo, ezintsha kunye nemithetho emitsha ukususela ngowe-1998.13.2. Lo Mthetho uYilwayo ulungisa uze uphucule iinkqubo zokufaka isibheno, into leyo iza kubangela ukuba kuthintelwe ukusetyenziswa kwemali kwizinto ezingeyomfuneko nokudlala ngexesha, uphucule neemeko ezisebenza phantsi kwazo izithuthi ezinqumla amazwe zihambisa abakhweli ngolo hlobo zizenzele nemali.  D.  Imiyalezo14.  Amazwi okuvuyisana14.1. IKhabhinethi iqhwabela izandla:Iqela labafundi boMzantsi Afrika beBanga 11: u-Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela kunye noLizalise Dlomo abaphumelele i-5th International School Moot Court Competition e-Poland.Indadi yoMzantsi Afrika u-Natalie du Toit ngokuba akhethwe ukuba abe phakathi kwabantu abahlanu abaya kumagqibeka kankqoyi abaza kuphumelela i- Laureus Sporting Moment Award, ngendima abayidlalileyo kwezemidlalo kule minyaka ingama-20 idlulileyo (2000-2020). 15. Amazwi ovelwano15.1. IKhabhinethi ithi tutwini:kusapho nezihlobo zikaNjingalwazi Joseph Shabalala, igqala lemvumi kunye nomseki weqela lomculo wesicathamiya nelaphumelela ii-Grammy Award, i-Ladysmith Black Mambazo. Umculo wakhe wavuselela abantu abaninzi kwihlabathi liphela waze wamanya abemi boMzantsi Afrika. UMongameli Ramaphosa ubhengeze ukuba uNjingalwazi Shabalala uza kukhatshwa ngoMngcwabo wasebuRhulumenteni oKhethekileyo okwiNqanaba 2.kurhulumente kunye nabantu base-Kenya ngokusweleka kwalowo wayenguMongameli ngaphambili wase-Kenya, oHloniphekileyo, u-Daniel Toroitich Arap Moi, owayenguMongameli wesibini wase-Kenya emva kokuba ifumene inkululeko. kusapho nezihlobo zikaCaptain Thabiso Collins (obeneminyaka engama-49), u-First Officer Tebogo Caroline Lekalakala (obeneminyaka engama-33) kunye noFlight Inspector Gugu Comfort Mnguni (obeneminyaka engama-36), ethe inqwelo-moya ababehamba ngayo yantlitheka kwiintaba zase-Mossel Bay eNtshona Koloni ngomhla wama-23 kweyoMqungu 2020. Ngethuba besutywa kukufa bebesebenzela i-South African Civil Aviation Authority.kusapho nezihlobo zikaMnu Marcelino dos Santos, ongomnye wabantu abaseka i-Mozambique Liberation Front (i-FRELIMO), osweleke eneminyaka engama-90. Le nkokheli yayihlonitshwa kwakudala ibiyenye yeenkokheli ezingumzekelo wale nto kuthiwa bubuthandazwe. Ebeligqala lomzabalazo wenkululeko waseMozambique, ebekwanguye nosopolitiki kunye nembongi ibisebenzisa igama eliqanjiweyo kwimisebenzi yalo yobugcisa elithi: Lilinho Micaia nelithi Kalungano.  E. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.16. UMnu Busani Ngcaweni njengeNqununu yesiKolo seSizwe sikaRhulumente (i-National School of Government).17. UNksz Yoliswa Makhasi njengoMlawuli-Jikelele weSebe lezaBasebenzi bakaRhulumente noLawulo.18. UMnu Ayanda Kanana njengeGosa eliyiNtloko yesiGqeba (i-CEO) kunye noMlawuli wesiGqeba weBhanki yoPhuhliso loMhlaba nezoLimo.19. UMnu Basil Bryan Ford njengeGosa eliPhetheyo lesiGqeba kunye neGosa eliPhendulayo le-Universal Service and Access Agency of South Africa.20.  UMnu Luvuyo Keyise njengeGosa eliPhetheyo lesiGqeba kunye neGosa eliPhendulayo le-State Information Technology Agency. 21.  Amalunge eBhodi yeMiyezo yeSizwe yoMzantsi Afrika (i-SANParks) a. UMnu Zola Luxolo Fihlani; b. UNksz Gertrude Buyelwa Koyana; c. UMnu Faizal Docrat; d. UMnu Jeoffrey Mashele.22.  Amalungu eBhodi yeSouth African Biodiversity Institute: a. UNksz Phuthanang Cenea Motsielwa;b.  UNksz Pamela Bulelwa Yako; kunye c.  NoGq Kowiyou Yessoufou.23.  Amalungu eBhodi ye-Isimangaliso Wetland Park Authority:a. UNjing Antonia Thandi Nzama (uSihlalo);b. UNksz Nomagcisa Cawe;c. UNjing Christopher Peter Small; d. UMnu Leon Langalibalele;e. UNksz Letlhogonolo Noge-Tungamirai;f.  UMnu Gonasagren Ganesh Nair; kunye g. INkosi uTembe Mabhudu Israel;h. Ummeli we-KwaZulu-Natal Tourism Authority;i.  I-CEO; kunyej. Nommeli weSebe lezeNdalo, ezamaHlathi nezokuLoba.Imibuzo ibhekiswa:kuNksk Phumla Williams – IsiThethi seKhabhinethi esiliBambela Iselula: 083 501 0139"
INgxelo yeNtlanganiso yeKhabhinethi yomhla wama-11 kweyoMdumba wowama- 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/xh/speeches/statement-cabinet-meeting-11-march-2020-12-mar-2020-0000,"INgxelo yeNtlanganiso yeKhabhinethi ibibanjwe ngoLwesithathu, umhla we-11 kweyoKwindla 2020 ePalamente, eTuynhuys eKapa A. Imiba yokusiNgqongileyo 1. Intsholongwane ye-Corona (COVID-19) 1.1. IKhabhinethi iyabaqinisekisa bonke abantu eMzantsi Afrika ukuba enziwe onke amalungiselelo okukhusela ilizwe kwisifo esinwenwayo i-COVID-19. UMphathiswa wezeMpilo, uGq Zweli Mkhize, uxelele iKhabhinethi ukuba kukho abantu abali-13 eMzantsi Afrika abosulelwe yi-COVID-19. Ngale ntsasa, uMphathiswa wezeMpilo uye wanika ingxelo yokuba kukho abanye abantu abane nabo abafunyaniswe besulelwe yile ntsholongwane, into leyo ethe yenyusa inani labantu abosulelwe yiyo laya kutsho kwi-17. Uza kunika iinkcukacha ezithe vetshe ekuhambeni kwemini. 1.2. IKhabhinethi iyasiphinda isicelo esenziwe nguMbutho weHlabathi wezeMpilo kunye noMphathiswa wezeMpilo uGq Mkhize, sokuba bonke abantu abaseMzantsi Afrika baqhubeke nokuthatha amanyathelo okuzikhusela ukuze banqande ukwanda kwenani labantu abosulelwa yile ntsholongwane kunye nokunwenwa kwayo. Amanyathelo okuzikhusela aquka ukuhlamba izandla zakho rhoqo ngesepha namanzi okanye ngechiza lokubulala iintsholongwane, aquka ukungawaphatha-phathi amehlo, impumlo kunye nomlomo ngezandla ezingahlanjwanga kunye nokugquma umlomo ngetishu xa ukhohlela okanye uthimla wakugqiba uyilahle. Iimpawu eziqhelekileyo zale ntsholongwane ziquka umkhuhlane, ukukhohlela kunye nokuphefumla kanzima. Xa benezi mpawu zichazwe apha ngasentla, abantu bayacelwa ukuba bahlale emakhaya bafune uncedo loogqirha. 1.3. Sihlaba ikhwelo kubo bonke abantu ukuba bangasasazi iinkcukacha zabantu abosulelwe yi-COVID-19, nezentsapho zabo. Sifuna nokulumkisa abantu ukuba bangasasazi ulwazi olungeyonyani malunga nale ntsholongwane ukuze sinqade ingxaki yokuba abantu bahlale ngoloyiko, babekane amabala futhi bacalulane kweli lizwe lakuthi. Abantu abanento abangayiqondiyo mabatsalele le nombolo kaxakeka yeZiko leSizwe leziFo ezoSulelayo (i-NICD): 0800 029 999 ukuze bafumane ulwazi oluchanekileyo nge-COVID-19.1.4. IKhabhinethi nayo ijoyina uMongameli Cyril Ramaphosa ngokunqwenelela okuhle iqela labasebenzi beNkampani yezoPhapho yoMzantsi Afrika (i-SAA) kunye neliya kulanda abemi boMzantsi Afrika abali-122 elinduluke ngoLwesibini lisingise kwisiXeko sase-Wuhan, kwiPhondo lase-Hubei e-People’s Republic of China. Iqela leengcali zezempilo elisuka kwiSebe lezeMpilo kunye neCandelo lezeMpilo loMkhosi woKhuselo woMzantsi Afrika ayinxalenye yeqela eliza kulanda abemi beli. IKhabhinethi ibamba ngazibini ku-SAA ngoncedo olukhulu kangaka lokuya kulanda abemi beli. 1.5. Eli qela liye kulanda kunye nabemi boMzantsi Afrika abayokulandwa kulindeleke ukuba bagaleleke kweli ngoLwesihlanu, umhla we-13 kweyoKwindla 2020. Bakuba befikile, baza kuthathwa bayokugcinwa kwindawo yabo eyodwa isithuba esizintsuku ezili-14 ukuya kwezingama-20 ubuninzi. Ngeli thuba begcinwe kule ndawo, akuz’ ukuvunyelwa ukuba abantu bangene okanye baphume neempahla kuyo. 1.6. Sifuna ukubanqonqozisa sibalumkisa abantu ukuba bangakhe balinge benze iindlela zokudibana naba bantu okanye baye kule ndawo baza begcinwa kuyo. Lakuba liphelile ixesha elisikiweyo lokuhlala kule ndawo kwaye kwenziwa nohlolo olungqina ukuba ngenene akekho kubo one-COVID-19, baza kukhululwa baye kwiindawo abahlala kuzo. 1.7. IKhabhinethi iwuqhwabela izandla umsebenzi owenziwe yiKomiti yabaPhathiswa abaHlukeneyo (i-IMC) ebinikwe umsebenzi wokujongana ne-COVID-19, ekhokelwa nguMphathiswa wezeMpilo lisebenzisana ne-NICD, ngokuthi baza kulandelela abantu abanale ntsholongwane nokwenza konke ukuqinisekisa ayinwenwi, ngeli thuba linceda abo banayo nokwazisa isizwe rhoqo ngokuqhubekayo. 1.8. IKhabhinethi iyakuqonda ukuba amaphondo amaninzi umsebenzi wokunxibelelana nesizwe nge-COVID-19 awunikele kuMphathiswa wezeMpilo ngenxa yokuba ingumba obaluleke kakhulu kwisizwe nakwihlabathi. Siyawabongoza onke amaphondo ukuba azeke mzekweni aqinisekise unxibelelwano ngale ntsholongwane luqhutywe endaweni enye ngolo hlobo kunqandwe ukuba ingxaki enokubangela ukungacaci kakuhle nokungangqinelani ncam kolwazi oluphuma kwimithombo eyahlukeneyo. 1.9. Kungekudala, uMongameli Ramaphosa uza kunika ingxelo kumaqela ezopolitiko anabameli ePalamente kwakunye neenkokheli zenkolo nge-COVID-19. Kuza kubanjwa iNtlanganiso eYodwa yeKhabhinethi nge-COVID-19 ngeCawa, umhla we-15 kweyoKwindla 2020, eTshwane. 2. Uqoqosho2.1. IKhabhinethi iphefumle ngokukhutshwa kwengxelo yeziko lezeeNkcukacha-manani zoMzantsi Afrika (i-Stats SA) engeSambuku seMveliso yeLizwe (i-GDP), ebonakalise ukuba uqoqosho lweli lizwe alukhange luhlume iikota ezimbini zilandelelana ngonyaka-mali omnye. Iinkcukacha-manani zibonakalisa ukuba i-GDP yehle ngo-14% kwiKota yesi-4. Oku kulandela emva kokuba ibihle ngo-0.8% kwiKota yesi-3 kulo nyaka-mali mnye. 2.2. Nangona iKhabhinethi iwuqonda umonakalo owenziwa yingxaki kacimi-cimi wombane, izimisele ukulungisa izinto ezingundoqo, igxininise kwimiba ebalulekileyo eluhlumo kunye nokukhuthaza amahlakani karhulumente ezentlalo ukuba asebenzisane nathi ukuze eli lizwe liphinde lingene endleleni eya kuhlumo loqoqosho. 2.3. Siyawaqinisa amaphulo ethu otyalo-mali kwaye ukuza kuthi ga ngoku amaphulo otyalo-mali axabisa imali ezibhiliyoni ezisi-9 zeerandi sele egqityiwe futhi zona ezingama-27 ezixabisa imali ezibhiliyoni engaphezulu nje kuma-250 eerandi ziyaqaliswa, ezininzi nazo ziza kuqaliswa apha ekuhambeni konyaka. 3. Amaxabiso e-data akwa-Vodacom3.1. IKhabhinethi iyasamkela isibhengezo esenziwe yiKhomishini yezoKhuphiswano esimalunga nesivumelwano esiyimbali esityikitye no-Vodacom ngokuthotywa kwamaxabiso e-data akwa-Vodacom. Oku kulandela uphando ngamaxabiso e-data ebeliqhutywa yiKhomishini yezoKhuphiswano, i-Competition Commision Market Inquiry, obeluphanda ngeenkonzo ze-data olalucelwe nguMphathiswa wangaPhambili wezoPhuhliso loQoqosho, u-Ebrahim Patel ngowama-2017, apho kuthe kwafumaniseka ukuba amaxabiso e-data kweli lizwe angaphezulu kakhulu kunawamanye amazwe, kwaye abekwe ngendlela ebadlela indlala abantu abangathathi ntweni.3.2. Esi sivumelwano no-Vodacom siza kuqala ukusebenza ngomhla woku-1 kuTshazimpunzi 2020 kwaye siza kubangela ukuba amaxabiso e-data ehle kuzo iintlobo ze-data zenyanga ezithengiswayo, apho i-data eyi-1GB ubuninzi iza kuhla isuka kwi-R140 iye kutsho kwi-R99 (iza kuhla nge-34%), ezinye izaphulelo zona ziza kulandela kulo nyaka uzayo. U-Vodacom uza kuvuma ukuba abantu bazisebenzise simahla, oko kukuthi, ngaphandle kokuthenga i-data, iiwebhusayithi ezinolwazi oluluncedo kuluntu (ezifana ne-GCIS, i-BizPortal entsha kunye no-Wikipedia) kunye nezo zeedyunivesiti zaseMzantsi Afrika. Ezinye izaphulelo ziza kunikwa abantu abaphuma kwimimandla engathathi ntweni engaphezulu kwama-2 000 apho abantu beza kunikwa isibonelelo esizi-SMS ezisimahla ezimbini ngosuku.  4. Ukuthengwa kuka-Pioneer Foods ngu-PepsiCo4.1. IKhabhinethi isichulumancele isivumelwano esiyimbali sokuxhotyiswa ngezoqoqosho kwabasebenzi esityikitywe no-PepsiCo esiyinxalenye yemiqathango ekwisivumelwano sokuthengwa kwenkampani yoMzantsi Afrika yezokutya, u-Pioneer Foods. U-PepsiCo uthembisile ukuba uza kudala imisebenzi, enze utyalo-mali aze axhobise ngoqoqosho abantu balapha futhi athenge neemveliso zalapha ekhaya. Uvumile ukuba undlunkulu wakhe apha kwi-Afrika esemazantsi e-Sahara uza kuba lapha eMzantsi Afrika. 4.2. Abasebenzi baka-Pioneer Foods abangama-10 000 abazi kuba ngamaxhoba odendo oluqhele ukwenzeka xa kuthengiselwana iinkampani kwaye u-PepsiCo uvumile ukuba uza kusigcina esi sixa sabasebenzi sikhoyo ngoku singatshintshi isithuba esiyiminyaka emihlanu. Abasebenzi kule nkampani baza kunikwa nezabelo zakwa-PepsiCo ezixabisa imali eyibhiliyoni eyi-1.6 yeerandi eziza kusetyenziswa ukuthenga i-13% ka-Pioneer Foods kule minyaka mihlanu izayo. 5. Idabi lokulwa ukuxhatshazwa kwamanina nabantwana5.1. IKhabhinethi iyasamkela isigqibo esithathwe yiNkundla ePhakamileyo yase-Gauteng sokusikhaba isicelo sokufaka isibheno kwityala lomdlwenguli u-Nicholas Ninow. Kulo nyaka uphelileyo, u-Ninow wagwetywa ubomi ethothoza entolongweni ngenxa yokudlwengula intombazana eneminyaka esixhenxe e-Dros Restaurant, e-Silverton, ePitoli ngowama-2018. 5.2. Eso sigwebo, nokufunyaniswa kwakhe enetyala kunye nokukhatywa kwesicelo sokubhena, sithumela isilumkiso esingqongqo kwabo baphatha kakubi amanina nabantwana kunye nabo baseza kwenza oku, sokuba amaziko ezobulungisa oMzantsi Afrika awazikuhleka nabo futhi aza kubohlwaya kanobom ngala manyala wabo. 5.3. Sibambisene masiwusiphule neengcambu lo mkhumba wokunyhasha amalungelo amanina nabantwana. Ngokusebenzisana kufuneka siqinisekise ukuba akukho nina okanye mntwana uxhatshazwa ngokwesondo, ubethwayo, udlwengulwayo okanye uhlaselwayo naphi na kweli lizwe lakuthi. 6. Ukhuseleko ezindleleni6.1. IKhabhinethi ithi tutwini kwiintsapho zabantu abangama-25 abasweleke kwisithwakumbe sengozi yebhasi eyenzeke kuCentane eMpuma Koloni ekuqaleni kwale nyanga. Ikwa nqwenelela nabo bangama-68 bonzakeleyo ukuchacha ngokukhawuleza. 6.2. Uphando oluqhutywa uKopolotyeni woLawulo lwezeNdlela nanguMbutho wamaPolisa oMzantsi Afrika  luza kusinceda lusinike iimpendulo kwiimeko ezijikeleze le ngozi. Iinkampani ezibonelela ngezithuthi zinoxanduva lokwenza konke okusemandleni azo ukuqinisekisa ukuba abakhweli bakhuselekile.6.3. IKhabhinethi ikuvumile ukungeniswa ePalamente koMthetho-sihlomelo oYilwayo weMithetho yeeNdlela zeSizwe wowama-2019. Wakuba uphunyeziwe wangumthetho, lo Mthetho uYilwayo uza kuncedisa kakhulu kumaphulo okulwa loo bhubhane ezindleleni zethu. B. Izigqibo zeKhabhinethi1. IsiCwangciso seSizwe esiQiqisisiweyo (i-NSP) sobuNdlobongela obuSekelwe kwiSini nokuBulawa kwaManina (i-GBVF) 1.1. NgeyoMnga kowama-2019, iKhabhinethi yayiphumeza i-GBVF-NSP. Yaphinda yayalela iqela labaPhathiswa elikhokelwa nguMphathiswa okwi-Ofisi kaMongameli wooMama, uLutsha naBantu abaKhubazekileyo, uNksz Maite Nkoana-Mashabane, ukuba benze uphando ngeli ziko le-GBVF licetywayo liza kukhokela amalinge okuphumeza i-GBVF-NSP.1.2. Yakuba ikuqondile ukubaluleka kokuqhutywa komsebenzi nokubeka iliso kumaphulo okulwa i-GBVF, iKhabhinethi iye yavuma ukuba kusekwe iBhunga leSizwe le-GBVF (i-NCGBVF). Eli qumrhu liza kudibanisa abantu abaphuma kurhulumente kazwelonke, kowephondo nakoomasipala ukuba baxhase la maphulo okuzisa utshintsho kwi-GBVF. Ikwalilo neliza kukhokela amaphulo okuqalisa i-GBVF-NSP.1.3. I-NCGBVF iza kubaphantsi koMongameli kuba iphantsi koMphathiswa uNkoana-Mashabane. IKhabhinethi ivumile nokuba kumiselwe i-IMC eza kuquka uMphathiswa wezamaPolisa, uBheki Cele; uMphathiswa wezoBulungisa neeNkonzo zoLuleko, u-Ronald Lamul; uMphathiswa wezaBasebenzi bakaRhulumente noLawulo, uSenzo Mchunu; uMphathiswa woPhuhliso loLuntu, uLindiwe Zulu kunye noMphathiswa uNkoana-Mashabane oza kukhokela le-IMC. 1.4. IKhabhinethi ikubethelele ukuba kuthathwe amanyathelo angqingqwa okulwa obu bundlobongela benziwa kubantu abasemngciphekweni wokuba ngamaxhoba kweli lizwe lakuthi. I-IMC iyalelwe ukuba ingaphozisi maseko, imisele ngokusesikweni iBhunga leSizwe le-GBVF. Iphinde yanikwa nomyalelo wokuba iphande ngokuba kuza kufuneka ntoni ukuze eli qumrhu libe semthethweni.1.5. IKhomishini yokuLingana ngokweSini – njengeziko elixhasa ulawulo lwesininzi elinoxanduva ngokomgaqo-siseko lokulwela ulingwano ngokwesini kunye nokukhuselwa, ukuphuculwa nokuzalisekiswa kolingwano ngokwesini – ilindeleleke ukuba iqhubeke nokuhlola rhoqo futhi ibeke iliso kumsebenzi owenziwayo malunga nokuqaliswa kwe-GBVF-NSP.2. INkqubo yamaShishini asaKhasayo aseziLokishini nawaseMaphandleni (i-TREP)2.1. IKhabhinethi ivumile ukuba iqaliswe i-TREP kusetyenziswa iNgxowa-mali yamaShishini asaKhasayo aseziLokishini. Oku kuhambelana namanyathelo ezoqoqosho aza kungenelela ukuze kukhwezelwe uqoqosho futhi kuhlunyiswe uqoqosho lwasezilokishini nasemaphandleni. 2.2. Le ngxowa-mali iza kunika inkxaso ize iqinisekise ukuba ezi ndawo zingamaziko ezoqoqosho azimeleyo njengoko isitsho iNkqubo yoPhuhliso eKhokelwa ziziThili. 3. IsiCwangciso-sikhokelo soMgaqo-nkqubo weSizwe oHlaziyiweyo wezoVavanyo (i-NEPF) wowama-2019-20243.1. IKhabhinethi iyivumile i-NEPF eHlaziyiweyo yowama-2019-2024 kunye nesiCwangciso soVavanyo seSizwe sowama-2020-2025, esineenjongo zokuphucula iinkqubo zovavanyo kurhulumente. Ziza kunceda urhulumente atsho akwazi ukuqalisa isiCwangciso-sikhokelo esiQiqisisiweyo sesiGaba esiPhakathi sowama-2020-2024. 3.2. Omabini la maxwebhu aya fumaneka kwiwebhusayithi yeSebe lezoCwangciso, uHlolo noVavanyo (www.dpme.gov.za).4. IsiCwangciso sase-Antarctic neLwandle eliseMazantsi4.1. IKhabhinethi ikuvumile ukupapashwa kwesiCwangciso sase-Antartic neLwandle eliseMazantsi ukuze luhlomle. UMzantsi Afrika ulilizwe ekukhwelelwa kulo xa kusiyiwa e-Antarctic kusenziwe ezinye iinkqubo zehlabathi ezili-10 zase-Antartica. Zonke ezi nkqubo zinegalelo elihle kuqoqosho loMzantsi Afrika. 4.2. Esi sicwangciso sinezi ntsika zintlanu zilandelayo: (a) izivumelwano zamazwe ngamazwe zokusebenzisana nokuncedisana; (b) uphando; (c) ulondolozo nokusetyenziswa ngobulumko; (d) ukuphuhliswa kwezakhono noqoqosho kunye (e) nokufundiswa kwabantu. Esi cwangciso sihambelana nesiVumelwano sase-Antartic.C. IMithetho eYilwayo1. UMthetho-sihlomelo oYilwayo weMithetho yezeNdlela zeSizwe wowama-20191.1. IKhabhinethi ikuvumile ukungeniswa ePalamente koMthetho-sihlomelo oYilwayo weMithetho yezeNdlela zeSizwe wowama-2019. Lo Mthetho uYilwayo uphakamisa ukuba, phakathi kwezinye izinto, kuqulunqwe eminye imithetho eza kulawula iinkampani ezifundisa abantu ukuqhuba kwaye ucebise ukuba kubekwe iimeko ezifanelekileyo umntu ofundiswa ukuqhuba ekufuneka aqhube phantsi kwazo.1.2. Ukwala nobuqhetseba kunye norhwaphilizo kumagosa ezendlela, inyuse izohlwayo ezinikwa abo bangayithobeliyo imithetho yezendlela; ukuvala ukuselwa kobutywala ngabaqhubi kunye nokuba kubekho umthetho omnye kwisizwe sonke olawula ukubhaliswa kweenombolo zeemoto. 1.3. Lo Mthetho uYilwayo ukwaphakamisa nokuba amagunya oMphathiswa wezoThutho alungelelaniswe nalawo wabaPhathiswa bamaPhondo abajongene nezothutho. 2. UMthetho-sihlomelo oYilwayo weMbuyekezo yeziFo nokoNzakala eMsebenzini wowama-2019. 2.1. IKhabhinethi ikuvumile ukungeniswa ePalamente koMthetho-sihlomelo oYilwayo weMbuyekezo yeziFo nokoNzakala eMsebenzini wowama-2019.2.2. Lo Mthetho uYiwayo ungomba wezilungiso ekucetyiswa ukuba mazenziwe kuMthetho weMbuyekezo yeziFo nokoNzakala eMsebenzini (i-COIDA), wowe-1993 (uMthetho 130 wowe-1913). Lo Mthetho uYilwayo uyandiswa ukuba uquke nezifo kunye nomonzakalo emsebenzini kubasebenzi abasemngciphekweni ababekade bengafakwa ngaphambili kwakunye nokuphucula kwezibonelo zembuyekezo zabasebenzi ngokubanzi. 2.3. Lo Mthetho uYilwayo ufuna ukufaka, phakathi kwezinye, nabasebenzi abancedisa emakhaya, ukuba nabo bathathwe njengabasebenzi abagcweleyo abanelungelo lokuxhamla kumalungelo ngokwe-COIDA yowe-1993. Ukwaphakamisa nokuba kubekho isicwangciso-sikhokelo ngendlela zokunyangwa nokubuyiselwa kwakhona emisebenzini kwabasebenzi abafumene izifo okanye nomonzakalo emisebenzini.3. UMthetho oYilwayo wokuSikwa kweMida kooRhulumente beMimandla wowama-20203.1. IKhabhinethi ikuvumile ukuba uMthetho oYilwayo wokuSikwa kweMida kooRhulumente beMimandla wowama-2020 upapashwe ukuze uluntu luhlomle. Wakuba utyikityiwe wangumthetho, uza kungena endaweni yalo Mthetho ukhoyo wokuSikwa kweMida kooRhulumente beMimandla, wowe-1998 (uMthetho 27 wowe-1998).3.2. Lo Mthetho uYilwayo, phakathi kwezinye izinto, ubethelela ukuba kusekwe iBhodi yokuSika iMida kooMasipala esebenzayo, imiqathango eza kulandelwa xa kusikwa naxa kusikwa ngokutsha imida yoomasipala neewadi kwakunye nokusekwa kweQumrhu leziBheno. D. Imisitho Ezayo1 INyanga yamaLungelo oLuntu1.1. UMongameli Ramaphosa uza kube esisithethi sembeko kumsitho osisikhumbuzo soSuku lweSizwe lwamaLungelo oLuntu lowama-2020 oza kubanjwa ngoMgqibelo umhla wama-21 kweyoKwindla 2020 e-Colesberg Sports Stadium eMntla Koloni phantsi komxholo othi: “Unyaka wobumbano, uvuselelo loqoqosho nentlalo kunye nokwakhiwa kwesizwe.”1.2. USuku lwamaLungelo oLuntu eMzantsi Afrika lusukela kwiziganeko eziyimbali ezenzeka e-Sharpeville (e-Gauteng) nakwaLanga (eNtshona Koloni) ngomhla wama-21 kweyoKwindla ngowe-1960, apho abantu abaninzi bathi badutyulwa babulawa besilwela amalungelo oluntu. 1.3. IKhabhinethi ibongoza bonke abemi boMzantsi Afrika ukuba balubhiyozele uSuku lwamaLungelo oLuntu ngelokuhlonipha igazi elaphalalayo lamaqhawe namaqhawekazi eli ancama konke esilwela le nkululeko siyixhamlayo namhlanje. 1.4. Omnye wamagorha neenkokheli ezifana naba nguGq Alfred Bathini Xuma, ongomnye woogqirha abaNtsundu bokuqala eMzantsi Afrika nowayekwanguye noMongameli we-African National Congress. UMongameli Ramaphosa wenze isikhumbuzo sikaGq Xuma ngokuba athi makakhatshwe ngoMngcwabo wasebuRhulumenteni oKhethekileyo okuDidi loku-1 ngethuba kungcwatywa kwakhona amathambo wakhe esuka kumangcwaba ase-Brixton eRhawutini ebuyiselwa apho inkaba yakhe ikhoyo kwilali yaKwaManzana, Engcobo eMpuma Koloni kule Cawa iphelileyo. 2. UTyelelo lwasebuRhulumenteni lukaMongameli Ramaphosa oluya e-Republic of Congo2.1. UMongameli Ramaphosa uzimase iNtlanganiso yokuQala yeZizwe eziJongene noMba wase-Libya ebanjelwe e-Oyo, e-Republic of Congo, ngomhla we-11 nowe-12 kweyoKwindla 2020. Kolu tyelelo uhamba noMphathiswa wobuDlelwane baMazwe ngaMazwe neNtsebenziswano, uGq Naledi Pandor, uMphathiswa wezoKhuselo namaGqala eMfazwe, uNksz Nosiviwe Mapisa-Nqakula kunye noMphathiswa wezoKhuseleko lweLizwe, uNksz Ayanda Dlodlo.2.2. OHloniphekileyo, u-Denis Sassou N’Guesso, uMongameli we-Republic of Congo, umeme uMongameli Ramaphosa ukuba azimase le ntlanganiso njengoSihlalo weMbumba ye-Afrika (i-AU).2.3. ISeshoni eQhelekileyo yowama-33 yeNdibano ye-AU yagqiba kwelokuba imisele iQela laMazwe, eliza kuba nosihlalo oyi-Republic of Congo lize liquke namalungu eKomiti yesiGqeba esiPhezulu ye-AU eJongene nemiba yase-Libya ukuze idlale indima yokuba zinkokheli zezopolitiko futhi incedise nakumalinge entsebenziswano namazwe ehlabathi ukuze kusonjululwe le ngxaki yeziDube-dube e-Libya.3. Umyalezo wovelwano1. IKhabhinethi ithi malulale ngenxeba usapho, izihlobo noogxa bakhe lowo ebengumcuphi ophezulu weCandelo loKhala wamaPolisa (i-IPid), uMnu Mandla Mahlangu (obeneminyaka engama-47), obulewe kule veki. IKhabhinethi ikwathi akuhlanga lungehliyo kwiintsapho, izihlobo kunye noogxa bamagosa amabini ooKhetshe, u-Detective Warrant Office Delene Grobelaar Koonin (obeneminyaka engama-44) kunye no-Sergeant Wynand Herbst (obeneminyaka engama-42), ababulelwe ngethuba kudutyulwana eMntla Ntshona.   2. IKhabhinethi iwugxeka kabukhali lo mkhuba wokubulawa kwabasebenzi abazinikeleyo emsebenzini wabo, abanoxanduva lokukhusela bonke abemi boMzantsi Afrika. Njengesizwe, masifunquke sonke siwugxeke umkhuba wokubulawa kwamapolisa ethu. 4. Umyalelo wokuvuyisanaIKhabhinethi iyavuyisana futhi imnqwenelela okuhle kodwa: 1.1. UMongameli ongekabekwa esihlalweni, oHloniphekileyo uMnu Fauré Essozimna Gnassingbé, ngokunyulwa kwakhona njengoMongameli we-Republic of Togo ngethuba kubanjwe uNyulo lukaMongameli ngomhla wama-22 kweyoMdumba 2020. IKhabhinethi nayo njengoMongameli Ramaphosa iyavuyisana nabantu base-Togo ngokuthi babambe ulonyulo olunoxolo. 5. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1. Amalungu eBhodi ye-South African Maritime Safety Authority:a. uNksz Nthato Minyuku (uSihlalo).b. uNksz Lindelwa Nonjabulo Dlamini;c. uMnu Lucas Haluodi;d. uNksz Eva Dorothy Khosa; kunyee. noMnu Captain Bheka Clive Zulu.Imibuzo:uNksz Phumla Williams – isiThethi seKhabhinethi esiliBambela Iselula: 083 501 0139"
INgxelo yeNtlanganiso eKhethekileyo yeKhabhinethi umhla we-15 kuTshazimpuzi 2020,15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/xh/speeches/ingxelo-yentlanganiso-ekhethekileyo-yekhabhinethi-umhla-we-15-kutshazimpuzi-2020-15-apr,"INgxelo yeNtlanganiso eKhethekileyo yeKhabhinethi ebibanjwe ngoLwesithathu, umhla we-15 kuTshazimpuzi 2020INtlanganiso eKhethekileyo yeKhabhinethi ibibanjwe kusetyenziswa unxibelelwano lwevidiyo ibinamhlanje umhla we-15 kuTshazimpunzi 2020 ngeenjongo zokugwadla isicwangciso sokuvuselela uqoqosho nezentlalo emva kokugqitha kweXesha lokuValeleka Phantsi kweMiqathango ethile kwiZwelonke ngenxa ye-COVID-19, (i-COVID-19 National Lockdown).Oku kulandela isibhengezo ebesenziwa nguMongameli Cyril Ramaphosa kwiiveki ezimbini ezidlulileyo sokuba iKhabhinethi iza kubamba ingxoxo egcweleyo ize iqulunqe isicwangciso sokuvuselela uqoqosho lwelizwe.Kule ntlanganiso kuye kwanikezelwa ngeengxelo ezintlanu ezivela kwiintlanganisela: (1) Amacandelo ezoQoqosho, uTyalo-mali, ezeNgqesho noPhuhliso lweziSeko ezinguNdoqo; (2) uLawulo, iZakhono zoMbuso noPhuhliso lwamaQumrhu; (3) iziBonelelo zezeNtlalo, uPhuhliso loluntu naBantu; (4) iNtsebenziswano naMazwe ngaMazwe, uRhwebo noKhuseleko; kunye (5) neyoBulungisa, uThintelo loLwaphulo-mthetho kunye noKhuseleko.Ezi ngxelo zisisiphumo somsebenzi owenziwe zizo zonke iintlanganisela zeKhabhinethi, zigxininisa kumba wovuselelo loqoqosho lwelizwe oluthe lwadodobala ngenxa kabhubhane we-COVID-19 nokuthotywa kwendawo obekwa kuyo uMzantsi Afrika ngokwesakhono sokubhatala izikweliti zii-arhente zokuhlela u-Moody’s no-Fitch.IKhabhinethi ivumelene kwelokuba kusafuneka ukuba ukhe ugwadlwe ngamandla lo mba kubanjwe neendibano zokubonisana phambi kokuba isicwangciso esigcweleyo siqukunjelwe size sivunywe ukuba sisiwe esizweni.Zonke iintlanganisela zeKhabhinethi ziceliwe ukuba zisebenzisane zibhale ingxelo enye edityanisiweyo engezinto ezingundoqo ekufuneka zikhokeliswe phambili kwisicwangciso sokuvuselela uqoqosho lwelizwe, ekufuneka sigqitywe phambi kweNtlanganiso elandelayo yeKhabhinethi ekuhlelwe ukuba iza kuba ngoMvulo, umhla wama-20 kuTshazimpuzi 2020.IKhabhinethi iye yayalela uMphathiswa wezamaShishini kaRhulumente uPravin Gordhan ukuba aze nengxelo ngezakutsha nje malunga no-South African Airways eza kuthi ishukushwe kule ntlanganiso izayo. Emva koko iKhabhinethi iza kuqukumbela isicwangciso sokuvuselela uqoqosho lwelizwe.IKhabhinethi ibulela wonke umntu kulo lonke eli lizwe ngokuthi luhlale emakhaya ngeli xesha lokuvaleleka phantsi kwemiqathango ethile.Imibuzo: Nksz Phumla Williams – isiThethi seKhabhinethi esiliBambelaIselula: 083 501 0139Umhla: Lwesithathu, 15 Tshazimpuzi 2020"
"Ingxelo yeNtlanganiso yeKhabhinethi ibibanjwe kusetyenziswa unxibelelwano ngevidiyo ngoLwesithathu, umhla wama-27 kuCanzibe 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/xh/speeches/statement-virtual-cabinet-meeting-held-wednesday-27-may-2020-28-may-2020-0000,"Ingxelo yeNtlanganiso yeKhabhinethi ibibanjwe kusetyenziswa unxibelelwano ngevidiyo ngoLwesithathu, umhla wama-27 kuCanzibe 2020 1.    Isifo seNtsholongwane i-Corona yowama-2019 (i-COVID-19) eMzantsi Afrika 1.1. IKhabhinethi inikwe amagqabantshintshi ngeziphumo zeendibano zokufakana imilomo ebezibanjwe nguMongameli Cyril Ramaphosa nemibutho yoluntu eyahlukeneyo. Iinjongo zezi ndibano ibikukuqinisekisa umba wokunyenyisa kususwa ilizwe kwisiGaba sesi-4 linyuselwa kwesesi-3 zifumana iinkxaso futhi namahlakani ezentlalo nawo avakalisa ezawo izimvo.1.2. Ekhatshwa ngabaPhathiswa abohlukeneyo, uMongameli uye wadibana noluntu, abasebenzi kunye necandelo lezoshishini, iBhunga leeTyalike loMzantsi Afrika; iinkokheli zemibutho eyahlukeneyo yezenkolo; ooSodolophu; iiNkulumbuso, uMbutho woMzantsi Afrika oRhulumente baseKhaya (i-SALGA), iinkokheli zemveli kunye nemibutho yezopolitiko enabameli ePalamente.1.3. IKhabhinethi ichulumancisiwe ziziphumo zezi ndibano zokufaka imilomo, ebezisakha futhi zanegalelo elimandla kwizicwangciso zokunyenyisa imigqaliselo silungiselela ukuya kwisiGaba sesi-3 esiza kuqalisa ngomhla woku-1 kweyeSilimela 2020. Esi sigaba siza kuquka ukuvula amacandelo amaninzi ezoqoqosho kuze kususwe nemiqathango ethintela ukuhamba-hamba kwabantu. Siza kuvulela nabemi boMzantsi Afrika abamalunga nezigidi ezisibhozo ukuba babuyele emisebenzini. 1.4. Kuza kuthathelwa ingqalelo ngamandla iindawo ezinabantu abaninzi abosulelwe sesi sifo nezithe zabona ukunyuka ngamandla kwamanani abantu abosulelwe yile ntsholongwane. Amasebe ezempilo amaphondo aza kuqalisa ngamanyathelo ezempilo okungenelela ingakumbi kwiindawo ezinabantu abaninzi abosulelwe sesi sifo afana nokuhlolwa ngamandla kwabantu bejongwa iimpawu zesi sifo, uvavanyo, ukugcinwa kwindawo eyodwa kubantu abanesi sifo kunye namaphulo othintelo. 1.5. IKhabhinethi iphinde yakubethelela ukuba iyawaxhasa la maphulo aqhutywa nguMongameli Ramaphosa okubonisana nomntu wonke awawaqala ukususela oko kwaqala imo yentlekele kwizwelonke ngomhla we-15 kweyoKwindla 2020. Ezi ndibano zenze kwalula ukuba onke amacandelo esizwe akwazi ukudlala indima kwidabi lokulwa lo bhubhane we-COVID-19, ukusindisa abantu ekubulaweni yile ntsholongwane kunye neempilo zabo. 1.6. Icandelo lezemisebenzi nobungcali lamaphulo okulwa i-COVID-29 likhokelwa liQumrhu leSizwe eliDibeneyo lezeMisebenzi nezobuNtlola (i-NATJOINTS) kunye neSebe lezeMpilo. I-NATJOINTS liqumrhu eliquka amacandelo amaninzi lokuququzelela eliphantsi korhulumente elithi livuselelwe ukuze lilawule amaphulo amakhulu.1.7. I-COVID-19 NATJOINTS yenziwe ngamaqela azingcali aquka oosonzululwazi; ingcali zezempilo, iinjineli; abo bamele amaziko oLawulo lweeNtlekele zeSizwe; abacebisi bezomthetho; iziphathamandla ze-arhente zezokhuseleko nezogcino-mthetho zesizwe, kunye namaqela aphuma kumasebe ayinxalenye yentlanganisela yezoqoqosho nezempilo kunye neQumrhu labaLawuli-Jikelele boMzantsi Afrika (i-FOSAD).1.8. I-NATJOINTS ifumana iingxelo kumasebe ahlukeneyo ize ingenise iziphakamiso kubaLawuli-Jikelele (ii-DG) ukuze zona ziqulunqe izindululo eziza kuthi zinikwe iBhunga leSizwe loLawulo lweNtsholongwane i-Corona (i-NCCC).1.9. I-NCCC iye ixovule ezi zindululo zee-DG emva koko yenze ezayo izindululo izithumele kwiKhabhinethi apho iziphakamiso, eziquka imimiselo, zithi zivunywe khona. Le nkqubo iqinisekisa ukuba isiGqeba soLawulo (iKhabhinethi) sisonke sithatha izigqibo ekuvunyelenwe ngazo futhi neziquka izimvo zomntu wonke. Ke ngoko iKhabhinethi izigxeka kabukhali iingxelo ezibubuvuvu ezithi izigqibo nezindululo ze-NCCC neKhabhinethi zithathwa ngamalungu athile eKhabhinethi ewodwa.1.10. IKhabhinethi icela ukuba kubanjiswane ngamacandelo onke esizwe kuliwe utshaba olunye noluze kakubi, olungubhubhane we-COVID-19.1.11.  IKhabhinethi ibamba ngazibini kubo bonke abemi boMzantsi Afrika ngokuqhubeka nokuvuma ukuncama izinto ezithile nokubonisa ukuyiqonda ingxaki esikuyo ngethuba isizwe sivaliwe phantsi kwemiqathango ethile. Inyathelo likaMongameli Ramaphosa lokubhengeza imo yentlekele kwizwelonke elandela uMthetho woLawulo lweeNtlekeko, wowama-2002 (uMthetho uNombolo 57 wowama-2002) lincede kakhulu ukusindisa abantu bangabulawa ngulo bhubhane. 1.12.  Amanyathelo angqingqwa athatyathiweyo okulwa le ntsholongwane asithobe kakhulu isantya ibihamba ngaso le ntsholongwane nenani labantu ibiza kubosulela. Ukuvalwa kwesizwe phantsi kwemiqathango ethile kunike uMzantsi Afrika ithuba lokuba wenze amalungiselelo kwizibhedlele zikarhulumente nezabucala okulwa nengxaki egalelekileyo yokunyuka kwenani labantu abosulelwe yile ntsholongwane.1.13. IKhabhinethi iyaqhubeka nokubongoza abemi boMzantsi Afrika ukuba benze konke okusemandleni bona buqu ukuzikhusela bona kunye nabanye ukuze kuthintelwe ukunwenwa kwale ntsholongwane. 1.14. AbaPhathiswa bamasebe ahlukeneyo baza kunika ingcaciso epheleleyo kwiindibano noonondaba eziza kubanjwa namhlanje, uLwesine umhla wama-28 kuCanzibe nangomso, uLwesihlanu umhla wama-29 kuCanzibe 2020.Izigqibo zeKhabhinethi2. Ukwakha isiKhululo i-Deep Space Ground2.1. IKhabhinethi ivumile ukuba i-South African National Space Agency (i-SANSA) ityikitye isivumelwano sentsebenzisane ne-National Aeronautics and Space Administration (u-NASA) yakhe i-Deep Space Ground Station. Esi sikhululo, siza kwakhiwa eMatjiesfontein eNtshona Koloni, siza kuncedisa kwizipheke-pheke xa zisiya eNyangeni, ku-Mars nangaphaya.2.2. Esi sikhululo siza kuba yinxalenye yezi zikhululo zintathu zikhoyo zifana nesi: esinye sise-United States of America, esinye e-Spain size esinye sibe se-Australia. Njengesikhululo sesine, siza kusebenzisana nezi zintathu zikhoyo sincedise ngobuxhaka-xhaka boncedo kumaphulo okuya emajuku-jukwini. Esi sikhululo siza kusetyenziswa, silungiswe size sibe phantsi kolawulo lwe-SANSA. 2.3. Esi sikhululo siza kunceda uMzantsi Afrika kumaphulo awo okuphuhlisa izakhono ezinqongopheleyo kunye nokukhula kwecandelo lezenzululwazi, lezobunjineli, ezobuchwepheshe nelezokuyila. Siza kunika amathuba okukhwezela uqoqosho, kuze kunyuke nomthamo wophando-nzulu kwinzululwazi nobuchwepheshe bezasemajuku-jukwini.3. IPhepha eliCacisa uMgaqo-nkqubo weeNkonzo zoMlilo3.1. IKhabhinethi ilivumile iPhepha eliCacisa uMgaqo-nkqubo weeNkonzo zoMlilo. Eli Phepha liCacisa uMgaqo-nkqubo linika ingcaciso ngemigaqo-nkqubo ekuza kusekelwa kuyo imithetho yeenkonzo zomlilo eza kungena kulo Mthetho ukhoyo weeNkonzo zeziCima-mlilo, wowe-1987 (uMthetho uNombolo 99 wowe-1987).3.2. Linika ingcaciso ngendima noxanduva likarhulumente kazwelonke nowamaphondo kumalinge okuxhasa oomasipala. Ukuqinisekisa ukuba le nkonzo ihlala ihambelana neendlela zale mihla zokulawula iintlekele zomlilo, icebisa ukuba kuvulwe icandelo lophando-nzulu noqokelelo lweenkcukacha. 3.3. Iinjongo zalo ezibanzi kukuqinisekisa ukuba liyahambelana neminye imithetho yolawulo eyaphunyezwa emva kowe-1994 enxulumene norhulumente bamakhaya. Kubanjwe iindibano zokufakana imilomo ezininzi namahlakani afanelekileyo noluntu ngokubanzi. 4. Imisebenzi yeKhabhinethi kwiNqanaba lesi-34.1. IKhabhinethi ivumile ukuba phantsi kweNqanaba lesi-3, eliza kuqala ngoMvulo, umhla woku-1 kweyeSilimela 2020, iza kuqala ukusebenzisa iindlela ezahlukeneyo zokusebenza eziquka iintlanganiso zeKhabhinethi eziza kubanjwa ngokuthi kudityanwe buqu neziza kubanjwa kusetyenziswa ubuxhaka-xhaka bevidiyo.4.2. IKhabhinethi ivumile nokuba kubekho iqela eliza kuba liliso eliza kwenziwa ngabaPhathiswa nooSekela-baphathiswa. Ngamnye kubo sele abelwe kwezi zizithili noomasipala abambaxa bangama-52 ukuze babeke iliso kwindlela aqhuba ngayo amalungiselelo okulwa ukunwenwa kwe-COVID-19.IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1. IBhodi ye-Council for Mineral Technology (i-MINTEK): uGq Vanguard Mbuyiseli Mkosana (USihlalo);uNksz Ntokozo Faith Ngcwabe – ISebe lemiThombo yeziMbiwa naMandla (i-DMRE);uMnu Rantsadi Andries Moatshe (ilungu elitshintsha-tshintshayo);uGq Maropeng Walter Ngobeni;uNjing Lindiwe Zungu;uMnu Philippus Rudolf Heydenrich;uNksz Pontsho Maruping;uMnu Harold Motaung;uNks Phydelis Ntombifuthi Zikalala-Mvelase;uNks Margaret Mosibudi Phiri;uMnu Lefadi Lucas Makibinyane; kunyenoGq M Motuku. 2. IBhodi ye-Council for Geoscience:  uGq Humphrey Lawrence Mbendeni Mathe (uSihlalo);uMnu Andries Moatshe (i-DMRE);uGq Thuli Khumalo (ISebe lezeNdalo, ezamaHlathi nezokuLoba);uMnu Sanelo Malaza (ilungu elitshintsha-tshintshayo);uNksz Rosalind Mdubeki (iSebe lezoPhuhliso lwamaPhandle noBuyekezo lwemiHlaba);uNksz Pontsho Tsotetsi (ilungu elitshintsha-tshintshayo);uNksz Deborah Mochothli (iSebe lezaManzi noGutyulo);uMnu Paul Nel (ilungu elitshintsha-tshintshayo);uGq Jennifer Mirembe;uMnu Smunda Mokoena;uMnu Xolisa Mvinjelwa (icandelo lezemigodi);u-Adv Ntika Maake;uNksz Adila Chowan (icandelo lezorhwebo);uMnu B Gerryts (iSebe leNzululwazi nezoYilo);uMnu Lebogang Madiba (uNondyebo weSizwe); kunyenoMnu Moses Mabuza – iGosa eliyiNtloko lesiGqeba soLawulo (i-CEO). 3.    Abalawuli abangekho kwisigqeba solawulo kwiBhodi ye-Ports Regulator of South Africa: uMnu Zolani Kgosietsile Matthews (uSihlalo);uNksz Siphokazi Matolengwe;uMnu Asraf Mohamed Adam;uNksz Leanda-Marsha Vilakazi;uNksz Kenosi Selane; uMnu Zola Fihlani;uGq Tshisikawe Victor Munyama; kunyenoNksz Zandile Kabini.4.    UMnu Abel Moffat SithoIe njengeGosa eliyiNtloko lesiGqeba soLawulo (i-CEO) ye-Public Investment Corporation. 5.    UNksz Phumla Williams i-DG yeQumrhu loSasazo loLwazi noNxibelelwano lukaRhulumente (i-GCIS).Imibuzo:Ms Phumla Williams – IsiThethi seKhabhinethiIselula: 083 501 0139"
Statement on the Cabinet Meeting of 4 June 2020,4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-kusetyenziswa-unxibelelwano-ngevidiyo,"Statement on the Virtual Cabinet Meeting held on Thursday, 4 June 2020 1. North High Court Judgment of Tuesday, 2 June 20201.1. A special virtual Cabinet meeting was held today, Thursday, 4 June 2020, to discuss developments in South Africa’s efforts to save lives and protect livelihoods amid the COVID-19 pandemic. As part of this discussion, Cabinet reflected on the North Gauteng High Court judgment delivered by Justice Norman Davis on Tuesday, 2 June, 2020, which declared the COVID-19 lockdown regulations in levels 3 and 4 unconstitutional and invalid.1.2. After obtaining legal advice and listening to numerous comments made by members of the legal fraternity in reaction to the judgement, we are of the view that another court might come to a different conclusion on the matter.1.3. Cabinet has therefore decided to appeal the North Gauteng High court decision.1.4. Government will ask that its appeal be heard on an urgent basis so that it can obtain certainty on the regulations. The Minister of Cooperative Governance and Traditional Affairs, Dr Nkosazana Dlamini Zuma will be joined in this appeal by President Cyril Ramaphosa and the Minister of Health, Dr Zweli Mkhize.1.5. Cabinet wishes to assure the nation that all interventions introduced since the declaration of a state of national disaster in March 2020 by President Cyril Ramaphosa have been directed primarily at saving lives.1.6. In implementing these interventions, government has consistently consulted all sectors of society, as the fight against COVID-19 is a national effort that requires unity in action between Government and all South Africans.1.7. While government appeals the court judgment, current regulations remain in force and we appeal and urge all our people to observe all the health protocols that have been put in place including washing of hands, social distancing, wearing of masks in public as well as screening and referral for testing where necessary.2. Extension of the National State of Disaster2.1  Cabinet approved the extension of the National State of Disaster by another month from the 15th June to 15 July 2020. The law allows for the National State of disaster to last  for 90 days which necessitates the extension .3. Western Cape COVID-19 infections3.1. Cabinet remains concerned about the intensity and increase of COVID-19 infections in the Western Cape. To this effect President Ramaphosa will undertake a visit to the province on Friday, 5 June 2020, to discuss the situation with Premier Alan Winde and the provincial executive, and to assess the province’s readiness for continued management of the pandemic.   3.2. President Ramaphosa will be accompanied by the Minister Mkhize; Defence Minister Nosiviwe Mapisa-Nqakula; Basic Education Minister Angie Motshekga; Police Minister Bheki Cele; Human Settlements, Water and Sanitation Minister Lindiwe Sisulu and Public Works and Infrastructure Minister Patricia de Lille.4.   Child Protection Week4.1.  Cabinet reminds the public that this week is Child Protection Week which started this past Sunday the 31 May and ends this coming Sunday 7 June 2020. Child Protection Week seeks to elevate issues of the protection of children throughout the year. This year’s theme is: “Let Us All Protect Children, During COVID-19 and Beyond”.5.   Water shortage5.1.    Cabinet has noted the recent drop in dam levels, particularly in the Western Cape.  As a water-scarce country, the dam levels have a negative impact on our water needs. Cabinet therefore makes an appeal to all of us to use water sparingly.Enquiries: Ms Phumla Williams – Cabinet SpokespersonCell: 083 501 0139 "
"Ingxelo yeNtlanganiso yeKhabhinethi ibibanjwe kusetyenziswa unxibelelwano ngevidiyo ngoLwesithathu, umhla we-10 kweyeSilimela 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-kusetyenziswa-unxibelelwano-ngevidiyo-0,"1.  Ezamva nje ngentsholongwane i-Corona (i-COVID-19)1.1.  Kwintlanganiso ebibanjwe kusetyenziswa unxibelelwano ngevidiyo ngoLwesithathu, umhla we-10 kweyeSilimela 2020, iKhabhinethi ifumene ingxelo ehlaziyiweyo evela kwiBhunga leSizwe loLawulo lweNtsholongwane i-Corona (i-NCCC). I-NCCC ithe thaca inani leengcebiso ezimalunga nomngcipheko weNqanaba lesi-3 lesiLumkiso eliqinisekisiweyo lokuvaleleka phantsi kwemiqathango ethile kwesizwe. Iingcebiso zisekelwe kwiziphakamiso ezenziwe ngamacandelo ahlukeneyo kunye neengxoxo ezenziwa liZiko eliDibeneyo leSizwe lokuSebenza kunye nobuChule.1.2.  Nangona kunjalo, iKhabhinethi igqibe ekubeni inqumamise ukuvunywa kweziphakamiso kulindelwe ingxelo epheleleyo yovavanyo lwezempilo evela kwiKomiti yabaPhathiswa yeeNgcebiso ngezeMpilo malunga ne-COVID-19. I-NCCC ilindeleke ukuba ifumane ingxelo epheleleyo ekuqaleni kweveki ezayo.1.3.  IKhabhinethi kwakhona iyacela kwaye idomboza kubo bonke abemi boMzantsi Afrika ukuba balandele baze bathobele ngokuzithandela amanyathelo abekiweyo okunqanda ukusasazeka kwe-COVID-19. La manyathelo aquka ukuhlamba rhoqo izandla, ukungasondelelani kwabantu kunye nokunxiba izigqubuthelo-buso (iimaski) xa besesidlangalaleni.2.  Ikampani ye-Petroleum yesizwe2.1.  IKhabhinethi inikwe amagqaba-ntshintshi ngomsebenzi oqhubekayo ukuhlenga-hlengisa onke amaqumrhu e-petroleum (i-oli kunye negesi) enkampani karhulumente yeentlobo ezahlukileyo zamandla, i-Central Energy Fund.2.2.  Olu hlenga-hlengiso luza kuzala amaqumrhu amathathu (i-PetroSA, i-Strategic Fuel Fund kunye ne-iGas) ezidityaniswe zayiNkampani enye ye-Petroleum yeSizwe. Oku kuzalisekisa isibhengezo esenziwa nguMongameli Cyril Ramaphosa kwiNtetho yakhe engoBume beSizwe ngomhla we-13 kweyoMdumba 2020, ukutshintsha iinjongo nemibono kunye nokwenza uhlenga-hlengiso kumashishini amaninzi aphantsi kolawulo lukarhulumente ukuxhasa uhlumo kunye nophuhliso.2.3.  IKhabhinethi ikwamkele ukuqesha okucetywayo kwenkampani enobugcisa bokuhlenga-hlengisa engumakhwekhwetha kwimiba yokudibanisa amaqumrhu ahlukeneyo ukuze iphande eyona ndlela ifanelekileyo inokusetyenziswa ukuseka iNkampani enye ye-Petroleum yeSizwe.    3.  INkqubo-sikhokelo yoMgaqo-nkqubo wezoBundlobongela obuBhekiselele kwiSini (i-GBV) yamaBakala yeMfundo ePhakamileyo noQeqesho3.1.  IKhabhinethi iyamkele iNkqubo-sikhokelo yoMgaqo-nkqubo wezoBundlobongela obuBhekiselele kwiSini (i-GBV) yamaBakala eMfundo ePhakamileyo noQeqesho. Le nkqubo-sikhokelo yomgaqo-nkqubo ifuna ukusabela kwingxaki yokunyuka kwenani lamatyala anxulumene ne-GBV kumaziko emfundo ephakamileyo.     3.2.  Le nkqubo-sikhokelo yomgaqo-nkqubo ibonelela ngesikhokelo sezixhobo, seentlobo kunye neenkqubo ekufuneka amaziko emfundo ephakamileyo azenze ukunqanda iziganeko ze-GBV kwiikhampasi zawo. Ukongeza ekuboneleleni ngezixhobo zokongamela, ikwanyanzelisa amaziko anjalo ukuba afundise futhi azise abafundi ngemigaqo-nkqubo yawo ye-GBV.4.  INgxelo yoPhando ngeMfuneko yeMyuziyamu yeMibutho yoMzabalazo neyeNkululeko (i-RLMM)4.1.  IKhabhinethi iyamkele iNgxelo yoPhando ngeMfuneko yokusekwa kwe-RLMM. IMyuziyamu iza kuba negalelo ekugcineni imbali yedabi lomzabalazo nenkululeko eMzantsi Afrika.4.2.  Olu phando, iKhabhinethi eyavumayo ukuba luqhutywe kwangowama-2015, lwagunyaziswa kulandelwa kwiProjekthi yePhulo loMzila weMbali yoMzabalazo neNkululeko (i-RLHR). I-RLHR inegalelo kuphuhliso nakwinguqu kwezamafa eMzantsi Afrika.4.3.  Yakuba igqityiwe, le myuziyam iza kugcina uthotho lwezinto zelifa (ezibonakalayo nezingabonakaliyo) kwaye libonelele ngengxelo eqhelekileyo, inkumbulo kunye namava anxulumene nomzabalazo wenkululeko eMzantsi Afrika.5.   UMzila weSizwe wamaFa ama-Khoi nama-San5.1.   IKhabhinethi ikwamkele ukuphunyezwa koMzila weSizwe wamaFa ama-Khoi nama-San, oyiprojekthi yelifa lesizwe. Lo mzila uza kuphawula, ugxininise, ugcine uze uqinisekise ilifa lama-Khoi, ama-Nama, ama-Griekwa, ama-Khorana kunye nama-San. Le projekthi inegalelo ekwamkelweni kwembali yoMzantsi Afrika ebingakhathalelwanga kwaye ebikade ijongelwe phantsi.5.2.  Ikwazalisekisa uMthetho wobuNkokheli beMveli kunye nama-Khoi-San, wowe-2019 (uMthetho 3 wowe-2019), owenza umthetho kuhlonitshwe iinkokheli zemveli zama-Khoi kunye nama-San.6.   Uyilo lweengqekembe zesikhumbuzo sowama-2021 kunye nowama-2022  6.1.  IKhabhinethi ilwamkele uyilo kweengqekembe zomjikelezo zesikhumbuzo sowama-2021 nowama-2022 ezikhutshwa yiBhanka enguVimba yoMzantsi Afrika (i-SARB) kunye ne-South African Mint Company.6.2.  Ingqekembe yomjikelezo wesikhumbuzo ye-R5 kunye ne-R5 yesilivere ecocisisiweyo, ingqekembe yegolide yomqokeleli iza kukhutshwa ngowama-2021 ukubhiyezela iKhulu leminyaka le-SARB. UThotho lwesine lweNgqekembe yaseMzantsi Afrika, oluya kukhutshwa ngowama-2022 luya kuba neengqekembe ze-10 senti, i-20 senti, i-50 senti, i-R1, i-R2 kunye ne-R5   Imithetho Eyilwayo1.  UMthetho-siHlomelo osaYilwayo wowama-2020 weMithetho yeCandelo lezeziMali  1.1.  IKhabhinethi ikwamkele ukungeniswa ePalamente koMthetho-siHlomelo osaYilwayo wowama-2020 weMithetho yeCandelo lezeziMali. Lo Mthetho uYilwayo uphakamisa ukuba kumiselwe i-SARB njengeQumrhu elineGunya lokuBhangisa, kunye nokuphucula imithetho yokuxhobisa i-SARB ikwazi ukwenza umsebenzi wayo ewugunyaziswe ngokomthetho wokuqinisekisa ukuba kukho uzinzo kwicandelo lezezimali.1.2.  Lo Mthetho uYilwayo uphakamisa inkqubo-sikhokelo entsha yokusombulula iingxaki zamaziko ezimali, ingakumbi iibhanki, xa zifikelwa ziingxaki zezimali. Iza kuqalisa eMzantsi Afrika isikimu esibanzi sokuqala se-inshorensi sokufaka imali esiza kuthi siqinisekise ukuba abafaki-zimali bahlawulwa iimali zabo xa ibhanki itshona.1.3.  Isikimu esinjalo siza kukhusela abafaki-zimali abasesichengeni kwaye siqinisekise ukuphazamiseka okuncinci kwicandelo lezezimali kunye noqoqosho ngokubanzi xa amaziko engena kwingxaki yezemali.Ukuqeshwa     UNks Sekgothadi Kabelo njengoMlawuli ongekho kwiSigqeba soLawulo kuLawulo lwamaChweba kwiBhodi yoMzantsi Afrika. Imibuzo: UNks Phumla Williams – IsiThethi seKhabhinethiIselula: 083 501 0139"
"INgxelo yeNtlanganiso yeKhabhinethi ebibanjwe ngoNxibelelwano lweVidiyo, ngoLwesithathu umhla wama-24 kweyeSilimela 2020",26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/xh/speeches/statement-virtual-cabinet-meeting-24-june-2020-26-jun-2020-0000,"INgxelo yeNtlanganiso yeKhabhinethi ebibanjwe ngoNxibelelwano lweVidiyo, ngoLwesithathu umhla wama-24 kweyeSilimela 20201. IsiCwangciso soHlangulo lweShishini lweNkampani yeeHambo zoMoya yaseMzantsi Afrika (SAA)1.1  IKhabhinethi ifumene ingxelo yenkqubela kwinkqubo yohlangulo lweshishini lwe-SAA, ebichotshelwe nguMphathiswa wamaShishini kaRhulumente u-Pravin Gordhan.1.2  IKhabhinethi isemile kwelokuba ukwamkelwa kakuhle kokuqukunjelwa kwale nkqubo yokuhlangulwa kweshishini ngabo batyalwayo isesesona sisombululo sifanelekileyo nesinokhawulezileyo, esinokunceda eli qumrhu lezothutho lesizwe ukuba likwazi ukuhlengahlengisa imicimbi yalo equka ushishino lwalo, amatyala alo kunye nezinye izinto eziluxanduva lwayo. IKhabhinethi ikholelwa ekubeni inkampani yeehambo zomoya ehlengahlengisiweyo iza kuqhubela phambili imiba ekufanele yenziwe malunga nezenguqu efana nokungabikho kwamathuba okunyuselwa kwabaqhubi beenqwelo-moya abaNtsundu emva kweminyaka engama-26 sikulawulo lwentando yesininzi.   1.3 Iyasixhasa isiphakamiso sokuba kusekwe inkampani yeehambo zomoya entsha kunye namalinge okufaka izicelo zokuncediswa ngemali kwimithombo eyahlukahlukeneyo, kuquka nevela kwabo banokuba banokuthenga izabelo kule nkampani yeehambo zomoya entsha. Le yeyona ndlela ekuphela kwayo enamathuba amahle okuphumelela enokuthi isetyenziswe ukuze kusekwe inkampani yeehambo zomoya entsha esebenzayo, ezinzileyo, enakho ukumelana nokhuphiswano nenokukwazi ukulayisha abakhweli bala ekhaya, abaloo mmandla kunye nabehlabathi.2. Uqoqosho2.1 IKhabhinethi iyalwamkela uxabangelo lohlahlo lwabiwo-mali olulungelelanisiweyo lowama-2020/21 obelunikezelwa nguMphathiswa wezeZimali uTito Mboweni ngoLwesithathu, umhla wama-24 kweyeSilimela yowama-2020. Oku kube yimfuneko ngenxa yobhubhane weSifo seNtsholongwane i-Corona (i-COVID-19) nokhokelele ekwehleni koqoqosho. UXabangelo loHlahlo Lwabiwo-mali lusinika umlima-ndlela wokuzinzisa ityala ngokuphucula indlela esichitha ngayo imali nokudala isisekelo sokuvuselelwa koqoqosho.2.2  IKhabhinethi iqinisekile ukuba izithembiso ezibhengezwe nguMphathiswa uMboweni ziza kubeka uqoqosho lwethu kwindlela eqinileyo nezinzileyo, ingakumbi ukuba wonke umntu usebenzisana norhulumente ekuzifezekiseni. 3. Ezintsha nge-COVID-193.1 IKhabinethi ifumene ingxelo yenkqubela kwiBhunga loLawulo lweNtsholongwane i-Corona leSizwe (i-National Coronavirus Command Council). Njengenxalenye yokuphendula ekuxhotyisweni komngcipheko olungelelanisiweyo weNqanaba lesi-3 lokuvaleleka phantsi kwemiqathango ethile lesizwe, kunikezelwe ngezihlomelo zale mimiselo ngokoMthetho woLawulo lweNtlekele, wowama-2002 (uMthetho 57 wowama-2002). 3.2  Ngeli xesha iKhabhinethi iwuqonda umsebenzi omkhulu owenziwayo ukuqinisekisa ukuba iimpilo zabantu aziphazanyiswa kwelinye icala nokusindisa ubomi babantu kwelinye, ikuvumile ukupapashwa kwiphephadaba lombuso kwezihlomelo ezimalunga nokuvulwa kweendawo zokutyela, iihotele kunye neendawo zokungcakaza.3.3  IKhabinethi iyasigxininisa isimemo kuthi sonke sokuba sisebenze kunye ukunqanda ukunyuka kwenani labantu abosulelekayo kwiindawo esihlala kuzo ngokuthobela imimiselo yezempilo efana nokuhlanjwa rhoqo kwezandla, ukugcina umgama wokuqelelana nokunxitywa kwezigqubuthelo zobuso kwiindawo zikawonkewonke.4. UbuNdlobongela obuGxile kwezeSini (i-GBV)4.1  IKhabhinethi ixhalabe kakhulu kukwanda okukhulu kobundlobongela obugxile kwezesini (i-GBV) kweli lizwe jikelele. Emva  kwezehlo zokubulawa kwabasetyhini nabantwana kutsha nje, iye yacela bonke abantu baseMzantsi Afrika ukuba bamanyane baze basebenze kunye ukunqanda le nyhikitya. IKhabhinethi iyazincoma ii-arhente zogcino-mthetho ngamanyathelo azo akhawulezileyo ekubambeni abanye babarhanelwa kwaye isababongoza ukuba baqhubeke ukusebenza ngokuzinikela ukubamba bonke abo babandakanyekayo kokukubulala kumasikizi kangaka.4.2  IKhabhinethi ayigungqi kwisigqibo sayo sokufezekisa ngokupheleleyo iindidi ezahlukeneyo zamanyathelo okungenelela athe aveliswa sisiCwangciso sobuChule seSizwe kwi-GBV nokubulawa kwabasetyhini ngamadoda. IKomiti yabaPhathiswa nosihlalo wayo inguMphathiswa kwi-Ofisi kaMongameli ojongene nemiba yabaseTyhini, uLutsha nabaKhubazekileyo, uNksz Maite Nkoana-Mashabane, iyaqhubeka ukukhokela amanyathelo okungenelela awahlukeneyo karhulumente. Kodwa ke, elona nyathelo lokungenelela  lisebenza ngamandla lifuna ukuba wonke umntu waseMzantsi Afrika adlale indima yakhe ekupheliseni lo mkhuba wobundlobongela obujolise kubona bantu bangamaxhoba alula okuxhatshazwa. 5. INgqungquthela yoMzantsi Afrika engoPhuhliso lweziSeko ezinguNdoqo oluZinzileyo (i-SIDSSA) 5.1 Khabhinethi iyayamkela iNgqungquthela yoMzantsi Afrika yokuqala engoPhuhliso lweziSeko ezinguNdoqo oluZinzileyo (i-SIDSSA) ebibanjwe ngonxibelelwano ngevidiyo kule veki, phantsi komxholo othi: Utyalo-mali kwiziseko ezingundoqo ukwenzela inkqubela eza kuxhanyulwa nguye wonke: ngoku, ngomso nangaphaya”. I-SIDSSA liqonga elidibanisa abadlali-ndima ababalulekileyo kwicandelo lotyalo-mali kwiziseko ezingundoqo, abadityaniswe yinjongo ephambili engundoqo yokukhawulezisa isicwangciso sokuvuselela uqoqosho  esiza kukhokelwa ngamaphulo okwakha iziseko ezingundoqo. Amaphulo okuphuhlisa okanye ukwakha iziseko ezingundoqo ngawo aza kukhokela iinkqubo zokuvuselela uqoqosho loMzansi Afrika.5.2  Ngale nkqubo, sele iziprojekthi ezingama-276 esele zihloliwe. Ezi projekthi zizo eziza kusetyenziswa njengesiseko samaphulo okwakha iziseko ezingundoqo eziza kwenza umahluko omkhulu nakumanye amacandelo ezoqoqosho kuba ziza kuqala amathuba emisebenzi kunye nokukhwezela uqoqosho.5.3 Iiprojekthi ezingama-88 zezi sele zilungele utyalo-mali kwaye ziquka amashishini anegalelo elimandla kwicandelo lezamandla; elezamanzi; elezothutho; eleziseko ezingundoqo zonxibelelwano ngobuchwepheshe nolwazi; elezokuhlaliswa koluntu; elezolimo kunye nelokuhlelwa nokucolwa kweemveliso zezolimo.5.4 Ezi projekthi ikakhulu ziza kuxhaswa ngemali eza kuvela kwelinye lala macandelo mathathu – kwicandelo labucala lodwa, kurhulumente ebambisene necandelo labucala kunye norhulumente eyedwa. Njengenxalenye yesicwangciso sokuvuselela uqoqosho, amaphulo esizwe  entsebenziswano phakathi kukarhulumente namashishini abucala agxininisa kumba wokulungisa wokwabiwa komhlaba ngokungalinganiyo, ukuzisa iinguqu kuqoqo nokudala imisebenzi edingeka kakhulu. IzikhundlaZonke izikhundla zixhomekeke ekuqinisekisweni kwamabakala emzemfundo kunye nokuqinisekiswa okufanelekileyo kwezokhuselo. 1. Amalungu eBhodi ye-Independent Regulatory Board of Auditors: 1.1. Nksz Martie Janse van Rensburg (uqeshiwe kwakhona);1.2. Mnu Iqbal Motala (uqeshiwe kwakhona);1.3. Mnu Madoda Petros (uqeshiwe kwakhona);1.4. Nksz Nombulelo Gumata;1.5. Nksz Thembeka Semane;1.6. Mnu Roy Andersen;1.7.  Mnu Preston Speckmann;1.8. Nksz Jesmane Boggenpoels;1.9.  Mnu Shauket Fakie; kunye 1.10 noNjing Nirupa Padia.2.    Amalungu eBhodi yeSouth African Special Risk Insurance Association:2.1.  Mnu Moss Ngoasheng (uSihlalo);2.2. Nksz Priscilla Mokonyane (uSekela-sihlalo);2.3. Nksz Moipone Ramoipone;2.4. Mnu Desmond Marumo;2.5. Nksz Japhtaline Mantuka Maisela;2.6. Mnu Christiaan Johannes van Dyk;2.7. Mnu Enos Ngutshane;2.8. Mnu Reginald Haman;2.9. Mnu Sathie Gounden;2.10. Nksz Margret Mosibudi Phiri;2.11. Nksz Refilwe Moletsane; kunye 2.12. noNksz Nolwandile Mgoqi-Mbalo.Imibuzo:Nksz Phumla Williams – isiThethi seKhabhinethiIselula: 083 501 0139 "
"INgxelo yeNtlanganiso yeKhabhinethi yangoLwesithathu, umhla wesi-5 kweyeThupha yowama-2020 ebibanjwe ngonxibelelwano lwevidiyo",6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/xh/speeches/statement-virtual-cabinet-meeting-wednesday-5-august-2020-6-aug-2020-0000,"A.  Ukugxila kuRhwaphilizo1. Ukusetyenziswa gwenxa kwezixhobo zokulwa iNtsholongwane i-Corona (i-COVID-19)1.1.    IKhabhinethi ithethile ngokudana kwayo zingxelo zakutsha nje ezimalunga nezenzo zorhwaphilizo nobusela bokubiwa kwezixhobo ezidingeka kakhulu ezabelwe ukuba zisetyenziselwe ukusindisa ubomi neempilo zabantu  ngeli xesha lobhubhane we-COVID-19.1.2.    Abantu abathile abangenasazela kunye neenkampani ezikwanjalo bezihlalele ukutyhuthula imithombo karhulumente ebilungiselelwe ukuba ibonelele ngokutya iintsapho ezisokolayo kunye namagosa angawona aphambili edabini ngezixhobo zokuzikhusela (ii-PPEs), ngokukodwa abasebenzi becandelo lezempilo.1.3.    Izenzo ezinje zolwaphulo-mthetho nenkohlakalo eziquka ukunyuswa kwamaxabiso amiselweyo, ukuthintela nokutshintshwa kweendawo iipasile zokutya ezenzelwe abantu abahluphekileyo eziya kuzo, nezenzo zobuqhetseba ezibandakanya imali ebimiselwe ukudambisa inzima kubasebenzi namashishini achatshazelwe kukuvalwa kwemisebenzi yezoqoqosho ngexesha lokuvaleleka phantsi kwemiqathango ethile kwisizwe.1.4.    IKhabhinethi ibongoze onke amaziko karhulumente ukuba axhase umgangatho ophezulu wemfezeko nokukwazi ukucacisa, aze afezekise isigunyaziso sawo ngokugqibeleleyo nangokubonakalayo. IKhabhinethi isahleli izinikele ekwakheni umbuso onezakhono, obonisa intsulungeko nogxininisa kuphuhliso. Iyasixhasa isimemezelo esenziwe nguMongameli u-Cyril Ramaphosa kutsha nje sokuba ii-arhente zokunyanzeliswa komthetho mazenze konke okusemandleni ukubamba abo bachaphazeleka kurhwaphilizo, nokuba bangoobani na kwaye ziqinisekise ukuba ziyayifumana loo mali ithotywe nemilenze.1.5.    Urhulumente kule minyaka idlulileyo uvelise amangenelelo awohlukeneyo ukulwa esi sibetho sorhwaphilizo, nesiluchaphazela kakubi unikezelo lweenkonzo kwabahluphekileyo nabasesichengeni.1.6.    Iziko lokuququzelela elikhethekileyo elisanda kusekwa kutsha nje lijolise ekomelezeni amalinge adibeneyo phakathi kwee-arhente zokunyanzeliswa komthetho ukuba zithintele, zicuphe, ziphande zitshutshise naluphi na urhwaphilizo olunxulumene ne-COVID-19. Liquka iZiko lezobuNtlola kwezeZimali; uLawulo oluZimeleyo loPhando lwezobuPolisa (i-IPID); uGunyaziwe wezoTshutshiso weSizwe (i-NPA); uLawulo loPhando lwamaTyala aPhambili kwiNkonzo yezobuPolisa yaseMzantsi Afrika (ooKhetshe), iNkonzo yezobuNtlola kuLwaphulo-mthetho nobuCuphi; iNkonzo yezeRhafu yaseMzantsi Afrika; iCandelo loPhando oluKhethekileyo (i-SIU) kunye ne-Arhente yoKhuseleko lweSizwe.  1.7.    Izityholo zorhwaphilizo eziphandwayo ziquka ukukhutshwa ngobuqhetseba kokutya okusisibonelelo, isibonelelo senkxaso yezentlalo, intengo ye-PPEs nezinye izibonelelo zezonyango, nokubiwa kwemali yeSkimu seThutyana seNkxaso yabaSebenzi/yabaQeshi kwiNgxowa-mali ye-Inshorensi yokuPhelelwa yiNgqesho ye-COVID-19. 1.8.    Ukukhawulezisa nokomeleza inkqubo yokuqubisana norhwaphilizo, uMongameli uRamaphosa utyikitye isibhengezo kutsha nje esigunyazisa ukuba i-SIU iphande nakuphi na ukuphathwa ngokungafanelekanga kwenkqubo yentengo yazo naziphi na iimpahla, imisebenzi neenkonzo ngexesha lesimo sentlekele sesizwe okanye ngokunxulumene naso kulo naliphi na iziko likarhulumente.I-SIU inegunya lokuphanda naziphi na izityholo ezinxulumene nokusetyenziswa kakubi kwemali ye-COVID-19 kuwo onke amanqanaba kaRhulumente ize iqalise iinkqubo zeembambano kwinkundla yamabango ukuze kulungiswe nawuphi na umonakalo okanye kubuyiswe nayiphi na ilahleko uRhulumente abengene kuyo. Ukuqinisekisa ukuba amanyathelo athathwa ngokukhawuleza, uMongameli uza kufumana iingxelo zethutyana malunga nalo lonke uphando rhoqho emva kweeveki ezintandathu. Uza kufumana neengxelo ezivela kwiQonga lokuLwa uRhwaphilizo leCandelo lezeMpilo elinikwe umsebenzi wokuphanda ngezenzo ezinxamnye nomthetho nolawulo olugwenxa kwicandelo lezempilo.  1.9.    Kwakhona iKhabhinethi iyazamkela izihlomelo kwimimiselo yakuqala ezenziwe yiKhomishini yoPhando kwiziTyholo zokuBanjwa kukaRhulumente ngoBhongwane ngamaQumrhu abuCala, uRhwaphilizo nobuQhetseba kwiCandelo likaRhulumente, kuquka namaQumrhu kaRhulumente. Le mimiselo ihlonyelweyo ngoku iza kuvumela ukwabelana ngolwazi kwekhomishini kunye nezinye ii-arhente zokunyanzeliswa komthetho. Oku kuza kukhawulezisa ukuphandwa nokutshutshiswa kwamatyala anxulumene norhwaphilizo. 1.10.    Njengenxalenye yokomeleza olu ngenelelo, iKhabhinethi ikwamkele ukumiselwa kweqela labaPhathiswa abahlanu ukuba, phakathi kokunye, bajongane nayo yonke intengo enxulumene ne-COVID-19 eyenziwa ngeli xesha lokuvaleleka phantsi kwemiqathango ethile nokomeleza iinkqubo zentengo ezikhoyo ngoku. Eli qela liquka uMphathiswa wezobuLungisa neeNkonzo zezoLuleko, uMnu Ronald Lamola (uMququzeleli); uMphathiswa wezeZimali, uMnu Tito Mboweni, uMphathiswa weeNkonzo zikaRhulumente noLawulo, uMnu Senzo Mchunu, uMphathiswa woLawulo lweNtsebenziswano neMicimbi yezeMveli, uGq Nkosazana Dlamini-Zuma kunye noMphathiswa kwi-Ofisi kaMongameli, uMnu Jackson Mthembu.1.11.    Onke amasebe karhulumente alindeleke ukuba angenise zonke izivumelwano zentengo ezinikezelwe ngeli xesha kweli qela labaphathiswa ukuze zipapashwe uluntu lukwazi ukuzibona.1.12.    IKhabhinethi iyasamkela isibhengezo sokuba ngamatyala angama-36 ubuncinane anxulumene norhwaphilizo asele ekwizigaba ezahlukeneyo zophando notshutshiso. La matyala athumela umyalezo ongqongqo wokuba urhulumente akasayi kunyamezela naziphi na izenzo zorhwaphilizo, ingakumbi phakathi kwamagosa akhe, kwaye bonke abo babandakanyekayo baza kubanjwa batshutshiswe. 1.13.    Urhwaphilizo lulwaphulo-mthetho olukhulu kakhulu olukhuthuza abahluphekileyo luze lubahluthe iinkonzo ezingundoqo. Njengoluntu, sinoxanduva lokululwa urhwaphilizo kwaye kufanele siluveze ngaphandle koloyiko okanye mkhethe. IKhabhinethi ibongoza uluntu ukuba lusebenzise iminxeba engavalwayo yokulwa urhwaphilizo eyahlukeneyo yesizwe namacandelo eyenzelwe ukuxhasa amalinge okuveza nokulandela izityholo ezinxulumene norhwaphilizo.B. IZigqibo ezinguNdoqo2. IsiCwangciso-qhinga seDijithali neZakhono zeXesha eliZayo seSizwe2.1.    IKhabhinethi ikwamkele ukupapashwa kwesiCwangciso-qhinga seDijithali neZakhono zeXesha eliZayo seSizwe. Esi sicwangciso-qhinga sisiphumo sePhepha loMgaqo-nkqubo ongoLwazi oluDibeneyo lweSizwe nobuChwepheshe noshicilelwe kweyoMsintsi yowama-2016.2.2.    Esi sicwangciso-qhinga sihlangabezana nenkqubo-sikhokelo elungelelanisiweyo ukuxhasa uxhotyiswa ngezakhono kuwo onke amacandelo ezoqoqosho phantsi komxholo wokuguqukela kwidijithali nokuqhutyelwa phambili kobuchwepheshe beli Xesha lobuChwepheshe Bale Mihla. Ibonelela ngendlela yokufezekisa elungiselela ixesha elizayo nentsebenziswano eza kuquka icandelo labucala, iinkcuba-buchopho noluntu ngokupheleleyo.3. IsiCwangciso-qhinga sokuQhelanisa nokuGuquka kweSimo seZulu seSizwe (i-NCCAS)3.1    IKhabhinethi ikwamkele ukuba kufezekiswe i-NCCAS. Esi sicwangciso-qhinga sisebenza njengesiCwangciso sokuQhelanisa seSizwe njengoko iNkqubo-sikhokelo yesiVumelwano sokuGuquka kweSimo seZulu seZizwe eziManyeneyo silindele njalo. IsiCwangciso-qhinga sokuQhelanisa nokuGuquka kweSimo seZulu seSizwe (i-NCCAS) sinika amagqabantshintshi eqela leenjongo, ungenelelo kunye neziphumo ukuvumela ilizwe lethu ukuba linikezele iimvakalelo kwisibophelelo soMzantsi Afrika kwisiVumelwano sase-Paris malunga nokuguquka kwesimo sezulu. 3.2    Esi siCwangciso-qhinga siqulunqwe ngokufakana imilomo norhulumente, abecandelo labucala noluntu lwasekuhlaleni sijongise ekunciphiseni ukuba sesichengeni koluntu, uqoqosho nokusingqongileyo kwiimpembelelo zokuguquka kwesimo sezulu. Ikwabonelela ngendlela edibeneyo nelungelelanisiweyo ukulawula amanyathelo okuqhelanisa ukuhlangabezana neempembelelo zokuguquka kwesimo sezulu. Njengokuba sele samkelwe, iSebe lezokusiNgqongileyo, amaHlathi nezokuLoba liza kulungelelanisa onke amanqanaba karhulumente, abezoshishino nemibutho yoluntu ekusifezekiseni. Esi sicwangciso seminyaka eli-10 siza kuhlaziywa qho emva kweminyaka emihlanu.4  IsiKhumbuzo seNyanga yabaseTyhini, eyeThupha yowama-2020.4.1     IKhabhinethi iyamkele inkqubo yesikhumbuzo seNyanga yabaseTyhini phantsi komxholo othi: “Ukuphumeza amalungelo wabasetyhini ukwenzela ingomso elilinganayo”. INyanga yabaseTyhini yalo nyaka igxile ekumemezeni amanyathelo okuvula indlela yamalungelo wabasetyhini nokulingana kwezesini. 4.2     Urhulumente uzibophelele kumlo wokuncothula ubundlobongela obugxile kwezesini nokubulawa kwabasetyhini ngamadoda (i-GBVF). Kule veki iKhabhinethi yamkele iMithetho esaYilwayo emithathu eza komeleza inkqubo yethu yezobulungisa ukuba ixhase ikhusele amaxhoba e-GBVF, ukuze ingeniswe ePalamente.4.3     Le nkqubo ibude bungangenyanga iza kuxhobisa ukuvuselelwa kwabasetyhini ize yomeleze imibutho yabasetyhini ngokubhekisele kwindlela yokusebenza ezinzileyo ngemiba ebachaphazelayo. NgeCawa, umhla we-9 kweyeThupha yowama-2020, uMongameli uRamaphosa uza kuqhuba umsebenzi esizweni jikelele kumabonakude, kunye negqiza lezithethi zembeko.  C. IMithetho esaYilwayo5  IMithetho esaYilwayo ye-GBVF yamkelwe5.1    IKhabhinethi iyakwamkela ukungeniswa ePalamente kwemiThetho esaYilwayo enge-GBV emithathu – uMthetho-sihlomelo woMthetho woLwaphulo-mthetho (uLwaphulo-mthetho ngezeSondo neMiba eNxulumeneyo) wowama-2020; iRejista yokuBhalisa uLwaphulo-mthetho lwezeSondo yeSizwe) kunye noMthetho-sihlomelo wobuNdlobongela baseKhaya. Le Mithetho isaYilwayo iphendula iqela lemiba ebiphakanyiswe kwiNgqungquthela kaMongameli engokuLwa i-GBVF eyayibanjwe ngowama-2018 ngokumalunga nenkqubo yezobulungisa kulwaphulo-mthetho.5.2     Ezi zihlomelo zibonelela ngokusabela okugxile kumaxhoba kwinkqubo yezobulungisa kulwaphulo-mthetho ngokumalunga namatyala ezesondo. Ziqinisa imiqathango yebheyile kubenzi bobubi kumatyala ezesondo. Uxwebhu olugunyazisa ukubanjwa alusayikudingeka phambi kokuba ii-arhente zokunyanzeliswa komthetho zisabele ngokuya kubamba abo babandakanyeka kulwaphulo-mthetho lwezesondo olubikiweyo. Nemiqathango yengqawule nayo iqinisiwe zaza ezona zigwebo zincinane umntu anokugwetywa zona zinkundla zenyuswa. Ezi zihlomelo zikwaqinisa nemiphumela yokophula imimiselo yomyalelo wenkundla wokukhusela lowo ulixhoba.  5.3     UMthetho-sihlomelo woMthetho woLwaphulo-mthetho (uLwaphulo-mthetho ngezeSondo neMiba eNxulumeneyo) wowama-2020 uhlomela iRejista yeSizwe yabanamaTyala okuXhaphaza ngokweSondo ngokwandisa umhlaba wokusebenza kwayo ekusebenzeni kuphela ngabantwana nabantu abakhubazekileyo, koko unabele ukuba ukhusele nabo bonke abantu abakumaqela asesichengeni. Abantu abakule rejista bayanyanzeleka ukuba baluveze olo lwazi xa befaka izicelo zokusebenza nabo bakolu didi lwala maqela.5.4     UMthetho-sihlomelo ongobuNdlobongela baseKhaya wenza kube lula ukufumana umyalelo wenkundla wokukhusela lowo ulixhoba kwizenzo zobundlobongela basekhaya ngobuchwepheshe be-elektronikhi. Unyanzelisa ukuba iSebe loPhuhliso loluNtu neSebe lezeMpilo ukuba abonelele abo bangamaxhoba obundlobongela basekhaya ngeenkonzo ezithile aze alungelelanise imimiselo yoMthetho wobuNdlobongela baseKhaya, wowe-1998, (uMthetho 116 wowe-1998) nemimiselo yoMthetho woKhuseleko kwiMpatho-mbi, wowama-2011 (uMthetho 17 wama-2011).6. UMthetho osaYilwayo weNtsangu ngeeNjongo zokuyiSebenzisa Bucala wowama-20206.1.    IKhabhinethi ikwamkele ukungeniswa koMthetho osaYilwayo weNtsangu ngeeNjongo zokuyiSebenzisa Bucala wowama-2020 ukuba kusetyenzwe ngawo. Lo Mthetho usaYilwayo wenza ukuba isigwebo seNkundla yoMgaqo-siseko sokuba iindawana ezithile kuMthetho weziYobisi nokuHanjiswa kweziYobisi, wowe-1992 (uMthetho 140 wowe-1992) noMthetho wezaMayeza neziThako eziNxulumeneyo wowe-1965 (uMthetho 101 wowe-1965) sisebenze.6.2.    Eso sigwebo saye sarhoxiswa isithuba seenyanga ezingama-24 ukunika iPalamente ixesha lokuba ilungise lo macandelo. Lo Mthetho usaYilwayo ulawula ukusetyenziswa nokuba nayo intsangu kuwe kunye nokulinywa kwezityalo zayo ngabantu abadala ukwenzela ukuba bazisebenzisele. Ubonelela ngokuqingqwa kobungakanani bentsangu umntu omdala anokuba nayo kuye kwaye ukwenza kube lulwaphulo-mthetho ukutshaya intsangu kwiindawo zikawonkewonke. 7. UMthetho-sihlomelo ongokuNyuswa kweNgxowa-mali wowama-20177.1.    IKhabhinethi ikwamkele ukungeniswa kwalo Mthetho usaYilwayo ePalamente. Lo Mthetho usaYilwayo wenza ukuba uMthetho wokuNyuswa kweNgxowa-mali, wowe-1978 (uMthetho 107 wowe-1978) uqiqe, ngokudibanisa iingxowa-mali ezintathu esezikho – iNgxowa-mali yoNcedo lweNtlekele, iNgxowa-mali yoMkhosi woKhuselo waseMzantsi Afrika kunye neNgxowa-mali yoNcedo lweeMbacu – zibe yiNgxowa-mali yoNcedo neyoPhuhliso lwezeNtlalo yeSizwe enye.7.2.    Le ngxowa-mali emva koko iza kugxila kumanyathelo okuthomalalisa iintlekele zingekenzeki ize ixhase uphuhliso lwezentlalo yoluntu. Le ngxowa-mali idibeneyo iza kunceda ukuhlengahlengisa iinkqubo zezolawulo, ize incedise ngeenkonzo ezigqibeleleyo kuluntu oluhluphekileyo ize inciphise neendleko. Iza kudibanisa ezi bhodi zintathu zibe yibhodi enye.D. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo. 8.1.      INkonzo yezobuPolisa yaseMzantsi Afrikaa.    U-Brigadier Ebrahim Ahmed Kadwa – iNtloko yePhondo laseGauteng: uLawulo loPhando lwamaTyala aPhambili (i-DPCI); kunye-  b.    No-Brigadier Moiki Obed Ngwenya – iNtloko yePhondo laseMpuma Koloni: kwi-DPCI.8.2.    Mnu Collins Letsoalo – iGosa eliyiNtloko yesiGqeba (i-CEO) leNgxowa-mali yezeNgozi eziNdleleni (i-RAF).8.3.    AmaLungu angengawo awesigqeba kwiBhodi ye-Arhente yoLwaphulo-mthetho lwezeNdlela:a.    Nksz Bongekile Zulu (uSihlalo);b.    Mnu Tshikane Owen Mtsetweni;c.    Gq Prittish Dala;d.    Nksz Dorcas Khosa-Shikwambana; kunye-e.    noMnu Bonolo Molemo Ramokhele.8.4.    Abalawuli abangengawo amalungu esigqeba kwiBhodi yeNkampani yeziKhululo zeeNqwelo-moya yaseMzantsi Afrikaa.    Nksz Dudu Hlatshwayo; kunye-b.    noGq Kgabo Badimo. 8.5.    Amalungu angengawo awesigqeba kwiBhodi yoLawulo loKhuseleko kooLoliwe:a.    Mnu Boy Johannes Nobunga; (uSihlalo);b.    Nksz Yongama Pamla (uSekela-sihlalo);c.    Mnu Sisa Lunga Mtwa;d.    Adv Nokuzola Gloria Khumalo;e.    Nksz Nompumelelo Ekeke;f.    Nksz Dineo Mathibedi;g.    Nksz Salome Chiloane-Nwabueze;h.    Adv Frans Johannes van der Westhuizen; kunye-i.    No-Adv Johannes Collen Weapond.8.6.    Mnu Khathutshelo Ramukumba – iGosa eliyiNtloko kwezeZimali zeePosi zaseMzantsi Afrika.8.7.    Mnu Mlamli Booi – i-CEO ye-SENTECH SOC Limited (uqeshiwe kwakhona).  8.8.    Gq Mzubanzi Bismark Tyobeka – i-CEO yeQumrhu leSizwe loLawulo lweNyukliya (uqeshiwe kwakhona).8.9.    IBhodi yeQumrhu leSizwe loLawulo lweNyukliyaa. Gq Thapelo Motshudi (uSihlalo);b. Nksz Dineo Peta (uSekela-sihlalo);c.    Mnu Protas Phili; d.    Nksz Devinagie Bendeman;e.    Gq Nomusa Qunta;f.    Mnu Bernard Pelei Petlane;g.    Mnu David Mamphitha; kunyeh.    noNksz Lindelwa Dlamini. 8.10.    IBhodi yabaLawuli ye-National Radioactive Waste Disposal Institute:a.    Nksz Thandeka Zungu (uSihlalo);b.    Mnu Mogwera Khoathane (uSekela-sihlalo);c.    Gq Kgaugelo Chiloane;d.    Gq Cornelius Ruiters; e.    Nksz Leandra Vilakazi;f.    Nksz Lerato Makgae (kwiSebe leMithombo yezeziMbiwa naMandla); kunye g.    noMnu Trevor Mark Gordon (kwiSebe lezeNdalo, amaHlathi nezokuLoba).8.11.    ULwandiso: iXesha loLawulo leBhodi yeThutyana yabaLawuli be-Arhente yeNkxaso-mali yamaShishini amaNcinci (i-SEFA):a.    Mnu AM Mahosi (uSihlalo);b.    Mnu M Radebe (uSekela-sihlalo);c.    Mnu J Kganyago;d.    Nksz N Dlamini;e.    Nksz NR Mlonzi;f.    Nksz DL Mabuza;g.    Nksz M Makara; kunyeh.    Nommeli weQumrhu loPhuhliso lwamaShishini (i-IDC).8.12.    Mnu Mlindi Mashologu – uSekela-Mlawuli-Jikelele (u-DDG): kwi-Information Society Development and Research, kwiSebe lezoNxibelelwano nobuChwepheshe beDijithali.8.13.    Nksz Thabitha Constance Mametja – i-DDG: kwiNkonzo yeQumrhu, kwiSebe lezobuLungisa noPhuhliso loMgaqo-siseko.Imibuzo: Nksz Phumla Williams – isiThethi seKhabhinethi Iselula: 083 501 0139"
"Ingxelo yentlanganiso yekhabhinethi ibibanjwe ngonxibelelwano lwevidiyo ngolwesithathu, umhla wama-26 kweyethupha 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-ngonxibelelwano-lwevidiyo-ngolwesithathu,"A.    Imiba enguNdaba-mlonyeni1.    Inqanaba lesi-2 lesilumkiso lesifo sentsholongwane i-Corona (i-COVID-19)1.1.    Ukusuka kwiNqanaba lesi-3 lesiLumkiso kuyiwe kwiNqanaba lesi-2 lesiLumkiso lexesha lokuvaleleka phantsi kwemiqathango ethile, into leyo eqale ngomhla we-18 kweyeThupha 2020, kubangele ukuba kubekho unyenyiso, obelulangazelelwa kakhulu, kwimigaqo eyimiqathango kwimisebenzi ethile yezoqoqosho neyezentlalo.  Olu tshintsho luza kukhwezela uqoqosho lwelizwe lakuthi luze lufake isandla nakumalinge okudala imisebenzi efunwa ngabomvu, ingakumbi kwicandelo lezokhenketho nelezokutenda iindwendwe.1.2.    INqanaba lesi-2 lesiLumkiso liza kwenza ukuba abaPhathiswa bakwazi ukuya buqu kwizindlu zombini zePalamente ezizezi: iNdlu yoWiso-mthetho yeSizwe kunye neBhunga leSizwe lamaPhondo baye kuphendula imibuzo yamalungu ePalamente, phakathi kwezinye izinto. 1.3.    Nangona ukuqhambuka kwesibini kwesi sifo, into leyo ethe yenzeka kwamanye amazwe amaninzi kusenokwenzeka nakweli, amanyathelo esiza kuwathabatha sisonke kwezi veki nezi nyanga zimbalwa zizayo angakuthintela oku, kwaye ngawo aza kusixelela ukuba siza kugqitha njani kule meko. IKhabhinethi ihlaba ikhwelo kuthi sonke ukuba sibe nobunono kangangoko, siziphathe njengomzekelo size senze izinto ezifanelekileyo ukuze sinqande ukuqhambuka kwesi sifo okwesibini, namanani abantu abanaso enyuke. 1.4.    Urhulumente usebenzisana namahlakani ezentlalo kunye noluntu ngokubanzi ukuze aqinisekise ukuba izithili zinazo zonke izixhobo ezizifunayo kwaye namalungiselelo ziwenzile okunqanda ukunwenwa kwesi sifo.1.5.    Mkhulu umsebenzi osele wenziwe sesi sizwe sakuthi ukulwa lo bhubhane. Lo msebenzi mhle sele siwenzile, ngelishwa uphoxwa zizinto zokungakhathali ezenziwa ngabantu abathile abangafuniyo ukudlala eyabo indima ukuthintela ukunwenwa kwesi sifo. Abo baqhuba bephantsi kweempembelelo zotywala nangokungakhathali, babeka ubomi babantu abangenatyala esichengeni. 1.6.    Ngenxa yokuziphatha ngokungakhathali, kule veki siphantsi kwelifu elimnyama emva kokusweleka kwamagosa amathathu eSebe laMapolisa esiXeko saseTshwane athe asutywa kukufa emva kwengozi yemoto embi apho imoto yawo itshayisene neyomqhubi oseleyo kule mpela-veki iphelileyo. Le ngozi ibulele abantu, isisilumkiso kuthi sisonke nakumntu ngamnye, esifuna sicingisise ngezinto esinokuzenza ukuze sibonakalise ukuziphatha ngenkathalo kunye nendima esinokuyidlala ukulwa ukusetyenziswa kakubi kotywala. 1.7.    IKhabhinethi icela abantu baseMzantsi Afrika ukuba bayithobele imigaqo yezempilo nangoku sikwiNqanaba lesi-2 lesiLumkiso. Kufuneka siqhubeke sikhuthaze ukungasondelelani phakathi kwabantu, sinxibe izigqubuthelo-buso xa sisesidlangalaleni size sihlambe izandla zethu rhoqo ngamanzi nesepha okanye sisebenzise isibulala-ntsholongwana esenziwe nge-alkhoholi.2.    Ukuvulwa kwezikolo namaziko emfundo aphakamileyo2.1.    IKhabhinethi ikwamkele ukuvulwa kwakhona kwezikolo zamabanga aphantsi nezamabanga aphezulu eziphantsi kweSebe leMfundo esisiSeko kulo Mvulo udlulileyo. Abafundi beBanga lesi-6 nabele-11 babuyele esikolweni ngoMvulo ngelithuba bona abeBanga lesi-7 nele-12 babuyela kule nyanga iphelileyo emva kokuvalwa okwethutyana kwezikolo ngeenjongo zokuthintela ingxaki eyayibonakala yokunwenwa kwe-COVID-19.2.2.    IKhabhinethi isamkele isibhengezo esenziweyo sokuba phantsi kweNqanaba lesi-2 lesiLumkiso, zonke iidyunivesiti ziza kubavumela abafundi ukuba babuyele kumagumbi okufundela, kodwa oku bekwenza  ngokuhambelana nemiqathango epapashwe kwiPhepha-ndaba loMbuso (Vol 660, No 43414 lomhla wesi-8 kweyeSilimela 2020). Ngokwale miqathango, phantsi kweNqanaba lesi-3 lesiLumkiso, ngabafundi abangama-66% ubuninzi abavumelekileyo ukuba babuyele edyunivesiti. 2.3.    Ikwamkele nokubuyela, ngamaqela ahlukeneyo, kwabafundi beekholeji zeMfundo noQeqesho kubuGcisa nemiSebenzi yeZandla (ii-TVET) kunye nokuvulwa kwamaziko eMfundo noQeqesho oLuntu kunye nokubuyelwa kwabasebenzi emisebenzini yabo. Oku kuza kwenziwa kulandelwa izicwangciso ezineenkcukacha ezigcweleyo zolawulo lwe-COVID-19 ezisetyenziswa kumacandelo ahlukeneyo, neza kuqinisekisa ukuba abafundi nabasebenzi bakhuselekile, ngeli thuba abafundi abaninzi beza kufunda baze bafundiswe. 3. Ukulwa urhwaphilizo3.1.    IKhabhinethi iphinde yakubethelela ukuba izimisele ukuqinisekisa ukuba izityholo zorhwaphilizo olunxulumene nentengo ngethuba le-COVID-19 ziphandwa ngokukhawuleza zi-arhente zogcino-mthetho ezifana neCandelo loPhando eliKhethekileyo (i-SIU). Abo bafumaniseke benetyala baza kufumana izohlwayo eziqatha, ize imali ebiwe kuMbuso ziinkampani kunye nabantu abangabarhwaphilizi abathe banyusa ngokugqithisileyo amaxabiso ezixhobo zokuzikhusela (ii-PPE), ibuyiswe.3.2.    IKhabhinethi yanelisekile ngumsebenzi osele wenziwe yiKomiti yabaPhathiswa enoSihlalo onguMphathiswa wezoBulungisa neeNkonzo zoLuleko uRonald Lamola. Eli qela labaPhathiswa kulindeleke liqokelele zonke izivumelwano zokuthenga konke okunxulumene ne-COVID-19 lize lizipapashe, uluntu lukwazi ukuzifundela. Ngelinge lokuzama ukwenza izinto elubala, iwebhusayithi kaNondyebo weSizwe (www.treasury.gov.za) sele izipapashile iinkcukacha zamasebe namaqumrhu ombuso azinikezele zonke izinto ezifunwayo. 3.3.    UNondyebo weSizwe uza kuqhubeka nomnye umsebenzi wokuhlela nokubangula iziphene kwezi nkcukacha sele zinikiwe ukuze ziphinde ziqwalaselisiswe kwakhona. IKhabhinethi iyaqinisekisa ukuba ii-arhente zogcino-mthetho ziza kuqhubeka nokwenza umsebenzi wazo wokuphanda. 3.4.    I-Fusion Centre, eliziko elidibanisa imisebenzi yazo zonke ii-arhente zogcino-mthetho, sele iwenze onke amalungiselelo okungenisa ingxelo yayo yokuqala yeeveki ezintandathu ngeveki yokuqala yeyoMsintsi kuMongameli Cyril Ramaphosa. 3.5.    IKhabhineti iza kunika inkxaso efunekayo kuzo zonke ii-arhente zogcino-mthetho. Oku kuza kuquka ukuzinika izixhobo eziza kuzinceda zisebenze ngokugqibeleleyo, ngokuzimeleyo zingoyiki, zenzele idolo okanye zikhethe abathile xa ziqhuba uphando zize zitshutshise amatyala anxulumene norhwaphilizo, futhi oku zikwenza ngaphandle kokulibazisa. 3.6.    Isihelegu sorhwaphilizo, esibonakala ngobusela bokunyoluka nokuthoba ngemilenze imali yombuso, yeyona ngxaki inkulu yesizwe enokwenza ukuba abantu bangawathembi amalinge karhulumente okuphucula iimpilo zabantu. IKhabhinethi izigxeka kabukhali zonke izenzo zorhwaphilizo kwaye inethemba elikhulu lokuba bonke abenzi bobubi baza kutshutshiswa ekugqibeleni, ngaphandle koloyiko okanye kokwenzelwa idolo. 3.7.    IKhabhinethi icela bonke abemi boMzantsi Afrika ukuba urhwaphilizo baluxele kuMnxeba kaXakeka wokulwa uRhwaphilizo ku: 0800 701 701.A.    IziGqibo zeKhabinethi1.    Iinkqubo zoqeqesho zamalungu ezigqeba nezikhulu zikarhulumente 1.1.    IKhabhinethi izivumile iinkqubo zoqeqesho ezimbini eziza kuzalisekisa isithembiso sokwakha umbuso onezakhono. Eyokuqala luqeqesho lwe- Economic Governance Spring School, oluza kufundwa ngamalungu esiGqeba kuwo onke amaqoqo karhulumente. Iinjongo zolu qeqesho kukwenza iindlela zokufunda ziphangalale ngokusebenzisa uhlalutyo nocamngco olunzulu ngeentlobo zemingeni ajamelene nayo urhulumente. Olu qeqesho luza kuqhutywa siSikolo sikaRhulumente seSizwe (i-NSG), sisebenzisana ne-Wits School of Business kunye ne-OR Tambo School of Leadership.1.2.    Inkqubo yesibini yona yenzelwe iintloko zamasebe. Inamacandelo amathathu, angala: yi-Executive Induction Programme, yi-Executive Education Programme kunye nenkqubo entsha ebizwa ngokuba yi-Etella. Ezi nkqubo ziza kuqhutywa yi-NSG, ibambisene ne-University College London. 2.    Ukumiswa kokusingathwa kwe-International Maritime Organisation yowe-2020  (i-IMO)2.1.    Ngenxa kabhubhane we-COVID-19, iKhabhinethi iye yakuvuma ukumiswa kokubanjwa kwe-IMO kunye nomnye umsitho ohamba nayo oluSuku lweHlabathi lwezeeLwandle, ukususela ngeyeDwarha 2020 ukuya kweyeDwarha 2021. IKhabhinethi yakuvuma ukusingathwa kwalo msitho ngeyeNkanga 2015.  B.  IMithetho eYilwayo1.  Umthetho-sihlomelo oyilwayo wabasebenzi abangabathunywa beemveliso zolimo wowama-20181.1.    IKhabhinethi ikuvumile ukungeniswa ePalamente koMthetho-siHlomelo oYilwayo wabaSebenzi abangabaThunywa beeMveliso zoLimo wowama-2018. Ezi zilungiso zifuna ukukhusela amalungelo abavelisi kwizinto ezingekho phantsi kolawulo zabasebenzi abangabathunywa beemveliso zolimo. Wakuba uphunyeziwe wangumthetho, abasebenzi abangabathunywa baza kunyanzeleka ukuba bathathe i-inshorensi yokukhusela ilahleko futhi babe ne-akhawunti yetrasti.1.2.    Onke amahlakani afanelekileyo aye anikwa ithuba lokuvakalisa izimvo zawo ngezi zilungiso zicetywayo kulo Mthetho uYilwayo. Ezi zilungiso ziza kwenza ukuba abavelisi abasakhasayo kunye nabasebenzi abangabathunywa, abarhwebi nabathengisi-zitalatweni ababehlelelekile ngaphambili bakwazi ukufumana amathuba okurhweba. 2.    Umthetho-sihlomelo oyilwayo weetayitile zeziza ezingazimelanga2.1.    IKhabhinethi ikuvumile ukungeniswa ePalamente kwalo Mthetho uYilwayo ePalamente. Lo Mthetho uYilwayo wenza izilungiso kuMthetho weeTayitile zeZiza eziNgazimelanga, wowe-1986 (uMthetho Nombolo 95 wowe-1996), onika ingcaciso ngokusekwa kwezikimu zeetayitile zeziza ezingazimelanga. Ezi zilungiso zicetywayo ziza kunika ingcaciso zize zikhusele abantu abaqeshe izakhiwo ezikwiziza ezingazimelanga. 3.    Umthetho-sihlomelo oyilwayo womthetho wezolonyulo wowama-20203.1.    IKhabhinethi ikuvumile ukungeniswa ePalamente koMthetho-siHlomelo oYilwayo woMthetho wezoloNyulo wowama-2020. Lo Mthetho uYilwayo wenza izilungiso kwimithetho emithathu, eyile: uMthetho weKhomishini yoloNyulo, wowe-1996 (uMthetho 51 wowe-1996); uMthetho woloNyulo, wowe-1998 (uMthetho 73 wowe-1998) kunye noMthetho woloNyulo looMasipala ooRhulumente beMimandla, wowama-2000 (uMthetho 27 wowama-2000).3.2.    Olu tshintsho lucetywayo luza kwenza ngqingqwa le mithetho ikhoyo. Ezi zilungiso ziza kuza neendlela zale mihla kwiindlela oluqhutywa ngayo ulonyulo, phakathi kwezinye, ukuze kuphuculwe indlela esebenza ngayo iKhomishini yoloNyulo eziMeleyo xa iqhuba ulonyulo.C.  IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    Ukwandiswa kwexesha lesivumelwano sengqesho sikaMnu Hubert Mathanzima Mweli kwisikhundla sokuba nguMlawuli-Jikelele kwiSebe leMfundo esisiSeko isithuba seminyaka emihlanu.2.    IBhodi yePosi yoMzantsi Afrikaa.    Mnu Emmanuel Lekgau;b.    Nks Nolitha Pieters;c.    Mnu Sandile Phillip; d.    Mnu Sipho Majombozi; kunyee.    noNks Yvette Lillian Mavivi Myakayaka-Manzini.3.    Abalawuli abangengomalungu esigqeba solawulo be-Post Postbank SOC Limited:a.    Mnu Gcobani Mancotywa;b.    Mnu Darwin Zinzile Nkonki;c.    Mnu Thabile Wonci; kunye nod.    Adv Leigh Hefer-Hendrikse.Imibuzo:Nks Phumla Williams – IsiThethi seKhabhinethiIselula: 083 501 0139 "
"Ingxelo ngentlanganiso yekhabhinethi ibibanjwe kusetyenziswa unxibelelwano lwevidiyo ngolwesiThathu, umhla wesi-9 kweyoMsintsi 2020",9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/xh/speeches/ingxelo-ngentlanganiso-yekhabhinethi-ibibanjwe-kusetyenziswa-unxibelelwano-lwevidiyo,"A. Imiba engundaba-mlonyeni1. Ezintsha ngesifo sentsholongwane i-Corona (i-COVID-19)1.1. IKhabhinethi iyavuyiswa kukuhla kwenani labantu abaqinisekisiweyo ukuba bane-COVID-19 kwezi veki zimbalwa zidlulileyo futhi nezinga labantu abaphilileyo kwesi sifo elinyukileyo laya kutsho kuma-87%. Kwaye lehlile nenani labantu abagulela ukuba bangade balaliswe esibhedlela kunye nelabafuna ukuhlolwa i-COVID-19.1.2. IKhabhinethi ibamba ngazibini kubo bonke abemi boMzantsi Afrika ngokudlala indima bethobela imiqathango ibimiselwe ukuphungula inani labantu abanale ntsholongwane. Sithi mathol’ anyongande kudlelana kwiingcali zezempilo zona ibizizo ebezingamajoni ebesifunza ngawo kwidabi lokulwa le ntsholongwane. 1.3. Masakhele phezu kwezi ndaba zincumisayo siqhubeke nokusebenzisana senze izinto ezifanelekileyo, ezifana nokuziqhelanisa nokungasondelelani singabantu, sinxibe izigqubuthelo-buso xa siphakathi kwabantu, sihlambe izandla ngesepha namanzi okanye sisebenzise isibulala-ntsholongwana esinechiza le-alkhoholi.1.4. IKhabhinethi ikhuthaza abantu ukuba bakhuphele kwizixhobo zabo zonxibelewano i-COVID Alert SA Application beyithatha ku-Apple App Store okanye ku-Google Play. ISebe lezeMpilo liqulunqe le-app njengesinye sezixhobo zokuxelela abemi boMzantsi Afrika xa bethe badibana nomntu one-COVID-19. Le-app sesinye sezixhobo esongeza kwiintonga zethu zokulwa ukunwenwa kwale ntsholongwane. 1.5. IKhabhinethi ivumile ukuba landiswe ixesha ebelisekelwe imeko yentlekele yezwelonke liyo kutsho kumhla we-15 kweyeDwarha 2020 ngokweCandelo 27(5)(c) loMthetho woLawulo lweNtlekele, wowama-2002 (uNombl 57 wowama-57). Injongo yoku kukubethelela imigaqo esafunekayo yokulwa ukunwenwa kwe-COVID-19. 2. Ubundlobongela obusekelwe kwisini (i-GBV)2.1. Isihelegu se-GBV siyaqhubeka nokuthwaxa izwe lakuthi ngobundlobongela bobundladiya nokubulawa kwamanina ngolunya. Amaxhoba akutsha nje esi sihelegu aquka umdlali weqonga uThandeka Mdeliswa (obeneminyaka engama-34) odutyulwe ekowabo e-Evander, eMpumalanga kunye nomntu wasetyhini obeneminyaka engama-28 obulewe ngumnyeni wakhe ngethuba eyokumangalela ubundlobongela basekhaya kwiSikhululo samaPolisa saseMadeira eMpuma Koloni. IKhabhinethi iyabongoza ukuba abo benze ezi zenzo zolwaphulo-mthetho kunye nezinye ezixeliweyo kwabasemagunyeni ukuba bajongane nengqumbo yomthetho. 2.2. IKhabhinethi iphumeze imithetho emithathu kutsha nje yokufaka isandla kwidabi lokulwa i-GBV. Le nguMthetho-siHlomelo oYilwayo wobuNdlobongela basemaKhaya, uMthetho-siHlomelo oYilwayo woLwaphulo-mthetho nemiBa eNxulumene Nalo wowama-2020; kunye noMthetho-siHlomelo oYilwayo woMthetho waLwaphulo-mthetho wowama-2020 (Amatyala ezeSondo neMiba eNxulumene Nawo). Le mithetho iza kuba negalelo kumalinge okuqinisekisa ukuba amaxhoba obundlobongela basemakhaya ne-GBV afumana ukhuseleko olululo nolufanekileyo.  3. Intengiso yakwa-Clicks        3.1. IKhabhinethi ithunakele yintengiso eyothusa kakhulu epapashwe kwiwebhusayithi yakwa-Clicks, ebangele ukunxakama nokuxokozela koluntu jikelele, futhi oku lukwenza ngakhona. IKhabhinethi iyithatha ngokuba le ntengiso isisithuko kwaye inobuhlanga. 3.2. Inwele zabantu abaNtsundu kudala zasetyenziswa njengesixhobo sezopolitiko sokunyelisa futhi abantu bebecalulwa ngendlela engenabulungisa ngazo izolo oku. Imbali yezwe lakuthi igcwele imithetho yombuso neyasekuhlaleni eyayibona yonke into entsundu kunye neempawu ezihamba neli bala – umzekelo, ulusu olumnyama, iinwele eziphotheneyo neziqathalala - njengento engento efanele ukujongelwa phantsi. 3.3. Ke ngoko siyawamkela la manyathelo akhawulezileyo athatyathwe ngabakwa-Clicks ukulungisa le nto. La manyathelo aquka isithembiso sokusebenzisana norhulumente ukuze kuthengiswe iimveliso zalapha ekhaya kuzo zonke iivenkile zakwa-Clicks kunye nokusebenzisana nawo onke amashishini u-Clicks athenga kuwo iimveliso ukuze kubethelelwe iinjongo ezingundoqo zomgaqo-siseko njengoko ziqulathwe kuMgaqo-siseko weRiphabhliki yoMzantsi Afrika wowe-1996. Kufuneka le nkampani iqalise nenkqubo yoqeqesho egxininisa kwiyantlukwano nokubandakanywa eza kujolisa kubo bonke abaphathi bayo kunye nabasebenzi. 3.4. IKhabhinethi ihlaba ikhwelo kuzo zonke iinkampani zakwa-Clicks kunye nezinye iivenkile ezizingcali zezibhengezo ukuba ziqalise iinkqubo ezibonakalayo ezigxininisa zize zikhusele amalungelo oluntu, zize zifundise uluntu ngale miba inezothe ifana nobuhlanga, ukungalingani nocalulo. 3.5. Isizwe sonke kufuneka sixhase intsebenziswano phakathi kwamasebe karhulumente kunye namaZiko kaRhulumente aXhasa uLawulo lweNtando yesiNinzi xa kuqhutywa amaphulo okufundisa ngokuchasa nokulwa ubuhlanga nocalulo.3.6. Kananjalo, urhulumente ukhumbuza bonke abemi boMzantsi Afrika ukuba libhalwe kuMgaqo-siseko ilungelo lokuchasa nayiphi na into emnxamnye nobulungisa ngaphandle kokoyika ukuba uza kuthathelwa amanyathelo oluleko. Noko kunjalo, ilungelo lokuqhankqalaza likhatshwa luxanduva lokuqinisekisa ukuba oko ukwenza ngoxolo nangaphandle kokunyhasha amalungelo abanye abantu. Urhulumente uyawugxeka umonakalo owenziwe kwiivenkile zakwa-Clicks. Izenzo ezingekho mthethweni ezifana nezi zimnxamnye namalungelo oluntu elisekelwe kuwo eli lizwe ukususela oko lalawulwa ngentando yesininzi. 3.7. UMzantsi Afrika wenza onke amatile-tile ukuqalisa ukuzisa uhlumo kuqoqosho ke ngoko awunakuvumela nantoni na enokukhokelela ekubeni abantu baphelelwe yimisebenzi ngenxa yokuba amashishini evalile. Ulwaphulo-mthetho nokonakalisa impahla yamashishini abucala nekarhulumente kufuneka zombini ezi zinto zigxijwe njengoko zingeyondlela iluncedo nenenkathalo yokusombulula iimbambano. 4. Ezoqoqosho4.1. Ukuncipha kakhulu kweSambuku seMveliso yeLizwe yoNyaka kwiKota yesi-2 yaya kutsho kwiqondo elilelona liphantsi ezimbalini elingu-16.4% elithe xa libalwa njengelonyaka wonke laya kutsho ku-51.2%, ngenxa ye-COVID-19, kusenze saxhalaba ukuba kungenzeka sifikelela kwiqondo elaliqikelelwe kuHlahlo Lwabiwo-mali lokuXabangela lokuba uqoqosho lweli luza kuhluma ngo- (-7.2%) kowama-2020. 4.2. Oku kungqina ukuba urhulumente wahlaba ekhangele ngokuqulunqa ngokukhawuleza isicwangciso sokuvuselela uqoqosho, esebenzisana nawo onke amahlakani ezentlalo ukuze kubuyiselwe uqoqosho lweli endleleni eya kuhlumo. 4.3. Esi sicwangciso, siza kukhokelwa ngamaphulo ophuhliso lweziseko ezingundoqo, siza kuquka nokwenziwa kotshintsho olufunwa ngabomvu kwindlela olwakhiwe ngayo uqoqosho lweli.  5. Ukusweleka kukaNathaniel Julius5.1. IKhabhinethi ithi tutwini kusapho lukaNathaniel Julius, inkwenkwana ibineminyaka eli-16 ubudala ekutyholwa ngokuba yadutyulwa yaze yabulawa ngamapolisa e-Eldorado Park. 5.2. Ukubanjwa kwamapolisa amathathu liCandelo eliziMeleyo likaKhala wamaPolisa (i-IPID) ngenxa yetyala lobulala nelokuthintela ingalo yomthetho ukuba yenze umsebenzi wayo kungqina ukuba liyinene elokuba umthetho awuthengi buso. 5.3. IKhabhinethi icela abantu base-Eldorado Park ukuba bancedise i-IPID ukuba iqhubeke yenze umsebenzi wayo kodwa oko bakwenze besebenzisa iindlela ezisemthethweni ukuze kuqinisekiswe ukuba kugquba ubulungisa kula ndawo.  6. Ingxelo yoMphicothi-zincwadi-Jikelele engentengo enxulumene ne-COVID-196.1. INgxelo ka-AG yakutsha nje ibhentsise ukuba bekukho unyawo lwemfene kwezinye izivumelwano nokophulwa komthetho kwezinye iintlawulo ezenziweyo kwimali ebivela kwingxowa karhulumente yokulwa i-COVID-19 ukuze kuphungulwe umonakalo ubunokwenziwa yile ntsholongwane kuqoqosho kuze kuthintelwe nokunwenwa kwayo. 6.2. Iziphumo zophando zale ngxelo ziza kunikezelwa kwi-Fusion Centre eliziko elimele ii-arhente ezininzi elithwaliswe umsebenzi wokuphanda ubuqhophololo norhwaphilizo olunxulumente ne-COVID-19. Ezi ziphumo ziquka ukunyuswa kwamaxabiso ngokugqithisileyo, abasebenzi bakarhulumente abafaka izicelo zokuxhamla kwezi zibonelelo banganelungelo lazo, ubuqhetseba ekukrokreleka ukuba benzekile kunye nokungalandelwa kwemithetho nemigaqo elawula intengo. 6.3. IKhabhinethi isatsho nangoku ukuba ayigungqi kwiphulo layo lokungena emkhondweni ize izingele bonke abo bafunyaniswe bethobe imali ngemilenze nokuba ngoobani na. Izityholo zobubhedengu ezithiwe pahaha luluntu kwiwebhusayithi kaNondyebo weSizwe (www.treasury.gov.za) ziza kulandelelwa ngamasebe afanelekileyo.  B. Izigqibo zeKhabhinethi 1. Amanyathelo okungenelela esizwe kutshintsho lwemozulu1.1. IKhabhinethi ivumile ukuba kusekwe iKhomishini kaMongameli yokuQuquzelela uTshintsho lweMozulu. Oku kuhambelana nesiVumelwano sesiCwangciso-sikhokelo seNgqungquthela kaMongameli yeMisebenzi esatyikitywa ngethuba kubanjwe iNgqungquthela kaMongameli yeMisebenzi ngowama-2018. Le khomishini iza kukhokela xa isizwe sakuthi sitshintshela kwixesha noqoqosho olunyamezelayo noluvelisa isisi esincinci ngowama-2050.1.2. Le khomishini iza kwakhiwa ngabo baza kumela urhulumente, amahlakani ezentlalo, imibutho yoluntu kwakunye neengcali eziphuma kumaziko emfundo ephakamileyo nawophando-nzulu. UMzantsi Afrika lelinye lamazwe atyikitya isiVumelwano sesiCwangciso-sikhokelo soTshintsho lweMozulu seZizwe eziManyeneyo (i-UNFCCC).1.3. IKhabhinethi ikwavumile nokuba kungeniswe isiCwangciso-qhinga soPhuhliso oluVelisa iSisi esiyiNgozi kokusiNgqongileyo esiNcinci (i-LED) kwi-Ofisi kaNobhala we-UNFCCC. Esi siCwangciso-qhinga se-LED siza kufaka isandla kumgaqo-nkqubo wesizwe wotshintsho lwemozulu nophuhliso ngendlela ecwangcisiweyo nevakalayo. Sinika namanyathelo okuthibaza umonakalo agxininisa kumacandelo angundoqo ezoqoqosho amane angala: elezaMandla; elezaMashishini; elezoLimo, elezamaHlathi nokuSetyenziswa koMhlaba; kunye neleNkunkuma.  2. IsiCwangciso-qhinga seSizwe sokuQokelelwa kweNkunkuma (i-NWMS) sowama-20202.1. IKhabhinethi iyivumile i-NWMS yowama-2020 ukuba ingene endaweni ye-NWMS yowama-2011. Esi sicwangciso-qhinga sokuqokelelwa kwenkunkuma sizalisekisa amasolotya oMthetho weNkunkuma: uLondolozo lweNdalo lweSizwe, wowama-2008 (uMthetho uNombl 59 wowama-2008). Sinika umkhomba-ndlela kwiinkqubo zokulondoloza okusingqongileyo. Sikhokela uhlumo loqoqosho oluzinzileyo, olungenabungozi kokusingqongileyo noluza kuxhanyulwa ngumntu wonke, ngezi ntsika zintathu – ukuphungulwa kwenkunkuma, iinkonzo ezizinzileyo nezisebenzayo kunye nokufundisa ngenkunkuma nokuthotyelwa kwemithetho elawula eli candelo.  3. Iikholeji zezolimo3.1. IKhabhinethi ikuvumile ukusekwa kweekholeji zezolimo njengamaziko aphantsi kweeKholeji zeMfundo ePhakamileyo ngokoMthetho weMfundo ePhakamileyo, wowe-1997 (u-101 wowe-1997), njengoko uhlonyelwe. 3.2. Iikholeji zezolimo – okwangoku eziphantsi kweSebe lezoLimo, ukuBuyekezwa kwemiHlaba noPhuhliso lwamaPhandle – ziqhuba izifundo ezikumgangatho omnye nezamabakala emfundo ephakamileyo eziquka uqeqesho lwezakhono nezifundo zobuchule bezandla. Ukuthathwa kwezi kholeji zibekwe phantsi kweSebe leMfundo ePhakamileyo noQeqesho kuza kuzenza zihambelane noMthetho omiselweyo weMfundo ePhakamileyo wowe-1997 kwaye kuza kuphucula ulawulo nempatho kuzo.  4. Ingxelo yowama-2017/18 yenkqubo yeSibonelelo seRhafu yoPhando noPhuhliso (i-R&D) 4.1. Khabhinethi ikuvumile ukungeniswa ePalamente kweNgxelo yowama-2017/18 yeNkqubo yeSibonelelo seRhafu ye-R&D. Uphando luphanda indlela esisetyenziswa ngayo esi sibonelelo zinkampani ezikhokelisa phambili uphando nophuhliso kumacandelo ezisebenza kuwo. Le nkqubo yesibonelelo serhafu yaqaliswa ngeyeNkanga yowama-2006. Ngokwale ngxelo, ukususela ngeyeNkanga ngowama-2006 ukuya kweyoMdumba ngowama-2018, kwiinkampani ezili-1 091 ebezifake izicelo zokufumana esi sibonelelo, ezingama-902 zisifumene. Ingxelo egcweleyo iza kupapashwa yakuba inikezelwe ePalamente.  5. IPhepha eliYilwayo lokucacisa isiCwangciso-sikhokelo soMgaqo-nkqubo weeNkonzo zeeNkqubo zoSasazo eziManyelwayo neziBukelwayo 5.1. IKhabhinethi ivumile ukuba lipapashwe ngeenjongo zokufakana imilomo noluntu futhi nokuba luhlomle iPhepha eliyiLwayo lokuCacisa isiCwangciso-sikhokelo soMgaqo-nkqubo weeNkonzo zeeNkqubo zoSasazo eziManyelwayo kunye neziBukelwayo: uMbono oMtsha woMzantsi Afrika wowama-2020.5.2. Eli Phepha leNgcaciso, phakathi kwezinye izinto, liza nomgaqo-nkqubo omtsha kunye notshintsho lwemithetho nezinye izindululo ezilungiselelwe ukwenza icandelo lokusasaza iinkqubo ezibukelwayo nezimanyelwayo ukuze lilungele uhlumo nokukhuthaza utyalo-mali. 6. Utshintsho kwiCandelo lezaMafa6.1. IKhabhinethi inikwe amagqaba-ntshintshi ngomsebenzi osele wenziwe liqela lokufakana imilomo elikhokelwa liSebe lezeMidlalo, ubuGcisa neNkcubeko malunga neenguqu kwicandelo lezamafa. Eli qela belibekelwe umsebenzi wokucinga ngemeko yezamafa ngoku, nokuba kufuneka iKhabhinethi isabele njani kwimiba yangaphambili nengundoqo yoMgaqo-siseko wethu. 6.2. Eli qela liza kunika iingcebiso ngemifanekiso eqingqiweyo/amatye ezikhumbuzo ekufuneka amele izinto osekelwe kuzo lo Mzantsi Afrika mtsha ulawulwa ngentando yesininzi. Eli qela licebisa ukuba eminye imisebenzi eqingqiweyo eyimbali isuswe isiwe kumaziko ezenkcubeko nolonwabo aza kubekwa mbombo zone zeli. Uphando ngayo yonke imifanekiso eqingqiweyo, amatye ezikhumbuzo neempawu luza kwenziwa. Iziphumo zolu phando zizo eziza kusetyenziswa xa kukhethwa la maziko ezenkcubeko okwakha isizwe. 6.3. IKhabhinethi iyayixhasa le nkqubo, iza kuba negalelo kumaphulo okwakha isizwe nokuqinisekisa ukuba amaziko oluntu ahambelana neenjongo ezingundoqo zomgaqo-siseko wombuso wasemva kobukholoniyali nocalu-calulo olawulwa ngentando yesininzi. La maziko ezenkcubeko aza kwakha isizwe aza kugcina zonke iinkcukacha eziyimbali ezibonakalisa imisebenzi yobugcisa yezobukholoniyali nocalu-calulo kusenzelwa izizukulwana ezizayo.  C. Imiyalezo1. Amazwi okuvuyisanaIkhabhinethi ithumela amazwi ovuyiswano neminqweno emihle:1.1. kuMlawuli-Jikelele (u-DG) wangaphambili kwi-Ofisi kaMongameli, uGq Cassius Lubisi, njengoko emshiya urhulumente ethatha umhlala-phantsi emva kokuba esebenze njengomsebenzi karhulumente ongumzekelo omhle kwi-Ofisi kaMongameli nakwiphondo laKwaZulu-Natal. UGq Lubisi waziwa njengomsebenzi karhulumente obethembekile, eziphethe ngesimilo nesidima futhi enesibindi, nowazinikelayo kubizo lokusebenzela abantu boMzantsi Afrika.1.2. kulowo wayeyi-DG yeSebe lezeMpilo, uGq Precious Matsoso, ngokuthi achongwe njengomnye okwiGqiza eliziMeleyo lokuLungela nokuLwa uBhubhane loMbutho wezeMpilo weHlabathi. 2. Amazwi ovelwanoIKhabhinethi ithumela amazwi ovelwano:2.1. kusapho nabahlobo bembongi edumileyo netshantliziyo lezopolitiko uMnu Achmat Dangor owathi wasebenzisa usiba lwakhe ukubhentsisa amanyundululu karhulumente wocalu-calulo ngolo hlobo wangumlomo wabo bavalwe imilomo.2.2. kusapho, abahlobo noogxa bakaNkskz Nyameka Goniwe, obenguSomlomo kaMasipala waseNxuba Yethemba eMpuma Koloni nobekwangumhlolokazi wetshantliziyo loMzabalazo, uTata uMatthew Goniwe.2.3. kusapho nabahlobo bakaGqirha oMkhulu obesele esidla umhlala-phantsi woMkhosi wezoKhuselo weSizwe woMzantsi Afrika, uLieutenant-General Vejay Ramlakan, nowathi wanegalelo elimandla kumzabalazo wenkululeko yabo bonke abemi boMzantsi Afrika.2.4. kusapho nabahlobo bakaMnu Petrus Meyer, obeteketiswa ngelokuba ngu-Oom Piet, waseNtshona Koloni, kunye noNozaku-zaku uKgoṧi Mohlamme Piet Mathebe kunye noMnu David Mbulaheni Malada waseLimpopo. Aba bemi boMzantsi Afrika bazibalulayo banikela ngobomi babo kumzabalazo wenkululeko nolawulo lwentando yesininzi eMzantsi Afrika. 2.5. kusapho nabahlobo betshantliziyo lamalungelo oluntu elidume kwihlabathi liphela u-Advocate George Bizos, olandulele eli phakade sele eyingwevu eneminyaka engama-92. Ebeligqala lomzabalazo wokulwa umbuso wocalu-calulo eMzantsi Afrika. U-Adv Bizos wayeligqwetha likaNelson Mandela iminyaka emininzi kwaye wayekwiqela lamagqwetha ayemele abatyholwa kwiTyala laseRivonia.  Ebeligqwetha lamalungelo oluntu ebelihlonitshwa jikelele kwaye engomnye wamagqwetha aseka i-Legal Resources Centre, umbutho wamalungelo oluntu.  D. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kweminye imiba yezokhuseleko. 1. U-Lieutenant General Tebello Constance Mosikili njengeSekela leNtloko kaZwelonke yeCandelo loPhando lamaTyala aNgxamisekileyo (ooKhetshe).2. UMnu Trevor Rammitiwa njengeGosa eliyiNtloko yesiGqeba soLawulo (i-CEO) le- National Electronic Media Institute of South Africa. Imibuzo: UNks Phumla Williams – IsiThethi seKhabhinethiIselula: 083 501 0139Umhla: uLwesine, 10 eyoMsintsi 2020Ikhutshwe: IZiko lezoNxibelelwano nokuSasazwa koLwazi lukaRhulumente (i-GCIS)www.gcis.gov.za; www.gov.za "
"Ingxelo yeNtlanganiso yeKhabhinethi ibibanjwe kusetyenziswa unxibelelwano lwevidiyo ngoLwesithathu, umhla wama-23 kweyoMsintsi 2020 ",24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-kusetyenziswa-unxibelelwano-lwevidiyo,"A.    Imiba engundaba mlonyeni yokusiNgqongileyo1.    Ukwazisa ngeSifo seNtsholongwane i-Corona (i-COVID-19)1.1.    Kwintetho yakhe ebhekisa kwisizwe ngoLwesithathu, umhla we-16 kweyoMsintsi 2020, uMongameli Cyril Ramaphosa wazise ngokuguqukela kwiNqanaba loku-1 lesiLumkiso lokuvaleleka phantsi kwemiqathango ethile kazwelonke ukususela ngoMvulo, umhla wama-21 kweyoMsintsi 2020. Oku kuvulele ngakumbi iintshukumo zoqoqosho ezongezelelekileyo kweli lizwe, nokuza okuza kuba negalelo elincomekayo ekwakheni uqoqosho, ukubuyisela uhlumo nokudala imisebenzi edingeka kakhulu. 1.2.    Ezi zibhengezo zenziwe nguMongameli zamkelwe ngomoya omhle ngawo onke amacandelo oluntu lwaseMzantsi Afrika – kuquka imibutho yezabasebenzi, abezoshishino, uluntu nemibutho yezopolitiko.1.3.    Imigaqo yemo yentlekele kazwelonke efezekisa izibhengezo ezenziwe nguMongameli, ipapashwe kwiphepha-ndaba lombuso ngoLwesihlanu, umhla we-18 kweyoMsintsi 2020. Le migaqo mitsha inyenyisa imiqathango ethile ebifezekiswe ukususela kweyoKwindla yowama-2020 ukuthintela ukunwenwa kwale ntsholongwane. Phakathi kokunye, iquka, inani labantu abavumelekileyo kwiindibano zasesidlangalaleni, kwimisitho nemingcwabo, kwakunye nokuvulwa kwemida yokuhamba ngaphakathi kwilizwekazi i-Afrika nakwihlabathi, eza kuqala ukusebenza ukususela ngomhla woku-1 kweyeDwarha 2020. 1.4.    IKhabhinethi ikhuthaza olunye uthetha-thethwano kunye neenkokheli zemveli ukushukuxa imiba emalunga nokuya esuthwini kunye nemisebenzi yolwaluko, nesathintelweyo ngeli xesha leNqanaba loku-1 lesiLumkiso. Ulwazi oluthe vetshe malunga nemimiselo eshicilelwe kwiphepha-ndaba lombuso iyafumaneka kwiwebhusayithi karhulumente (www.gov.za).1.5.    IKhabhinethi ibongoza bonke abantu baseMzantsi Afrika ukuba baqhubeke nokuthobela iinkqubo zezempilo ye-COVID-19 ezifana nokungasondelelani, ukunxitywa kwezigqubuthelo-buso esidlangalaleni nokuhlanjwa rhoqo kwezandla ngamanzi nesepha okanye kusetyenziswa isibulala-ntsholongwane esine-alkhoholi kuso ezandleni.1.6.    IKhabhinethi ikwakhuthaza uluntu ukuba lukhuphele kwiselula yalo i-app   ebizwa ngokuba yi-COVID Alert ku-Apple App Store okanye ku-Google Play Store. Le app – nengahlawulwayo kuzo zonke iinkampani zeselula kwaye ingakhutshelwa nokuba awunayo idatha – iza kuphucula ukulandelwa komkhondo ngokwazisa abasebenzisi  ukuba bebedibene nomnye umntu oyisebenzisayo ebefumaniseke ukuba une-COVID-19 kwiintsuku ezili-14 ezidlulileyo. Le app ayizithathi iinkcukacha zomntu, kwaye ayiyichazi nendawo umntu akuyo.2.    Ubundlobongela obubhekiselwe kwisini nokubulawa kwamanina (i-GBVF)2.1.    IKhabhinethi izimisele ekulweni isibetho sobundlobongela obubhekiselwe kwisini nokubulawa kwamanina (i-GBVF) ngokuthi iqinise iziseko zamacandelo ezokhuseleko; inkqubo-sikhokelo yezomthetho; ukubonelela ngenkxaso yasengqondweni neyezentlalo kunye neenkqubo zokuxhasa ezingaphakathi eluntwini. 2.2.    Ngenxa yeenkcukacha ezifumaneke kwiNkonzo yaMapolisa yaseMzantsi Afrika (i-SAPS), urhulumente ulusizi ukufumanisa ukuba kukho iindawo ezingama-30 apho i-GBVF ibalasele khona kwilizwe jikelele. IKhabhinethi iluqinisekisile uluntu oluchaphazelekileyo ukuba ngokusebenzisana namapolisa, amanyathelo ongenelelo aya kuqiniswa ukuqinisekisa ngokhuselo nokhuseleko lwamanina nabantwana. 2.3.    IKhabhinethi iwamkele futhi iyawuvuyela  kananjalo umnikelo wezigidi ezingama-50 eerandi ovela e-United Kingdom nozakwandisa iinzame eziqhubekayo ze-Solidarity Fund ukulwa nentshabalalo yezoqoqosho ebangelwe ngubhubhane we-COVID-19. Le ngxowa-mali iza kujolisa kwiiprojekthi ezixhasa zikhuthaze amanina.2.4.    IKhabhinethi kwakhona ikwavakalise inkxalabo ngeengxelo eziphazamisayo zezehlo zokushishina ngabantu ezibandakanya amanina nabantwana kweli lizwe. Amapolisa alandela ekwaphanda onke amatyala abikiweyo anxulumene nokushishina ngabantu neziyobisi.2.5.    IKhabhinethi ibongoza uluntu ukuba lulubike emapoliseni ngoko nangoko olu lwaphulo-mthetho lukhohlakele kangaka endaweni yokusebenzisa amaqonga ezonxibelelwano, into leyo eyenza ukuba kube nzima ukuba abezonyanzeliso-mthetho bakwazi ukuhlangabezana noko ngokukhawuleza nangokwaneleyo. Uluntu luyalunyukiswa kwakhona ukuba maluyeke ukuhambisa iindaba zobuxoki, okunokudala ukuphaphazela okungafunekiyo, ukuvusa ukuchukumiseka nokuphembelela ubundlobongela kuluntu lwethu.2.6.    Nabani na onolwazi makaqhagamshelane ne-SAPS kwinombolo yokuNqanda uLwaphulo-mthetho (i-Crime Stop) kwa-08600 10111 okanye usebenzise i-MySAPS Application yasimahla, enokukhutshelwa kuyo nayiphi na iPhone okanye i-smartphone.3.    Ukutshatyalaliswa nobusela beziseko ezingundoqo zoluntu 3.1.    IKhabhinethi iyakwamkela ukubanjwa kwakutsha nje kwabarhanelwa ababandakanyeka kubusela bokuba iintambo zobhedu (i-copper) neentambo zokunikezela imiyalelo koololiwe eRhawutini naseKapa. Amapolisa kwakhona asebenze ngokukhawuleza ekubambeni abantu ababandakanyeka ekutshabalaliseni isitalato esikhulu eMsinga, KwaZulu-Natala.3.2.    IKhabhinethi iyayincoma impumelelo enkulu eyenziwe ngamapolisa kubusela nokutshatyalaliswa kweziseko ezingundoqo zoololiwe; ulwaphulo-mthetho olubi noluthe kwezinye iimeko lwakhokelela ekuswelekeni kwabantu abamsulwa ngenxa yokungquzulana koololiwe. 3.3.    Iziseko ezingundoqo zoluntu zihleli zisisiseko sokuvuselela uqoqosho lwethu. Zihleli ziyinxalenye ebaluleke kakhulu kwiphulo lethu lokukhulisa uqoqosho nokudala imisebenzi edingeka kakhulu. IKhabhinethi imema bonke abemi boMzantsi Afrika ukuba bazibike emapoliseni ezi zenzo zolwaphulo-mthetho. 4.    Inkonzo ye-intanethi ye-Arhente yoKhuseleko loLuntu yaseMzantsi Afrika (i-SASSA) 4.1.    IKhabhinethi iyakwamkelwa ukundululwa kwenkqubo yesango lokufaka izicelo zesibonelelo kwi-intanethi ngu-SASSA, evumela ukuba izicelo zifakwe kule webhusayithi https://services.sassa.gov.za. Eli sango – liza kuqala ngokuthi lilingwe kwiNkxaso yaBantwana, kuBantu abaDala kunye nezibonelelo zokuba nguMlondolozi woMntwana – liza kongela abo bafaka izicelo iindleko zemali yokukhwela kunye nembulaleko yokuma kwimingcelele emide.4.2.    IKhabhinethi ikhuthaza ukuba abafaki-zicelo abatsha ukuba basebenzise le nkonzo yokuzinceda njengokuba inceda ukushenxisa umngcipheko onokwenzeka wokosulelwa yi-COVID-19 kwiindawo zikawonke-wonke ezixineneyo.5.    INdibano yoNyaka yeZizwe eziManyeneyo (i-UNGA)5.1.    UMongameli uRamaphosa uthathe inxaxheba kwiNgxoxo-mpikiswano ye-UNGA ebibanjwe kusetyenziswa unxibelelwano lwevidiyo  yeSeshoni yama-75 ye-UNGA ngoLwesibini, umhla wama-22 kweyoMsintsi 2020 phantsi komxholo othi: “IKamva esiliFunayo, i-UN esiyiDingayo: ukuQinisekisa kwakhona isiBophelelo sethu ngokuDibeneyo seNtatho-nxaxheba ngaMazwe amaNinzi” (“The Future We Want, the UN We Need: Reaffirming our Collective Commitment to Multilateralism”).5.2.    IKhabhinethi ikhuthaza ukuba esi sikhumbuzo sonyaka sisetyenziswe njengethuba lokufezekisa iinguqu ezidingeka kakhulu kwiBhunga loKhuselo leZizwe eziManyeneyo (i-UNSC) ukubonakalisa imbonakalo yobunyani bexesha langoku ehlabathini.5.3.    UMzantsi Afrika uza kongamela i-UNSC isihlandlo sesibini kweyoMnga 2020 njengoko ugqibezela ikota yawo yesithathu njengelungu elonyuliweyo le-UNSC.6.    INtlanganiso yabaPhathiswa engoRhwebo noTyalo-mali laMazwe e-G20 6.1.    IKhabhinethi izamkele iziphumo zeNtlanganiso yabaPhathiswa engoRhwebo noTyalo-mali laMazwe e-G20 ebisingathwe kusetyenziswa unxibelelwano lwevidiyo yi-Saudi Arabia ngoLwesibini, umhla wama-22 kweyoMsintsi 2020. Le ntlanganiso ibidibanise abaPhathiswa bezoRhwebo abasuka kumazwe anoqoqosho olungundoqo, aquka i-Melika, i-China, i-Japani, i-Indiya, i-Brazili neJamani. UMzantsi Afrika ubumelwe nguMphathiswa wezoRhwebo, uShishino noKhuphiswano u-Ebrahim Patel. 6.2.    Kwingxelo yayo, le ntlanganiso icacise ukubaluleka kokwahluka koqoqosho, okubeka isiseko senkxaso yokwakha  amandla emveliso yeli lizwe kumacandelo angundoqo, aquka elamachiza nelokutya. 6.3.    Le ntlanganiso kwakhona ikwaxhasa amanyathelo okukhuthaza ukuxhotyiswa kwamanina kwezoqoqosho namashishini asakhulayo, amancinci naphakathi futhi iyiqonda imingcipheko yorhwebo olungekho mthethweni.7.    INtlanganiso yeBhunga labaPhathiswa yoMbutho we-Afrika eseMazantsi ongaHlawulisani Rhafu yoRhwebo (i-SACU)7.1.    IKhabhinethi izamkele iziphumo zeNtlanganiso yeBhunga labaPhathiswa ye-SACU ebibanjwe ngoMvulo, umhla wama-21 kweyoMsintsi 2020. AbaPhathiswa bezeZimali noRhwebo baseNamibia, baseBotswana, bas-Eswatini, base-Lesotho naseMzantsi Afrika bebeyizimasile le ntlanganiso, nebichotshelwe nguMphathiswa wezeZimali uTito Mboweni waza uMzantsi Afrika wamelwa nguMphathiswa uPatel.7.2.    Ibhunga liyithathele ingqalelo indima ye-SACU phantsi komxholo wesiVumelwano esitsha esiKhululekileyo soRhwebo seLizwekazi i-Afrika. Ibhunga ligqibe kwelokuba umsebenzi walo wexesha elizayo webhunga uza kugxila ekwakheni nasekuphuhliseni amazwe e-SACU ukuba abe ngumbindi owomeleleyo nangaphezulu kwezokuvelisa nobuchule onokubonelela ngempahla neenkonzo kwilizwekazi jikelele.    B.   Izigqibo zeKhabhinethi 1.    IKhomishini kaMongameli ngeNgxelo yeNguquko yeSine engokuGuqukela kubuChwepheshe (i-PC4IR) 1.1.    IKhabhinethi ikwamkele ukushicilelwa kweNgxelo ye-PC4IR kwiPhepha-ndaba loMbuso. Le ngxelo yenza iziphakamiso ezivuselela iminqweno yoshishino yeli lizwe kunye nokuphucula ukukhuphisana kwethu kwezoqoqosho nehlabathi jikelele nakwilizwekazi k ukuze kukhuthazwe uhlumo oludibeneyo. 1.2.    Obona buchule bungundoqo kwisiCwangciso-Qhinga se-PC4IR buquka ukhuphiswano kwezoqoqosho, ukusabela kwimiceli-mngeni yokuhanjiswa kweenkonzo, utyalo-mali ngokuxhotyiswa kwabantu nokusabela kwi-COVID-19.1.3.    Oku kufezekisa iNtetho kaMongameli engoBume beSizwe yowama-2018, eyanikezela umyalelo wokuba iKhomishini yeNguquko yoShishino yeDijithali iza kusabela kwinkqubela phambili yezobuchwepheshe kwaye iqinisekise impumelelo yesizwe.2.    IPhulo leNyanga yezoThutho yowama-20202.1.    IKhabhinethi iyamkele inkqubo yephulo leNyanga yezoThutho yoweDwarha 2020 phantsi komxholo othi: “Sikunye siXongxa iNgomso lezoThutho”. Ngowama-2005 iKhabhinethi yamkela ukuba inyanga yeDwarha ibekelwe bucala ukukhulisa ulwazi ngezothutho njengomnye wonobangela wezoqoqosho obaluleke kakhulu.2.2.    Eyalo nyaka inkqubo iza kugxila kwiindawo ezintathu ezizezi (1) uphuhliso lwecandelo lwezothutho, ekuvulweni ngokutsha koqoqosho ngokujongene ne-COVID-19; (2) ukhuseleko kuzo zonke iintlobo zezothutho, kunye (3) nenguqu, ukuxhotyiswa nokwenza ishishini leeteksi libe sesikweni.2.3.    Le nkqubo ibude bungangenyanga yesizwe iza kugxila kumacandelo ahlukeneyo oshishino lwezothutho. Iza kuqukunjelwa ngokubanjwa kwe-Teksi Lekgotla yeSizwe ekupheleni kweyeDwarha 2020, neza kudibanisa amagalelo avela kwiTeksi Makgotla yamaPhondo.C.   Imithetho eyilwayo 1.    UMthetho-siHlomelo oYilwayo wowama-2020 weeNkonzo zezoLuleko 1.1.    IKhabhinethi ikwamkele ukungeniswa koMthetho-siHlomelo oYilwayo weeNkonzo zezoLuleko wama-2020 ePalamente. Ezi zihlomelo ikakhulu kukuphendula kwisigwebo seNkundla yoMgaqo-siseko esawiswa kwiSigwebo sikaPhaahla ngomhla somhla wesi-3 kuCanzibe 2019.1.2.    Ezi zihlomelo ziqinisa ilungelo lokuxoxwa kwetyala ngokungenamkhethe njengoko kulindelekile kwiCandelo 35(3)(n) loMgaqo-siseko weRiphabhliki yoMzantsi Afrika wowe-1996 xa kusetyenziswa iCandelo 136(1) loMthetho weeNkonzo zezoLuleko, wowe-1998 (uMthetho onguNombl 111 wowe-1998).2.    UMthetho-siHlomelo oYilwayo wowama-2020 weNkonzo zaMapolisa oMzantsi Afrika (i-SAPS) 2.1.    IKhabhinethi ikwamkele ukushicilelwa kwalo Mthetho uYilwayo kwiPhepha-ndaba loMbuso ukuze uluntu luhlomle. Lo Mthetho uYilwayo ulungise uMthetho we-SAPS, wowe-1995 (uMthetho onguNombl 68 wowe-1995), ukuwenza uhambelane noMgaqo-siseko weRiphabhliki yoMzantsi Afrika wowe-1996 nokuqinisekisa ubupolisa obulungileyo.2.2.    Ibonelela, phakathi kwezinye, inkqubo-sikhokelo yezomthetho kulawulo lweenkonzo zezobupolisa nokusekwa kwamaqonga obummelwane asekuhlaleni. Lo Mthetho uYilwayo ukwathathele ingqalelo iziphakamiso ezaziphuma kwiKhomishini yoPhando yaseMarikana eyayikhokelwa yiJaji edla umhlala-phantsi u-Ian Farlam. D.    Imisitho ezayo1.    USuku lwaMafa 1.1.    USuku lwaMafa lubhiyozelwa namhlanje, umhla wama-24 kweyoMsintsi 2020 phantsi komxholo weNyanga yaMafa: “UkuBhiyozela ubuNcwane baBantu abaSaphilayo boMzantsi Afrika”. UMongameli Ramaphosa uza kwenza intetho eza kukhutshwa kumabonakude ebhekisa kwisizwe.1.2.    Abantu boMzantsi Afrika bayakhuthazwa ukuba basebenzise iNyanga yaMafa ukubhiyozela ubutyebi benkcubeko yethu namafa, baze bazibandakanye kwimisebenzi yokwakha isizwe nentlalo-ntle. UMongameli Ramaphosa ukhuthaze abantu baseMzantsi Afrika ukuba bazibandakanye nesenzo sembalasane kwihlabathi jikelele bangenelele kumngeni womdaniso i-Jerusalema ngolu Suku lwaMafa.1.3.    IKhabhinethi iyibulele indlela u-Master KG (nozelwe enguKgaogelo Moagi) abonakalise ngayo ubuchule bakhe ngokuvelisa ingoma eyaziwa ngokuba nguJerusalema, ingoma eyindumasi eyazisa imvumi nombhali wengoma onguNomcebo Zikode. IKhabhinethi iyababulela ngokuzisa ngaphambili ubugcisa besakhono somculo nesiphiwo seli lizwe, kule ngoma ethe yaba yahlokomisa ihlabathi liphela. BangooNozakuzaku bethu bezobuGcisa neNkcubeko abasesikweni kwiHlabathi.  E.    Imiyalezo1.    Amazwi ovelwanoIKhabhinethi ithumele amazwi ovelwano kusapho nabahlobo be:1.1.    gqala lomcuphi, u-Lieutenant-Colonel Charl Kinnear, obulewe ngaphandle kwekhaya lakhe eliseBishop Lavis eKapa. Wanikezela iminyaka engamashumi amathathu yobomi bakhe kwi-SAPS kwaye ebephanda amatyala ahleliweyo kweli lizwe.1.2.    USajini Thabile Mapoma, obulewe ngokumasikizi eKhayelitsha eNtshona Koloni.1.3.    Ilungu leBhunga lesiGqeba lebhola yoMboxo yaseMzantsi Afrika (i-SA Rugby), uMnu Monde Tabata, ominyaka ingama-60. UMnu Tabata ebenentumekelelo malunga nekamva lebhola yomboxo ebandakanya wonke umntu  nenempumelelo eMzantsi Afrika.1.4.    UMfundisi Emmanuel Motolla we-Zion Christian Church (i-ZCC). IKhabhinethi kwakhona ikwadlulisela uvelwano olunzulu kumalungu ase-ZCC kwaye iwanqwenela amandla nokomelela ngeli xesha linzima kangaka.F.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo1.    I-Arhente yezeMali yamaShishini amaNcinci (i-sefa):a.    UMnu Mxolisi Dalukhanyo Matshamba njengeGosa eliyiNtloko yesiGqeba soLawulo (i-CEO);b.    UNks Sedzani Mudau (uMlawuli ongeloLungu lesiGqeba kwiBhodi ye-sefa);c.    UNks Ziyanda Buthelezi-Ngcobo (uMlawuli ongeloLungu lesiGqeba kwiBhodi ye-sefa); kunye d.    noNks Hilda-Marie Tsoadi (ummeli weQumrhu loPhuhliso lwezoShishino (i-IDC) kwiBhodi ye-sefa). 2.    I-Arhente yoPhuhliso lwamaShishini amaNcinci (i-Seda):a.    UGq Joy Ndlovu njengoSihlalo weBhodi ye-Seda; kunyeb.    noGq Stella Bvuma (uMlawuli ongeloLungu lesiGqeba kwiBhodi ye-Seda). 3.    Ukwandiswa kwesivumelwano sengqesho yexesha elimisiweyo sikaMnu Ian van Niekerk njengeGosa eliyiNtloko kwezeZimali (i-CFO) ye-Broadband Infraco.4.    UMnu Molatlhegi Khunou Kgauwe njenge-CFO ye-Arhente yobuChwepheshe boLwazi loMbuso. 5.    UNks Marelize Potgieter njengoSekela Mlawuli Jikelele (u-DDG): weeNkonzo zezoLawulo lweNkundla kwi-Ofisi yeJaji eyiNtloko. 6.    UMnu Brightboy Nhlakanipho Nkontwana njengo-DDG: uThetha-thethwano, uBudlelwane bezabaSebenzi neMivuzo kwiSebe leeNkonzo zikaRhulumente nezoLawulo Imibuzo: Nksz Phumla Williams – isiThethi seKhabhinethi Iselula: 083 501 0139"
"Ingxelo yeNtlanganiso yeKhabhinethi ebibanjwe kusetyenziswa unxibelelwano lwevidiyo ngoLwesithathu, mhla wama-21 kweyeDwarha 2020",22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/xh/speeches/statement-virtual-cabinet-meeting-wednesday-21-october-2020-22-oct-2020-0000,"A. Imiba enguNdaba-mlonyeni1. Uqoqosho1.1. IsiCwangciso soKwakhiwa ngokutsha nokuVuselelwa koQoqosho esibekwe nguMongameli Cyril Ramaphosa kwiNtlangano eDibeneyo ebibanjwe ngoLwesine, mhla we-15 kweyeDwarha 2020, sifuna ukuba onke amacandelo asebenze nzima kwaye asebenzisane ukuzinzisa uqoqosho lwethu.1.2. Esi sicwangciso songeza phezu kwento ekuvunyelwana ngayo ngabo basebenzisanayo ekuhlaleni – urhulumente, ezomsebenzi, ushishino kunye namaqela oluntu – kwiingxoxo ezinzulu nezintsokothileyo ebeziqhutywa kwezi nyanga zimbalwa zigqithileyo.1.3. Kukho iindawo ezine ezingundoqo ezisisiseko sesi sicwangciso sokuvuselela, eyokuqala kukuqaliswa okukhulu kweziseko zophuhliso. Eyesibini indawo engundoqo kukwandisa umthamo wokwenziwa kwamandla ombane ngethuba urhulumente ekhawulezisa ukuphunyezwa kweSicwangciso esiDityanisiweyo seziBonelelo. Eyesithathu indawo engundoqo kukuvuselela ingqesho ukudala imisebenzi nokuxhasa iindlela zokuziphilisa. Indawo yesine igxila ekuphuhleni kwezoshishino apho urhulumente aza kuxhasa khona ukukhula kweemveliso zalapha ekhaya futhi enze ukuba iimveliso zeli ezithunyelwa kwamanye amazwe zibe semgangathweni.1.4. Ezi ndawo zingundoqo zichongiweyo ziza kuba negalelo kukuzithemba nasekubekeni uMzantsi Afrika endleleni entsha yotyalo-mali nokukhula koqoqosho emva kwentshabalalo ebangelwe ngubhubhane weSifo seNtsholongwane i-Corona (i-COVID-19).1.5. Ukuqinisekisa ukuba ulawulo lokuphunyezwa kwesi sicwangciso, iKhabhinethi iphumeze ukwakhiwa kweBhunga leSizwe lokuVuselelwa koQoqosho. Eli bhunga liza konganyelwa nguMongameli, kwaye liquka uSekela-Mongameli, uMphathiswa kuBongameli nabo bonke abaPhathiswa abakwiQela lezoQoqosho. Eli bhunga liza kudibana kanye ngenyanga ukongamela ukuphunyezwa kwesicwangciso sokwakhiwa ngokutsha nokuvuselelwa koqoqosho kunye nokujongana nabo basebenzisana nabo kuPhuhliso loQoqosho lweSizwe kunye neBhunga lezeMisebenzi.2. Imo yentlekele kazwelonke2.1. Ukwandiswa kweMo yeNtlekele kaZwelonke ukuya kutsho kwi-15 kweyeNkanga 2020, ngokoMthetho woLawulo lweNtlekele, wama-2002 (uMthetho 57 wama-2002), kuza kwenza ukuba urhulumente akwazi ukucutha nangakumbi ukusasazeka kwentsholongwane.2.2 .Nangona uMzantsi Afrika ubone ukwehla okukhulu ekosulelekeni nasekusasazekeni kwe-COVID-19 kwezi nyanga zidlulileyo, le ntsholongwana isekhona phakathi kwethu.2.3. Ngelixa ilizwe liziqhelanisa nale ‘mpilo intsha’ yokuhlala nale COVID-19 kunye namathuba okuba ingaphinda ibuye kwakhona, iKhabhinethi kwakhona ikhuthaza bonke abemi boMzantsi Afrika ukuba baqhubeke nokulandela imithetho yokuziphatha yezempilo yokunxiba izigqubuthelo-buso, ukungasondelelani kwabantu esidlangalaleni kunye nokuhlamba izandla rhoqo ngamanzi nesepha okanye ukusebenzisa isibulala-ntsholongwane esine-alkhoholi. Zezi kuphela iindlela zokuthintela ukosuleleka ezikhoyo esingazikhusela ngazo thina, iintsapho zethu nabo sibathandayo ekosulelweni yi-COVID-19.2.4. IKhabhinethi inqwenelela bonke abo bosulelelweyo yile ntsholongwane, kuquka uMphathiswa wezeMpilo, uGqr. Zweli Mkhize nenkosikazi yakhe, uGqr May Mkhize, impilo ekhawulezileyo.2.5. IKhabhinethi kwwakhona inqwenela ukubulela bonke oonompilo ebebesebenza ngeli xesha ngokuzibophelela nokuzinikela kwabo okukhokelele ekonyukeni kwamazinga elizwe abo bathe bayoyisayo i-COVID-19 aya kutsho ngaphaya kwe-90% nokugcina izinga lethu lokusweleka likumyinge we-2.6%.3. Ukugxila kukhuseleko lwasemaphandleni3.1 .IKhabhinethi iwuxhasa ngokupheleleyo umsebenzi wamapolisa ethu oMzantsi Afrika wokubamba bonke abo bophula umthetho ngeendlela ezimasikizi eziquka ukubulawa nokonzakaliswa kwamafama nabasebenzi basezifama kwilizwe liphela. Uluntu lwasezifama luyinxalenye yoqoqosho lwethu, kwaye ulwaphulo-mthetho ezifama alubeki emngciphekweni ukhuseleko lweziqu zamafama nabasebenzi basezifama nje kuphela, kodwa lubeka ukhuseleko lokutya lwelizwe.3.2. Urhulumente ukhawulezisa ukuphunyezwa kweCebo loKhuseleko lwaseMaphandleni elihlaziyiweyo ukuphendula kwizidingo zokhuseleko zabo bahlala emaphandleni nokuxhasa uphuhliso loqoqosho lwasekuhlaleni.3.3. IKhabhinethi ibongoza isizwe ukuba sincedise iNkonzo yamaPolisa oMzantsi Afrika (i-SAPS) ekulweni nolwaphulo-mthetho ngokuzibandakanya namaqonga amapolisa oluntu nokuba umntu axele ulwaphulo-mthetho kwisitishi samapolisa esikufuphi naye, ukutsalela inombolo yasimahla ye-Crime Stop engu-08600 10111 okanye ukuthumela umyalezo oyimfihlo kwiNombolo ye-SMS ye-Crime Line engu-32211 okanye ukusebenzisa i-App ka-MySAPS –yasimahla, yokuchaza ulwaphulo-mthetho efumaneka kuzo zonke iiselula ezikwaziyo ukuba ne-App – ukuxela ulwaphulo-mthetho ngokufihlakeleyo.3.4. Kufuneka sisebenzisane ukuluncothula neengcambu ulwaphulo-mthetho kwiindawo esihlala kuzo nokwenza ilizwe lethu libe yindawo ekhuseleke nangakumbi kumntu wonke.4. Ukulwa norhwaphilizo4.1. IKhabhinethi iyakwamkela ukubanjwa kwabantu ekutyholwa ngokuba babandakanyeka kumatyala ohlukeneyo orhwaphilizo, ubuqhetseba, ukufihlwa kwemali ezuzwe ngokungekho mthethweni kunye nobusela. La matyala aquka, phakathi kwamanye, lawo anento yokwenza nokwebiwa kwemali kwiingxowa-mali zokuncedisana noluntu ngexesha le-COVID-19, ukuthengwa ngobuqhetseba kwezixhobo zokuzikhusela kwi-COVID-19, ihlazo elinento yokwenza neprojekthi yezindlu ye-asbestos kunye nokusilela ukuchaza okanye ukungachazi ngokupheleleyo kwiNkonzo yeNgeniso yoMzantsi Afrika. IKhabhinethi izithathela ingqalelo ngokupheleleyo kwaye iyazixhasa zonke iinzame zokubuyisa iimali zoluntu ezikubo bonke abo babandakanyeka kwezi zenzo zobuqhetseba.4.2. Oku kubanjwa kusandula ukwenzeka kwabantu bubungqina bokuba akakho umntu ongaphezu komthetho kwaye kubonisa ukuzibophelela kukarhulumente ekuphenduliseni abo baqhubeka nokwaphula umthetho ngokuphanga abemi boMzantsi Afrika abahlelelekileyo uNcedo lukarhulumente abaludinga ngokwenene.4.3. IKhabhinethi ibongoza uluntu ukuba ludlale indima yalo ngokuchaza abo bophula umthetho ngolu hlobo kwii-arhente zonyanzeliso-mthetho okanye ngokutsalela inombolo ye--Hotline yasiMahla yeSizwe yokuLwa ubuQhophololo engu-0800 701 701.5. Ubundlobongela obusekelwe kwisini nokubulalwa kwamanina (i-GBVF)5.1 Isibetho se-GBVF kunye nokuxhatshazwa kwabantwana, izinto uMongameli Ramaphosa azigxekileyo awathi ngubhubhane wesibini emva kwe-COVID-19, ziseyimbandezelo kwiindawo esihlala kuzo kwaye kufuneka senze konke okusemandleni ethu ukuba sizitshabalalise. UMqulu waMalungelo oLuntu okuMgaqo-siseko weRiphablikhi yoMzantsi Afrika wowe-1996 uchaza ngokukodwa ukuba wonke umntwana unelungelo lokukhuseleka ekuphathweni kakubi, ukungahoywa, ukuxhatshazwa okanye ukuthotywa isidima.5.2 IKhabhinethi ibongoza bonke abemi boMzantsi Afrika ukuba basebenzisane nee-arhente zethu zonyanzeliso-mthetho ekuqinisekiseni ukuba onke amaqela asesichengeni – ingakumbia abantu abadala, amanina kunye nabantwana – bakhuselekile kubundlobongela kunye nokuhlukunyezwa.5.3 Ityala lakutsha nje lamantombazana (angamawele) aneminyaka esibhozo aseMpumalanga, ekutyholwa ngelithi axhatshazwe ngutata wawo, lothusa kwaye lixhalabisa kakhulu. Omnye wala mantombazana uchaze esi sehlo kutitshala wakhe esikolweni kwaye siyayincoma indlela esithe sasabela ngayo isikolo ethe yakhokelela ekubanjweni komrhanelwa. Njengelizwe elithobela umthetho nelithanda uxolo, kumelwe ukuba sonke sibumbane silukhuze ulwaphulo-mthetho olumasikizi ngolu hlobo ngendelelo elufaneleyo.6. Inkululeko yoonondaba6.1 Isikhumbuzo sama-43 senkululeko yoonondaba, esaziwa ngokuba yi-Black Wednesday eMzantsi Afrika, sibhiyozelwe ngoMvulo, umhla we-19 kweyeDwarha 2020. Olu suku lusikhumbuza ngokubaluleka kwenkululeko yokwazi ukuthetha ngokukhululekileyo ekumqulu wamalungelo oluntu, equka inkululeko yoonondaba njengabahlali ababalulekileyo, kwintando yesininzi ekumgaqo-siseko wethu.6.2. USuku lweNkululeko yooNondaba luphawula ukuvalwa umlomo kwamaphepha-ndaba amaninzi nokubanjwa kwabahleli bawo ngomhla we-19 kweyeDwarha 1977 ngamapolisa karhulumente wengcinezelo, ngokubhenca inkohlakalo eyenziwa ngumbuso wengcinezelo. Oonondaba basaqhubeka nokudlala indima ebalulekileyo ekonwabiseni, ekufundiseni nasekwaziseni uluntu, kwakunye nasekucaciseni zonke iinkalo zobomi bethu basekuhlaleni nobezopolitiko.6.3. Oonondaba baseyinxalenye ebalulekileyo yokuqinisa intando yesininzi yethu kunye nokukhuthaza amalungelo abemi beli akumgaqo-siseko. Inkululeko yokwenza imisebenzi yabo iza noxanduva lokuqinisekisa ukuba banika ingxelo ngendlela engenamkhethe nengathathi cala ngalo lonke ixesha.6.4. IKhabhinethi inika imbeko kubo bonke oonondaba abaphulukene nobomi babo ngeli xesha linzima le-COVID-19, kwaye izibophelela ekuhlonipheni nasekuxhaseni inkululeko yokuthetha ngokukhululekileyo, kuquka inkululeko yoonondaba kwilizwe lethu.7.  Iimviwo zokuphela konyaka7.1. IKhabhinethi inqwenelela abafundi beMatriki abasisigidi esi-1.058 699 (abasisigidi esinye esinamashumi amahlanu anesibhozo amawaka anamakhulu mathandathu anamashumi alithoba anethoba) impumelelo ngethuba belungiselela ukubhala iimviwo zabo zokuphela konyaka eziza kuqala ngomhla wesi-5 kweyeNkanga 2020 zize ziphele ngomhla we-15 kweyoMnga 2020. Kulo nyaka iSebe leMfundo eSisiseko liza kuba nelona nani liphezulu labafundi beMatriki abaza kubhala iimviwo zabo zokuphela konyaka.7.2 Emva kokuphazamiseka konyaka wemfundo ngenxa ye-COVID-19, iKhabhinethi icela bonke abazali nabo bakhathalela abantwana ukuba baxhase abantwana babo ngeli xesha libalulekileyo. Iklasi yematriki yowama-2020 iyakhuthazwa ukuba isebenzise imithombo yolwazi eyinikwe ngurhulumente ngephulo le-Woza Matrics 2020 Catch-Up (wozamatrics.co.za kunye ne #Wozamatrics) ukulungiselela iimviwo seSiqinisekiso esiPhezulu seSizwe.B. Izigqibo zeKhabhinethi1. Inkxaso kwishishini le-ferrochrome lasekhaya1.1. IKhabhinethi iphumeze inani lamangenelelo okuxhasa ukuveliswa kwe-ferrochrome kwalapha ekhaya kunye necandelo layo le-chrome. La mangenelelo aquka ukwaziswa kwesindululo sokuba kuhlawulwe irhafu kwi-chrome ore ethunyelwa kwamanye amazwe, ukusetyenziswa kobuchwepheshe obonga amandla ombane koomatshini bokunyibilikisa isinyithi, kunye nokwamkelwa kokusetyenziswa kobuchwepheshe bokuzibandakanya kunye nokuzenzela.1.2. Icandelo le-ferrochrome kweli lelona likhulu ehlabathini elivelisa i-ferrochrome kwaye lilo lodwa elivelisa isinyithi. Lelona likhulu elinika ishishini lezezithuthi isinyithi. La mangenelelo andululweyo adityaniswe liqela eliceliweyo elenziwe ngala masebe: eleMithombo yeZimbiwa naMandla oMbane, eloShishino, amaShishini noKhuphiswano, amaShishini kaRhulumente nelikaNondyebo weSizwe.2. UMgaqo-nkqubo weSizwe woLutsha (i-NYP): 2020-20302.1. IKhabhinethi iphumeze uMgaqo-nkqubo weLizwe woLutsha wesithathu ohlaziyiweyo: 2020-2030, ongumgaqo-kqubo osebenza kumacandelo amaninzi owaveliswa ngabamele bamasebe karhulumente, abo basebenzisanayo ekuhlaleni, amaziko emfundo ephakamileyo kunye namaqela ezoshishino. Ithatha indawo yoMgaqo-nkqubo weSizwe woLutsha 2015-2020 oza kuphelelwa ekupheleni kweyoMnga 2020.2.2. Lo mgaqo-nkqubo uza nezi zinto zintlanu zibalulekileyo: (1) imfundo esemgangathweni, izakhono namathuba esibini; (2) inguqu kuqoqosho, ukurhweba kunye nokuveliswa kwemisebenzi; (3) ukukhuthazwa kwempilo yomzimba neyengqondo, kuquka i-COVID-19; (4) ubumbano ekuhlaleni kunye nokwakhiwa kwesizwe;  (5) neendlela ezisebenzayo zokuphuhliswa kolutsha nezizisa izisombululo.3. IsiCwangciso seSizwe sokuThabatha amanyathelo ngemiba yaBantwana (i-NPAC) 2019 ukuya kowama-20243.1. IKhabhinethi ivume isiCwangciso sesi-4 seSizwe sokuThabatha amanyathelo ngemiba yaBantwana, esiphumeza izibophelelo ze-Ngqungquthela yeZizwe eziManyeneyo ezingamaLungelo oMntwana kunye noMqulu we-Afrika ongamaLungelo neNtlalontle yoMntwana.3.2. Esi sicwangciso seminyaka emihlanu sondlala izinto ezibalulekileyo neendlela zokuziphumeza ukukhusela nokuqinisa amalungelo abantwana. Esi sicwangciso sihambisana neSikhokelo seQhinga lokuSebenza seSiqingatha soNyaka esichaza amanyathelo aza kuthatyathwa ngurhulumente nezinto ekujoliswe ekubeni ziphunyezwe ngexesha ekonyulwe ngalo. Ziza kuzalisekiswa ndawonye namaqela asekuhlaleni.3.3. I-NPCA iza kusebenza njengesikhokelo ukubonelela iingxelo zenkqubela yesizwekwiiKomiti yase-Afrika yeeNgcali ngamaLungelo neNtlalontle yoMntwana kunye neKomiti yeZizwe eziManyeneyo engamaLungelo omNtwana.4. Ukuphunyezwa kovavanyo loMthetho waBantu abaDala wama-20064.1. IKhabhinethi ivume ingxelo yovavanyo eyayenziwe ngokuphunyezwa koMthetho waBantu abaDala, wama-2006 (uMthetho 23 wama-2006). Ezi zindululo zicetyiswayo ezingokuphucula ukulandelwa kwemiyalelo zoMthetho waBantu abaDala wama-2006 sele kwabelene ngazo nesebe elichaphazelekayo.4.2. Le ngxelo iyafumaneka kwiwebhusayithi yeSebe loCwangciso, ukoNgamelo noVavanyo (www.dpme.gov.za).5. UMlawuli-jikelele (u-DG) woMbutho woRhwebo weHlabathi (i-WTO)5.1. IKhabhinethi iyabuxhasa ubugqatswa buka Gqr. Ngozi Okonjo-Iweala njengo-DG woMbutho woRhwebo weHlabathi (i-WTO). Wayekhe waba nguMphathiswa wezeziMali e-Nigeria noMlawuli oyiNtloko weBhanki yeHlabathi. Ubugqatswa bakhe bukwaxhaswe nangabaphathiswa boRhwebo base-Afrika obuchotshelwe ngu Mphathiswa u-Ebrahim Patel.IKhabhinethi imnqwenelela konke okuhle u-Gqr. Ngozi Okonjo-Iweala kwaye inethemba le-WTO ebeka uphuhliso embindini wenjongo yayo nenikela ekuvuselelweni ngokutsha kwezoqoqoqsho emva kwe-COVID-19. Ukuba uyaphumelela kwisigaba esilandelayo senkqubo ye-WTO, uza kuba ngumAfrika wokuqala olibhinqa owonyulelwa kwesi sikhundla se-WTO DG.C. Imiyalezo1. Uvuyiswano1.1. IKhabhinethi ivuyisana noMphathiswa woPhuhliso loLunto uLindiwe Sisulu othe wachongwa njengoSihlalo wabaLingane kuPhuhliso loLuntu (i-PPD) ukususela ngowama-2021 ukuya kowama-2023. I-PPD lumanyano lwamazwe asaphuhlayo angama-27 asebenzisanayo ukukhuthaza intsebenziswano noMzantsi-Mzantsi eluntwini nakuphuhliso, impilo yokuzala nokulingana ngokwesini. UMzantsi Afrika uthabatha apho kuyeke khona oosihlalo abagqithileyo, i-China ne-Indiya.2. Amazwi ovelwanoIkhabhinethi ithumele amazwi ovelwano kwaba:2.1. usapho nabahlobo bakaGqr. Vuyokazi Mahlathi obenguSihlalo wePhaneli kaMongameli yeeNgcebiso ngoHlengahlengiso loMhlaba nezoLimo. Ebekwasebenza kwisihlandlo sesibini kwiKomishoni yoCwangcisa yeSizwe.2.2. usapho nabahlobo bowayesayakuba ngoMkomishinala wezemiHlaba eNtshona Koloni, uNks. Beverley Jansen, owayengumkhanyiseli wethu kumzabalazo onxamnye nocalucalulo nowadlala indima ebalulekileyo ekuphumeleleni kwamabango emihlaba oluntu kwilizwe liphela.2.3. usapho, abahlobo noogxa bakaSekela Sihlalo weKomishoni yamaLungelo oLuntu yoMzantsi Afrika, uNozakuzaku Devikarani Priscilla Jana, owayeligqwetha eliphume izandla lamalungelo oluntu nelingenaloyiko elazinikezela ekulweni urhulumente wengcinezelo. UMongameli Ramaphosa unike imvume yokuba abe noMngcwabo oKhethekileyo wePhondo oSesikweni okwiNqanaba lesiBini.2.4. usapho, abahlobo noonondaba abangoogxa bakaMnu Dumisani Lubisi, obengumhleli olawulayo wephepha-ndaba i-City Press. Ebezinikele ekuqinisekiseni ukuba intlaninge yamazwi iyavakala elizweni lethu.2.5. usapho, abahlobo noogxa beLungu lePalamente (MP), uNks Dorah Dunana Dlamini, oye waba lilungu kwiPalamente yesithandathu emveni konyulo lowama-2019. Wayelilungu leNdlu yoWiso-mthetho yePhondo laKwaZulu-Natala phakathi kowama-2014 nowama-2019 phambi kokusebenza kwiNdlu yoWiso-mthetho yeSizwe.2.6. usapho, abahlobo noogxa bakaMnu Zamuxolo Josepha Peter, obelilungu lePalamente yesithandathu emveni kokusebenza kwiindawo ezahlukeneyo, kuquka njengoSodolophu oyiNtloko woMasipala weNgingqi yaseMakana eMpuma Koloni.2.7. usapho, abahlobo noogxa beLungu lePalamente (MP), uMmeli Hishaam Mohamed, oye waba lilungu kwiPalamente yesithandathu emveni kolonyulo lowama-2019, emveni kokusebenza ixesha elide nangendlela ekhethekileyo njengentloko yephondo kwiSebe lobuLungisa noPhuhliso loMgaqo-siseko eNtshona Koloni.2.8. usapho, abahlobo noogxa beLungu lePalamente (MP), uNks Thandi Gloria Mphambo-Sibhukwana oye waba lilungu kwiPalamente yesithandathu kwiNdlu yoWiso-mthetho yeSizwe, emveni kokusebenza njengesithunywa esisigxina saseNtshona Koloni kwiBhunga lamaPhondo leSizwe kwiPalamente yesihlanu. Usebenze iminyaka emininzi njengotitshalakazi phambi kokuba abe liLungu lePalamente.3. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo1. IBhodi yoMbuso yabaRhweba ngeDayimane:a. Nks Monica M Ledingwane (uSihlalo);b. Nks Faith T Mokwena;c. Mnu Levy G Rapoo; kunye nod. Nks Mpho Mosing.2. IBhodi yoMzantsi Afrika yabaLawuli beDayimane nesiNyithi esiXabisekileyo:a. Mnu Morake Abiel Mngomezulu (uSihlalo);b. Mnu Yershen Pillay;c. Nks Kanyisa Macingwane;d. Nks Mpho Mosing;e. Nkskz Phydelis Zikalala-Mvelase;f. Mnu Warren Wayne Adams; kunye nog. Mnu Ernest Blom.3. Amalungu angekho kulawulo lweBhodi yoLawulo ye-Arhente yooLoliwe babaKhweli yoMzantsi Afrika:a. Mnu Leonard Ramatlakane (uSihlalo);b. Mmeli Smanga Sethene;c. Mnu Matodzi Mukhuba;d. Nks Boitumelo Mokgoko;e. Mnu Dinkwanyane K Mohuba;f. Gqr Alison E Lewis;g. Nks Nosizwe Nokwe-Macamo;h. Nks Thinavhuyo N Mpye;i. Omele iSebe lezoThutho;j. Omele iSebe lezeziMali; kunyek. Nomele uMbutho wooMasipala baseMzantsi Afrika.4. IBhodi yabaLawuli be-Onderstepoort Biological Products (i-SOC) Limited:a. Nks Rene A Kenosi (uSihlalo);b. Njngl Khathutshelo A Nephawe;c. Nks Nona N Sonjani;d. Mnu Lufuno Nematswerani;e. Nks Kribashni Naidoo; kunye nof. Mnu Luvuyo Mabombo.5. UMnu Pieter Uys Pretorius njengoSekela Mlawuli-jikelele: iiNkonzo zamaQumrhu kwiSebe loLwulo lweNtsebenziswano neMicimbi yeMveli.6. UNks Nonhlanhla Patience Mkhize njengoSekela Mlawuli-jikelele: iiNkqubo zokusiNgqongileyo kwiSebe lokusiNgqongileyo, ezamaHlathi nokuLoba.7. UMmeli Martin Mothusi Mafojane njengoMlawuli-mafa oyiNtloko kwiSebe lezoBulungisa noPhuhliso loMgaqo-siseko.8. UMnu Nakampe Joseph Mogale njengoSekela Mlawuli-jikelele: Iinkonzo zoLawulo lwamaQumrhu kwi-Ofisi yoMgwebi oyiNtloko.9. UMnu Livhuwani Tommy Makhode njengoMlawuli-jikelele weSebe lezaMakhaya.Imibuzo:Nks Phumla Williams – isiThethi seKhabhinethiIselula: 083 501 0139 "
"Ingxelo yeNtlanganiso yeKhabhinethi ebibanjwe kusetyenziswa unxibelelwano lwevidiyo ngoLwesithathu, mhla wesi-4 kweyeNkanga 2020",5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-kusetyenziswa-unxibelelwano-lwevidiyo,"A. Imiba enguNdaba-mlonyeni1. Uqoqosho1.1. INtetho yoHlahlo lwaBiwo-mali yesiGaba esiPhakathi yowama-2020 enikezelwe nguMphathiswa wezeZimali uTito Mboweni ngoLwesithathu, umhla wama-28 kweyeDwarha yowama-2020, imisela indlela enqanda inkcitho yokusebenza kwezimali zikarhulumente. Ikwaxhasa uhlumo lwezoqoqosho ukukhulisa ukudalwa kwemisebenzi edingeka kakhulu. Esi sabelo sixhasa iphulo lethu lokuvuselela uqoqosho ukusuka kwintshabalalo yobhubhane weSifo seNtsholongwane i-Corona (i-COVID-19) nokutsala utyalo-mali.1.2. IKhabhinethi iyalamkela iphulo le-Operation Vulindlela, neza kuxhasa ukufezekiswa kwesiCwangciso soKwakhiwa ngokuTsha koQoqosho nokuluBuyisela ngokukhawulezisa uhlaziyo lweziseko ezingumba ophambili.  1.3. IKhabhinethi ayigungqi kwisibophelelo sayo sokwenza ukuba uqoqosho lukhule kwakhona kwaye ngoko ke amanyathelo wethu angqwabalala aza kukhawulezisa amalinge wethu okwakha uqoqosho oluthe chatha ngokomelela.2. I-COVID-192.1. IKhabhinethi ixhalabile kuba abanye abantu baziphethe ngokungakhathali nangendlela ebonakalisa ukungagqibeleli ukukhula ngokungathi i-COVID-19 ayisekho. IKhabhinethi imema bonke abantu baseMzantsi Afrika ukuba baqhubeke ukuthobela imimiselo yezempilo yokugcina umgama wokuqelelana, ukunxiba isigqubuthelo sobuso kwiindawo zikawonkewonke nokuhlanjwa kwezandla ngamanzi nesepha okanye isibulali zintsholongwane esine-alcohol, nokuziphepha iindibano ezinkulu.2.2. Olu hlobo lokuziphatha ngenkathalo lungaguqukiyo luhleli lulelona khuselo lukhulu ekuzikhuseleni kwethu kunye nabanye kule ntsholongwane. Amanyathelo wethu abonakalisa inkathalo ngawo aza kuqinisekisa ukuba siyalinciphisa izinga losuleleko ngeli xesha siqhubeka ukwakha ngokutsha uqoqosho lwethu.  2.3. IKhabhinethi iyaqhubeka ukusikhuthaza sonke ukuba sikhuphele i-app yomnxeba ophathwayo ye-COVID-19 Alert SA esimahla kwi-Apple App Store okanye ku-Google Play Store. Le-app – nengahlawuliswayo luthungelwano lweminxeba ephathwayo kwaye ingakhutshelwa ngaphandle kweendleko zayo nayiphi na i-data – iza kuphucula ukulandela umkhondo wokudibana nomntu owosulelekileyo ngokwazisa lowo uyisebenzisayo ukuba ebekhe wakufutshane kunye nabanye abasebenzisi bayo abafunyaniswe benayo intsholongwane ye-COVID-19 kwintsuku ezili-14 ezidlulileyo.2.4. IKhabhinethi iza kuxoxa ngeziphumo zeBhunga loLawulo lweNtsholongwane i-Corona leSizwe neza kubanjwa kule veki izayo. UMongameli u-Cyril Ramaphosa uza kuthi emva koko azise isizwe ngezintsha kwisicwangciso-qhinga esihlengahlengisiweyo somngcipheko soMzantsi Afrika ukulawula ukunwenwa kwe-COVID-19.3. Uphuhliso lweziseko ezingundoqo3.1. UThethathethwano lwamaLungiselelo eProjekthi yeZiseko ezinguNdoqo yaseMzantsi Afrika neQonga loRhwebo ebelubanjelwe eMidrand, eGauteng ukususela ngomhla wesi-3 ukuya kowe-4 kweyeNkanga yowama-2020 iqhubela phambili inkqubo yokumiselwa kweziseko ezingundoqo.3.2. Lo msitho wenze umboniso weeprojekthi zeziseko ezingundoqo ezikhulu ezingama-27 ezinexabiso elidibeneyo elingamakhulu amabini aneshumi leebhiliyoni zeerandi (ama-R210 eebhiliyoni) kubatyali-mali baseMzantsi Afrika nabamazwe-ngamazwe, kuquka nabathunywa bamaziko ezezimali ophuhliso kunye neebhanki zophuhliso kumacala amaninzi.3.3. Uthethathethwano lwamalungiselelo eprojekthi aqinisekisa ukuba iprojekthi idlula kuhlolo olunzulu lokuba nokwenzeka kunye nenkxaso yengcebiso yentengiselwano eza kuzenza zilungele utyalo-mali.3.4. Phakathi kweeprojekthi ezazisiweyo kubatyali-mali kukho itheminali yegesi yendalo eyenziwe yalulwelo yaseNgqura-Coega eMpuma Koloni; iNkqubo yeZindlu zoLuntu kaGunyaziwe oLawula iZindlu zoLuntu; imibhobho yokutha amafutha eenqwelo-moya kwiSikhululo seeNqwelo-moya seZizwe-ngezizwe saseKapa; umbindi oxakeke kakhulu weziseko ezingundoqo zasesibhakabhakeni ozakusekwa yi-Arhente eJongene neSibhakabhaka yaseMzantsi Afrika yeSizwe, kunye nepaka yezenzululwazi nobuchwepheshe eLimpopo.3.5. Ezi projekthi zinamandla okuqesha inani elivisayo labantu baseMzantsi Afrika zize zibe licandelo elibaluleke kakhulu lamandla okuqhubela phambili ukudalwa kwemisebenzi yesiCwangciso soKwakhiwa ngokuTsha koQoqosho nokuluBuyisela soMzantsi Afrika seSizwe esisanda kutyhilwa nguMongameli uRamaphosa kutsha nje.3.6. IKhabhinethi iyalibulela igalelo elenziwe licandelo labucala, nelenze igalelo lobuchule bolwazi nezakhono ngendleko zalo.3.7. IKhabhinethi iyakwamkela ukubolekwa iingcaphephe ezingama-25 licandelo labucala eziza kuncedisa iziko leZiseko ezinguNdoqo laseMzantsi Afrika ukuba lifikelelise iiprojekthi ezicwangcisiweyo ekuvezeni iziqhamo.  3.8. Ukongeza apho, iKhabhinethi iyasamkela isibhengezo esenziwe nguMphathiswa weMisebenzi yoLuntu neZiseko ezinguNdoqo u-Patricia de Lille sokuba icandelo eligxile ekulweni urhwaphilizo kwiziseko ezingundoqo liza kuqinisekisa ngokulawulwa ngendlela esesikweni nefanelekileyo kwezivumelwano zeziseko ezingundoqo.3.9. IGosa leZiseko ezinguNdoqo noTyalo-mali kwi-Ofisi kaMongameli kwezi ntsuku zizayo liza kunikezela ngeenkcukacha zesibophelelo esenziwe ngabatyali-mali kuthethathethwano lwale veki neqonga lorhwebo.1. INgqungquthela yoTyalo-mali yaseMzantsi Afrika (i-SAIC)1.1. UMzantsi Afrika uza kusingatha i-SAIC yayo yesithathu ngomhla we-17 nowe-18 kweyeNkanga yowama-2020, igxile kutyalo-mali phantsi kwemeko yokuqhambuka kwe-COVID-19, ukumanya nokwakha.1.2. Ingqungquthela yalo nyaka iza kugxila kunikezelo lwezibophelelo esezikho ukufezekisa ukudalwa kwemisebenzi nophuhliso lwezoqoqosho. Ukongeza apho, urhulumente uza kucwangcisa amanyathelo asele ethathiwe ukudala imeko yotyalo-mali efanelekileyo, ngokugxila ekwakhiweni koqoqosho ngokutsha nokuluvuselela.1.3. Le ngqungquthela yakhela phezu kweempumelelo zeengqungquthela ezimbini zokugqibela ezazibanjwe ngowama-2018 nowama-2019 ngokulandelelanayo, nezathi zenza amakhulu amathandathu anamashumi amathandathu anesine eebhiliyoni zeerandi (ama-R664 eebhiliyoni), ibeke isiseko sotyalo-mali nohlumo lwezoqoqosho olukhawulezileyo.2. Ezamandla2.1. IKhabhinethi ikwamkele ukugunyaziswa kwenjini yomoya yokugqibela kwi-140 lee-megawatt (MW) kwiNxuba Wind Farm, eMpuma Koloni, neyinxalenye yomjikelo wesine weNkqubo yokuFumana aMandla aHlaziyekayo kuBavelisi boMbane abaziMeleyo yeli lizwe. Xa zonke ezi njini zomoya sezigunyazisiwe, ziza kuvelisa iiyure ezingama-460 zee-gigawatt ngonyaka kuvimba wothungelwano lombane zize ziphucule ngokuncomekayo isibophelelo sethu kukuguquka kwesimo sezulu.  2.2. Ukusebenzela ushishino ngokupheleleyo kweCandelo lesi-2 lika-Eskom kwiSikhululo soMbane saseKusile eMpumalanga kwenza igalelo elingama-800 MW kuvimba wothungelwano lombane. IKusile sisikhululo sokuqala e-Afrika ukufakela ubuchwepheshe bokususa umxube wegesi ezimdaka i-flue gas desulphurisation – ubuchwepheshe obukumgangatho wehlabathi obusetyenziselwa ukususa iigesi ezimdaka zesalfure, ezifana nembumba yomongomoya onesinyithi kwisalfure i-sulphur dioxide, esuka kwigesi emdaka ekhutshwa zizikhululo zombane ezitshisa amalahle okanye i-oli – nokuhambelanayo nemimiselo yezizwe-ngezizwe yomgangatho womoya.2.3. IKhabhinethi yamkele nesibhengezo esenziwe ngabakwa-Total SA sokuba bafumene umthamo omkhulu wegesi okude nonxweme lwasemazantsi laseMossel Bay eNtshona Koloni. Oku kuza kwenza igalelo kumalinge eli lizwe okwandisa ukuphehlwa kwamandla ombane ukwenzela ukuba uqoqosho lukhule luze lutsale utyalo-mali oluninzi.3. ILekgotla yeeTeksi yeSizwe3.1. IsiBhengezo esamkelwe kwiLekgotla yeeTeksi yeSizwe ngundoqo wokwakha icandelo lezothutho likawonkewonke elisebenza kakuhle nelikhuselekileyo. Iziphumo zisondeza eli lizwe ekwenzeni ibe sesikweni indlela yokuxhotyiswa koshishino lweeteksi kwaye ziza kulubeke kwindlela yohlumo oluzinzileyo.  3.2. IKhabhinethi iyasamkela isibophelelo sokuzimisa kwecandelo loshishino lweeteksi, esiqinisekisa ukuthobelana nemithetho yezabasebenzi yelizwe kwaye yomeleza indlela yolawulo lolu shishino.4. Inyanga yokwaZisa ngaMalungelo waBantu abaKhubazekileyo4.1. Urhulumente usebenzisana namacandelo awohlukeneyo oluntu ukuqinisekisa ngokuxhotyiswa ngokupheleleyo kwabantu abakhubazekileyo. INyanga yoKwazisa ngamaLungelo waBantu abaKhubazekileyo, neqale ngomhla wesi-3 kweyeNkanga nezakuphela ngomhla wesi-3 kweyoMnga yowama-2020, iqatshelwe phantsi komxholo othi: “Sisonke saKha uLuntu oluQuka waBantu abaKhubazekileyo.”  4.2. Eli xesha libonelela ngexesha lokuvuselela ukwazisa ngamalungelo wabantu abakhubazekileyo. Le nyanga yokuthethelela ukwazisa igxile ekumemeni omabini amacandelo karhulumente nelabucala ukuba anyuse izinga lokuqesha, ukugcina nokuhlangabezana nabantu abakhubazekileyo emsebenzini.5. Uthintelo loLwaphulo-mthetho5.1. IKhabhinethi iyakugxeka ukubulawa ngokungenalusini navelwano kwamapolisa anikezele ngobomi bawo ukukhonza nokukhusela. Ukubulawa nokuhlaselwa kwamagosa esipolisa luhlaselo oluthe ngqo kulawulo lomthetho noMgaqo-siseko weRiphabliki yoMzantsi Afrika yowe-1996.5.2. IKhabhinethi ivakalisa amazwi ovelwano olunzulu kwiintsapho nezihlobo zawo onke amagosa asesipoliseni athe asweleka esemsebenzini afana noSajini uMzoxolo Gxotani weQela lokuPhendula ngobuChule bokuLwa i-Tactical Response Team laseMonti eMpuma Koloni, uMphathi weStishi saMapolisa sase-Groblersdal eLimpopo u-Colonel Jeffrey Seroka, iGosa lezobuNtlola kuLwaphulo-mthetho u-Ofentse Mokgadinyane noSajini wabeCuphi u-Billy Mahooe eFreystata; kunye noSajini uSibongile Teka no-Constable u-Kganyisa Sitofile eNtshona Koloni.  5.3. Kwakhona iKhabhinethi iyakugxeka ukudutyulwa nokubulawa kwabantu abasibhozo abaphakathi kweminyaka engama-30 nama-40 ngamadoda angaziwayo eGugulethu eNtshona Koloni ngoMvulo, umhla we-2 kweyeNkanga yowama-2020.5.4. IKhabhinethi iyasiqinisekisa isizwe ukuba amapolisa ngokusebenzisana noluntu aza kuqinisekisa ukuba abo babandakanyekayo kwezi zenzo zolwaphulo-mthetho bayabanjwa baze bajongane nengqumbo epheleleyo yomthetho.6. IiMbasa zaMajelo eeNdaba ommandla woLuntu oluPhuhlileyo lwe-Afrika eseMazantsi (i-SADC)6.1. IKhabhinethi imema onke amajelo eendaba aseMzantsi Afrika ukuba afake amangenelo wawo kukhuphiswano lweeMbasa zaMajelo eeNdaba ze-SADC zowama-2021. Iintatheli zamazwe angamalungu ommandla we-SADC ziyamenywa ukuba zingenele okanye zifake abachongwa kwezi mbasa.6.2. IiMbasa zaMajelo eeNdaba ze-SADC zikhuthaza iinjongo ze-SADC zokufezekiswa kophuhliso lwezoqoqosho, uxolo nokhuseleko, nohlumo, ukulwa indlala, kwakunye nokomeleza izinga nomgangatho wobomi babantu be-Afrika eseMazantsi.6.3. IiMbasa zaMajelo eeNdaba ze-SADC sisixhobo esinamadla ukufezekisa iphupha le-Afrika entsha, enamandla angenakulinganiswa kunye nokuvuseleleka kwethemba lengomso elingcono.7. Iimviwo zowama-2020 zeSatifikethi esiPhezulu seSizwe (NSC)7.1. IKhabhinethi izibandakanya noMongameli uRamaphosa ekunqweneleni abafundi bematriki bowama-2020 amathamsanqa kwiimviwo zabo ze-NSC neziqale namhlanje, umhla we-5 kweyeNkanga neziza kugqitywa ngomhla we-15 kweyoMnga yowama-2020. Sibongoza bonke abazali, abalondolozi kunye noluntu ngokubanzi ukuba luxhase luze lukhuthaze abafundi njengokuba begqibezela iminyaka yabo eli-12 yokufunda.7.2. Ubhubhane we-COVID-19 ukuphazamisile ukuhanjwa kwesikolo namalungiselelo okubhalwa kweemviwo zeBanga le-12 kulo nyaka. Noxa kunjalo, iSebe lezeMfundo esiSiseko nezikolo ziqalise inkqubo yokuleqisa ukulungiselela abafundi. IKhabhinethi inethemba lokuba aba bafundi banawo amandla okuvelisa ezona ziphumo zingcono.B. Izigqibo zeKhabhinethi1. INkqubo yeMisebenzi kaRhulumente (i-PoA)1.1. IKhabhinethi iyamkele iNgxelo yokuqala yeMisebenzi kaRhulumente eyenziwa kabini ngonyaka yexesha elisukela kweyoMqungu ukuya kweyeSilimela yowama-2020. Umsebenzi owenziwe ngeli xesha unika intsingiselo kwiNkqubo-sikhokelo yobuChule yesiGaba esiPhakathi sowama-2019 – 2024.1.2. Eli xesha lihloliweyo lingqama nqo kunye nemiphumela ephazamisayo yobhubhane we-COVID-19 ehlabathini jikelele, eye yabangela ukuba imithombo neenkqubo zikarhulumente zibhekiswe ekukhuseleni iimpilo neendlela ekuphilwa ngazo.1.3. Noxa kunjalo iKhabhinethi ixolile yinkqubela ethe yenziwa ekufezekiseni ukunikezelwa kweenkonzo eziphathekayo nezibalulekileyo ezingundoqo ebezilindelekile. Nangona ezinye zezi nkonzo ziphathekayo zibalulekileyo ziye zaphazanyiswa nje, iKhabhinethi ixolile ziinkqubo zokubuyisa ezimiselweyo kumacandelo achaphazelekayo. Iinkcukacha zezi ngxelo ziza kucaciswa ngexesha lendibano ecetywayo yecandelo yokwazisa amajelo eendaba.C. Umsitho Ozayo1. UMzantsi Afrika uyavumelana neMvumelwano yobuHlobo neNtsebenziswano (i-TAC) neZizwe zaseMzantsi Mpuma Ashiya (i-ASEAN)1.1. UMphathiswa weSebe lezobuDlelwane bamaZwe-ngamazwe neNtsebenziswano, uGq Naledi Pandor, uza kumela uRhulumente woMzantsi Afrika kumcimbi wokufikelela koMzantsi Afrika kwiMvumelwano yobuHlobo neNtsebenziswano (i-TAC) neZizwe zaseMzantsi Mpuma Ashiya (i-ASEAN).1.2. Inkonzo eyodwa yokutyikitya ebanjwa ngonxibelelwano lwevidiyo iza kubanjwa ngoLwesibini, umhla we-10 kweyeNkanga yowama-2020. UMphathiswa uPandor uza kuthatha inxaxheba kulo msitho eseKapa, apho ezakuba eqhagamshelana nezinye iiNtloko zabaThunywa beKomiti ye-ASEAN esePitoli.1.3. UMzantsi Afrika unobudlelwane bezozakuzo nobezoqoqosho kunye nelungu ngalinye kumazwe e-ASEAN njengembumba.1.4. Ukufikelela koMzantsi Afrika kwi-TAC ikwa lithuba lokukhulisa intsebenziswano yezopolitiko neyezoqoqosho kunye nalo mbutho wezizwe-ngezizwe ubalulekileyo nokhulayo.D. Imiyalezo1. Ukuvuyisana1.1. IKhabhinethi izibandakanya noMongameli uRamaphosa ukuvuyisana noGq John Pombe Magufuli ekuchongweni kwakhe ukuba abe ngumgqatswa wokonyulelwe ukuba nguMongameli weRiphabliki eManyeneyo yaseTanzania. Sijonge phambili ekusebenzeni noGq Magufuli ukomeleza ubudlelwane obuliqilima phakathi kwala mazwe mabini, kwakunye nemiba ebaluleke ngokufanayo kummandla woLuntu oluPhuhlileyo lwe-Afrika eseMazantsi (i-SADC), kwakunye nelizwekazi le-Afrika nehlabathi.1.2. IKhabhinethi ivuyisana noNksz Shudufhadzo Musida ngokuthweswa isithsaba sokuba nguNobuhle waseMzantsi Afrika wonyaka wama-2020 kwaye imnqwenela okuhle kodwa kwindima yakhe njengommeli we-Brand South Africa. Uzibandakanya nesininzi sabemi boMzantsi Afrika abaphakamisela phezulu ibhanile yoMzantsi Afrika ukwenzela ilizwe lethu igama kwihlabathi jikelele.1.3. IKhabhinethi ivuyisana neBanyana Banyana, ethe yaqalisa ukukhusela isithsaba sayo seNdebe ye-COSAFA ngokuphumelela ngamanqaku ama-2-0 xa ibiqubisana ne-Angola eBhayi, eMpuma Koloni ngoLwesibini.2. UvelwanoIKhabhinethi ithumele imiyalezo yovelwano kusapho nezihlobo zika:2.1. Mnu Enuga Sreenivasulu Reddy, othe wasweleka eminyaka ingama-96. Uyinzalelwano yosapho oluzizitshovutshovu zezopolitiko eMzantsi Indiya. Wakhokela iphulo leZizwe eziManyeneyo ukuchasa ucalucalulo waze waxhasa ngokubonakalayo iintshukumo zenkululeko zaseMzantsi Afrika isithuba esingaphezu kwesiqingatha sekhulu leminyaka, waze wadlala nendima engundoqo ekukhuthazeni ukwenziwa ikheswa kweli lizwe ngamazwe-ngamazwe.Imibuzo: Nksz Phumla Williams – IsiThethi seKhabhinethiIselula: 083 501 0139Umhla: NgoLwesine, 5 kweyeNkanga 2020Ikhutshwe: Liziko lezoNxibelelwano nokuSasazwa koLwazi lukaRhulumente (i-GCIS)www.gcis.gov.za; www.gov.za"
"Ingxelo yeNtlanganiso yeKhabhinethi ibibanjwe ngonxibelelwano lwevidiyo ngoLwesithathu, umhla we-18 kweyeNkanga 2020",19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-ngonxibelelwano-lwevidiyo-ngolwesithathu-0,"A. IMiba enguNdaba-mlonyeni1. INgqungquthela ye-12 yeBrazil, Russia, India, China kunye noMzantsi Afrika (i-BRICS)1.1. IKhabhinethi iyazamkela iziphumo zeNgqungquthela ye-12 ye-BRICS ebikhokelwa nguMongameli Cyril Ramaphosa. Le ngqungquthela ibisingathwe nguMongameli Vladimir Putin weRussian Federation, ixovule umba wentsebenziswano ekufuneka i-BRICS inayokumaphulo okuzisa uzinzo kwihlabathi, ukhuseleko lwehlabathi lonke kunye nohlumo oluqhuba ngobuchule.1.2. Iziphumo zale ngqungquthela ziquka ukwamkelwa kwesiCwangciso-qhinga esihlaziyiweyo se-BRICS seNtsebenziswano ngezoQoqosho (sowama-2020-2025) kunye nokwamkelwa kwesiCwangciso-qhinga se-BRICS sokuLwa ubuNqolobi. IsiBhengezo saseMoscow naso esithe samkelwa ngethuba kuqukunjelwa le ngqungquthela sivakalise, phakathi kwezinye izinto, inkxaso yesiCwangciso sowama-2063 seMbumba ye-Afrika (i-AU) kunye namalinge okudibanisa kunye nophuhliso kweli lizwekazi, kuquka nokuqaliswa kwesiVumelwano soMmandla we-Afrika ongaHlawulisani iRhafu yoRhwebo (i-AfCFTA).1.3. Le ngqungquthela iwubulele nomsebenzi osele wenziwe yi-AU kumalinge okuzama ukwakha iziseko zophuhliso kwiindawo ezingenazo, ingakumbi xa ibijonge kwizicwangciso zesiVumelwano esiTsha seNtsebenziswano soPhuhliso lwe-Afrika (i-Nepad), kunye nokubaluleka kokukhuthazwa kotyalo-mali oluza kuxhasa uphuhliso lwamashishini, amaphulo okudala imisebenzi, okuqinisekisa ukuba kukho ukutya okwaneleyo, okulwa indlala aze ancede nakuphuhliso oluzinzileyo lwe-Afrika.2. UTyelelo lwasebuRhulumenteni lukaMongameli waseMalawi2.1. IKhabhinethi iyalwamkela uTyelelo lwasebuRhulumenteni lwakutsha nje obelusiza eMzantsi Afrika ngamalungu kaRhulumente waseMalawi ekhokelwa nguMongameli uLazarus Chakwera. Intlanganiso ibiphakathi kukaMongameli Chakwera kunye noMongameli Ramaphosa igwadle imiba yobudlelwano phakathi kwala mazwe, imiba enxulumene nale ngingqi kunye neli lizwekazi echaphazela la mazwe omabini.2.2. UMzantsi Afrika uzimisele ekuqinisekiseni ukuba bungqingqwa futhi bushushu ubudlelwane nelizwe laseMalawi ngokuthi kusetyenziswe urhwebo kunye notyalo-mali ngeenjongo zokuphucula ubomi nempilo yabemi bala mazwe mabini. La mazwe mabini kudala abanobudlelwano obuhle.2.3. IKhabhinethi iyinikiwe nengxelo ngomba kaMnu Shepherd kunye noNkskz Mary Bushiri, abaqhweshileyo kweli baya kutsho eMalawi ngeli thuba bengaphandle ngebheyile yemali engama-200 000 eerandi ngamnye kulandela izityholo zobuqhetseba kunye nokugudisa imali eze ngondlela-mnyama.2.4. IKhabhinethi yanelisekile yindlela iNtlanganisela yezoBulungisa, ukuLwa ulwaPhulo-mthetho kunye nezoKhuseleko ewuphethe ngayo lo mba kwaye le ntlanganisela iza kulunika uluntu ingxelo ngendlela oqhuba ngayo lo mcimbi. Sele iqalisile inkqubo yokunyanzelisa esi sibini ukuba sibuyiselwe kweli ukuza kuxoxa amatyala aso.3. Unyulo loomasipala lovalo-zikhewu3.1. IKhabhinethi iyiqhwabela izandla iKhomishini eziMeleyo yoNyulo (i-IEC) ngokubamba unyulo lovalo-zikhewu ngempumelelo. Olu nyulo belibanjwe kwiiwadi ezingama-95 koomasipala abangama-55 ngoLwesithathu, umhla we-11 kweyeNkanga 2020. Unyulo loomasipala lubaluleke kakhulu kulawulo lweli lwentando yesininzi kwizithili nakoomasipala.3.2. IKhabhinethi iyababulela bonke abemi boMzantsi Afrika abathathe inxaxheba kolu nyulo lovalo-zikhewu, ibilulonyulo lokuqala emva kokuba unyulo lwaluvaliwe ngenyanga yoKwindla ngenxa yobhubhane wentsholongwane i-Corona (i-COVID-19).4. Iintsuku ezintlanu zokuzila kwesizwe4.1. IKhabhinethi ibongoza abemi boMzantsi Afrika ukuba bathathe inxaxheba kwintsuku ezintlanu zokuzila kwesizwe sizilela abo bathe basutywa kukufa bebulawa yi-COVID-19 kunye nobundlobongela obusekelwe kwisini nokubulawa kwamanina (i-GBVF). Zonke iiflegi zesizwe ziza kuthotywa kwezi ntsuku zintlanu zokuzila, zisuka ngoLwesithathu, umhla wama-25 kweyeNkanga ukuya kutsho ngeCawa, umhla wama-29 kweyeNkanga 2020.4.2. Njengelinge lokuhlonipha nokukhumbula abo bathi babulawa yi-COVID-19 kunye ne-GBVF, bonke abemi beli bayacelwa ukuba banxibe iimpahla kunye nezinto zehombo ezimele ukuzila ngokwenkcubeko, amasiko nangokwenkolo yabo.5. Ukutyikitywa kwesiCwangciso esiBanzi seSwekile5.1. IKhabhinethi iyakubulela ukutyikitywa kwesiCwangciso esiBanzi seCandelo lezeSwekile nguMphathiswa wezoLimo, uHlenga-hlengiso kwezeMihlaba kunye noPhuhliso lwamaPhandle, uThoko Didiza kunye necandelo lezeswekile. Esi siCwangciso siBanzi sezeSwekile sifuna ukuthatha amanyathelo akhawulezileyo ukuze kuthintelwe ingxaki yokuphela kwamawaka emisebenzi, ngaxeshanye kudalwe ikamva eliqaqambileyo, elifuna ukuqinisekisa ukuba amashishini avelisa iswekile anemithombo emininzi yokungenisa imali, lize ngolo hlobo lidale imisebenzi emitsha efunwa ngabomvu.5.2. Icandelo lezeswekile lelinye lamacandelo aqeshe abasebenzi abaninzi kwaye abantu abaninzi emaphandleni sele bephila ngalo.B. Izigqibo zeKhabhinethi1. IsiCwangciso-qhinga seSizwe sokuLwa uRhwaphilizo (i-NACS)1.1. IKhabhinethi iyivumile i-NACS esisicwangciso sesizwe sokungenelela. I-NACS ibhalwe emva kokuba kubanjwe iindibano zokubonisana kwizwelonke namacandelo ahlukeneyo, aquka elezoshishino, urhulumente kunye nemibutho yoluntu. IQela ebeliQulunqa i-NACS, eliquka imibutho yoluntu, izifundiswa, amashishini kunye nabameli bakarhulumente, likuxhasille ukuqulunqwa kwaso.1.2. I-NACS inyathela iintsika ezintandathu, eziquka ukukhuthaza ukuba abemi bathathe inxaxheba kumaphulo esizwe, ukudiza bucala izenzo zolwaphulo-mthetho, intembeko kunye nokwenza izinto elubala; ukuqhubeka namaphulo okuphucula izakhono zabasebenzi, ukuphucula amaqumrhu karhulumente, amaphulo okuxhobisa ngezakhono kunye nokuqinisekisa ukuba abantu bayaphendula ngezinto abazenzayo.1.3. I-NACS iphakamisa nokuba kubekho iBhunga labaCebisi leSizwe lokuLwa uRhwaphilizo njengequmrhu elizeleyo ukuze liqinisekise ukuba libeka iliso, kuyaphendulwa ngezinto nemisebenzi kunye nokwenziwa kwezinto elubala. Eli qumrhu lethutyana liza kuqalisa ngenkqubo yokuseka iqumrhu elisemthethweni elinamagunya apheleleyo eliza kunika ingxelo ngemisebenzi yalo ePalamente.2. IsiCwangciso-qhinga seSizwe soKwandiswa kweMimandla ePhantsi koLondolozo (i-NPAES)2.1. IKhabhinethi ivumile ukuba iqaliswe ukusetyenziswa le NPAES ehlaziyiweyo. I-NPAES yavunywa ukuba isiwe eluntwini liyokuyihlaba amadlala ngeyeNkanga ngowama-2018. Ezi ndibano zokuyihlaba amadlala zakhokelela ekubeni abantu benze utshintsho kwizahluko ezilithoba zesi sicwangciso-qhinga.2.2. UMzantsi Afrika lelinye lamazwe asikelelwa ngeentlobo ezahlukeneyo zezityalo nezilwanyana. Eli lizwe liphakathi kwamazwe amathathu ehlabathini angawona aneentlobo ezininzi ezahlukeneyo zezityalo nezilwanyana. Amaphulo okulawula kunye nokulondoloza ezi ntlobo zahlukeneyo zininzi zezityalo nezilwanyana akwanegalelo kumalinge okudala imisebenzi ngokusebenzisa icandelo lezokhenketho kunye neenkqubo zolondolozo lwendalo, kwaye ezi ndawo zikwasetyenziswa nanjengamaziko okuqhuba uphando lwezenzululwazi.3. IsiCwangciso seSizwe esiHlaziyiweyo seziPhili ezaHluka-hlukeneyo (i-NBF)3.1. IKhabhinethi ivumile ukuba i-NBF ipapashwe ukuze uluntu luhlomle. Esi sisicwangciso sokusebenza samacandelo ahlukeneyo ukuze kuliwe ezi ngxaki zibeka iintlobo zeziphili ezahlukeneyo emngciphekweni. Ezi ngxaki zazibonwe ngethuba kusenziwa uhlolo olunzulu kwimeko yeentlobo ezahlukeneyo zeziphili kunye nendalo eMzantsi Afrika yi-South African National Biodiversity Institute ngowama-2019.3.2. Owona mba kwafunyaniswa ukuba ufuna amanyathelo okungenelela akhawulezileyo ziziphili ezihlala emanzini abalekayo, imilambo namachweba. Zona iintlanzi zasemlanjeni zizezona ziphili zisemngciphekweni kakhulu.4. IsiCwangciso esiBanzi seCandelo lamaHlathi oShishinoo (i-CFS) soMzantsi Afrika (sowama-2020-2025)4.1. IKhabhinethi ivumile ukuba siqalise ukusetyenziswa isiCwangciso esiBanzi se-CFS, esivunyiweyo licandelo lezamahlathi, ngurhulumente kunye nemibutho yabasebenzi. Esi sicwangciso siqinisekisa ukuba imiba yezoqoqosho, yezokusingqongileyo kunye neyezentlalo ithathelwa ingqalelo ngokufanayo neyobutyebi bamahlathi.4.2. Sicacise imimandla esixhenxe engundoqo: (a) ukwandiswa kwamahlathi kunye nemisebenzi yokulungisa/ukuwakhusela, (b) iinguqu kweli candelo (c) ukuqinisekisa iyabonakala imali eyenziwa kulo xa kusetyenziswa iimveliso zalo (d) ukubiwa kwemithi neminye imikhuba yolwaphulo-mthetho, (e) uphando, uphuhliso, uyilo kunye nophuhliso lwezakhono, (f) izinto ezingundoqo eziyimiqobo ethintela uhlumo kweli candelo kunye (g) nokusekwa kwamaqumrhu.5. Isicwangciso-qhinga sesizwe sokuphunyezwa kwamaphulo okuphucula izakhono zabaSebenzi bakaRhulumente5.1. IKhabhinethi ivumile ukuba ipapashwe idrafti yesicwangciso-qhinga sesizwe sokuphunyezwa kwamaphulo okuphucula izakhono zabaSebenzi bakaRhulumente. Oku kuhambelana nesithembiso esasenziwe ngulo mbuso uphetheyo ngoku sokudala abaSebenzi bakaRhulumente abanezakhono, abathembakeleyo kunye nabakhokelisa phambili uphuhliso. 5.2. Esi sicwangciso-qhinga siphakamisa ukuba kubekho iintsika ezintlanu eziza kukhokela amaphulo okuphuculwa kwezakhono aza kukhokelwa siSikolo sikaRhulumente seSizwe (i-NSG), ngentsebenziswano namaziko ahlukeneyo emfundo. Ezi ntsika zintlanu ziquka inkqubo yaphambi kokupapashwa kwezithuba nokuqeshwa kuRhulumente; ukuqheliswa nokufundiswa komsebenzi omtsha umsebenzi; ucwangciso nokuhlolwa komsebenzi; ukufunda okuqhubekayo kunye nophuhliso lwamakhono; ukukhula kwikhondo olukhethileyo kunye notshintsho olunxulumene nomsebenzi owenziwa ngumsebenzi.6. Iziphakamiso zoMgaqo-nkqubo ezifuna ukwenza izilungiso kuMthetho wokuPhathwa koLawulo lwaBasebenzi bakaRhulumente (i-PAMA) wowama-2014 kunye noMthetho wabaSebenzi bakaRhulumente (i-PSA) wowe-19946.1. IKhabhinethi iwuphumezile umgaqo-nkqubo ofuna ukwenza izilungiso kwi-PAMA, yowama-2014 (uMthetho 11 wowama-2014) kunye ne-PSA, yowe-1994 (uMthetho 103 wowe-1994). Phakathi kwezinye izinto, le migaqo-nkqubo icebisa ukuba abaSebenzi bakaRhulumente babe phantsi kweziko elinye, ukuhlala kwe-NSG iselisebe elizeleyo likazwelonke kunye nokucaciswa kwendima ye-Ofisi yokuThotyelwa kweMigangatho yezeMpilo ngokumayelana neenkqubo zokuqinisekisa ukuba imigangatho nemigaqo iyahambelana kurhulumente.6.2. Iziphakamiso zomgaqo-nkqubo ezijolise kwi-PSA ziquka ukucacisa indima yentloko yesebe kwi-Ofisi yeNkulumbuso kunye ne-Ofisi kaMongameli, kuze kulungiswe nezinye izinto ekunyanzeliswe ukuba zitshintshwe kwizigwebo ezithile zenkundla.6.3. Ezi zilungiso zisekelwe kumba wokuqhubeleka nombono weNkonzo yabaSebenzi bakaRhulumente eNye zikwahambelana neenguqu kwimigaqo-nkqubo eziqulethwe kwisiCwangciso seSizwe soPhuhliso (i-NDP) esineenjongo zokwakha abasebenzi bakarhulumente abanezakhono ezikumgangatho ophezulu.6.4. Umbono wecandelo labaSebenzi bakaRhulumente Elinye uphakanyiswa kuba kufuneka ukuqinisekiswa ukuba iinkqubo zokuhambisa iinkonzo ziyasebenza, futhi iinkonzo zisemgangathweni kwaye kukho intsebenziswano futhi nabo bazihambisayo bayaphendula ngomsebenzi wabo.7. UMgaqo-nkqubo wokuLawula iiNkcukacha eziseSikweni zaBemi7.1. IKhabhinethi iwuvumile uMgaqo-nkqubo wokuLawula iiNkcukacha eziSesikweni zaBemi oza kukhutshwa usiwe eluntwini ukuze luhlomle. Lo mgaqo-nkqubo uphakamisa ukuba kutshintshwe izinto ezininzi, eziquka ukwenza izilungiso kuMthetho weSazisi, wowe-1997 (uMthetho 68 wowe-1997) kunye noMthetho wokuTshintshwa kweNkcazelo yoBuni kunye noBuni, uMthetho 40 wowama-2003) ukuze ihambelana noMthetho woMgaqo-siseko weRiphabhlikhi yoMzantsi Afrika wowe-1996 kunye noMthetho wokuKhuselwa kweeNkcukacha zoMntu, wowama-2013 (uMthetho 4 wowama-2013).7.2. Lo mgaqo-nkqubo ukwacebiso nokuba luhlanganiswe uLuhlu lweSizwe lwaBemi ukwenzela ukuba iinkcukacha zomntu zibe ndawonye futhi zibe nendlela elula yokuzenza zikwazi ukusetyenziswa nakwezinye iinkqubo zikarhulumente nezamashishini abucala ezineenkcukacha zabemi. Uza kudibanisa ezi nkqubo zikhoyo ngoku zineenkcukacha zabemi kunye neNkqubo yeSizwe yeeNkcukacha zaBemi usebenzisa ubuxhaka-xhaka bale mihla. Le nkqubo icetywayo intsha iza kuba neenkcukacha zabemi beli kuza kusetyenziswa yona xa kukhutshwa isazisi esisebenza nge-intanethi esiza kusetyenziswa kumaqonga e-intanethi ombuso nawabucala.8. IsiVumelwano soMthetho wokuSeka we-AU esiNxulumene nePalamente yase-Afrika (i-PAP)8.1. IKhabhinethi ikuvumile ukungeniswa kwesiVumelwano soMthetho wokuSeka we-AU esinxulumene ne-PAP ukuze siqinisekiswe ngokusemthethweni. Ukuze esi siVumelwano sisebenze, amazwe angamalungu aso kufuneka asiqinisekise ngokusemthethweni kwiipalamente zawo.  Ii-ofisi ze-PAP zilapha eMzantsi Afrika. I-PAP licandelo lokuqulunqa imithetho le-AU.C. IMithetho eYilwayo1. UMthetho-siHlomelo oYilwayo weSizwe wamaShishini asaKhasayo (i-NSEA) wowama-20201.1. IKhabhinethi ikuvumile ukupapashwa kwe-NSEA ukuze uluntu luhlomle. I-NSEA ineenjongo zokwenza izilungiso kuMthetho weSizwe wamaShishini asaKhasayo, wowe-1996 (uMthetho 102 wowe-1996).  Ezi zilungiso zinika igunya lokuba kusekwe i-Ofisi kaNozikhalazo wamaShishini Asakhasayo nokuba kurhoxiswe isolotya eligunyazisa ukusekwa kweBhodi yabaCebisi.1.2. Lo Mthetho uYilwayo wenza ukuba amashishini asakhasayo amaninzi abuxhamle ubulungisa ngokuthi asebenzise iNkonzo kaNozikhalazo, eza kunikwa umsebenzi wokuxoxa kunye nokulungisa izikhalazo zamashishini asakhasayo.1.3. Ukwenziwa kwezi zilungiso kuza kuzisa uzinzo kweli candelo futhi kulivulele namathuba ezoqoqosho ngokuthi kudalwe amathuba emisebenzi ngamashishini amancinci, aphakathi namancinane (ii-SMME).2. UMthetho-siHlomelo oYilwayo we-Arhente yeSizwe yoPhuhliso loLutsha (i-NYDA)2.1. IKhabhinethi ivumile ukuba kungeniswe uMthetho-siHlomelo oYilwayo we-NYDA ukuze uluntu luhlomle. Ezi zilungiso ziza kuphucula indlela esebenza ngayo i-NYDA kumaphulo ayo okufikelela kubantu abatsha abaninzi kunye nawokusabela ngokukhawuleza kwizikhalo zabantu abatsha.2.2. Abantu abatsha baninzi kangangokuba basisithathu ekhulwini sabantu boMzantsi Afrika bebonke kwaye ukuphunyezwa kwalo Mthetho uYilwayo kuza kunceda kakhulu kumalinge okuvelisa abantu abatsha abanezakhono kunye nokunyusa inkxaso enikwa amashishini. Oku kuza kuncedisa kumalinge okulwa ezi ngxaki zintathu zinxulumene nophuhliso, eziyindlala, ukungalingani kunye nentswelo-misebenzi.D. Imisitho Ezayo1. IiNtsuku ezili-16 zobuTshantliziyo1.1. IKhabhinethi iwuvumile umxholo othi: “Ubulungisa bezoQoqosho bamanina ngeenjongo zokuba nguMzantsi Afrika ongenabundlobongela nongacaluli ngesini” wephulo leeNtsuku ezi-16 zobuTshantliziyo, eliluvutho-ndaba lephulo leeNtsuku ezingama-365 zokulwa i-GBVF. Ngenxa yemithetho yeMo yeNtlekele kaZwelonke ethintela ukuba kubanjwe iindibano ezinabantu abaninzi kakhulu, uMongameli Ramaphosa uza kuphehlelela eli phulo ngonxibelelwano lwevidiyo ngoLwesithathu, umhla wama-25 kweyeNkanga 2020. IsiCwangciso sokuThatha amaNyathelo aNgxamisekileyo sokulwa i-GBVF esasivunywe ngowama-2019 siqalisile ukunceda amaxhoba; ukufaka isandla kumaphulo okufundisa uluntu nawokuthintela lo mkhuba; ukuphucula imithetho nemigaqo-nkqubo; ukulwela ukuxhotyiswa ngezoqoqosho kwamanina kunye nokuphucula inkqubo yezobulungisa yokulwa ulwaphulo-mthetho. 1.2. IsiCwangciso esiQiqisisiweyo seSizwe (i-NSP) esavunywayo, nesamkelwa nguMongameli Ramaphosa ekuqaleni kulo nyaka uphelileyo, siqhubeleka namanyathelo angxamisekileyo okungenelela aqaliswa ngowama-2019. IKomiti yabaPhathiswa ye-GBVF ekhokelwa nguMphathiswa okwi-Ofisi kaMongameli wezaManina, abaNtwana kunye naBantu abaKhubazekileyo, uNksz Maite Nkoana-Mashabane, iyaqhubeka nokuba liliso elijonge indlela ezisebenza ngayo iinkqubo ze-NSP.2. USuku lweHlabathi lukaGawulayo – 1 eyoMnga 20202.1. Umxholo woSuku lweHlabathi lukaGawulayo ngomhla woku-1 kweyoMnga 2020: “Sisonke kule nto, Cheka Impilo!” ugxininisa ukubaluleka kwendima edlalwa ngumntu ngamnye ukuqinisekisa ukuba awubuyeli emva lo msebenzi sele wenziwe ukuza kuthi ga ngoku kumaphulo okulwa ubhubhane we-HIV nowesifo sephepha (i-TB).2.2. UMzantsi Afrika ulilizwe elinabona bantu baninzi abane-HIV. Unabantu abamalunga nezigidi ezisi-7.7 abane-HIV, kwaye isithathu ekhulwini sabantu abanesi sifo kulo mmandla waMazantsi e-Afrika ngabalapha kweli lizwe. Abantu abaninzi ngoku bayalwenza uvavanyo lwe-HIV. UMzantsi Afrika unabona bantu baninzi ehlabathini abasebenzisa amachiza okuthomolalisa i-HIV (ii-ARV). Lilizwe lokuqala kummandla wase-Afrika osemazantsi eSahara ukwamkela nokusebenzisa i-Pre-exposure Prophylaxis, esele inikwa abo banamathuba amaninzi okosuleleka.2.3. IKhabhinethi ibongoza abemi boMzantsi Afrika ukuba balandele amanyathelo amathathu enkqubo ebizwa ngokuba yi-Cheka Impilo: Esokuqala, hamba uye kujongwa impilo yakho, yenza uvavanyo lwe-HIV nolwe-TB simahla nakuyiphi na iklinikhi ekufutshane nawe. Okwesibini, thatha isigqibo wakuba uzifumene iziphumo zovavanyo, uqalise ukusebenzisa amayeza ngokukhawuleza okanye uqhubeke nokusebenzisa amayeza. Okokugqibela, ziphathe ngenkathalo, hlala usempilweni ngokuthi ungabelani ngesondo ngendlela enokubeka impilo yakho esichengeni, ungazenzi izinto eziza konakalisa impilo yakho futhi uhlale usitya ukutya okuya egazini nokunempilo.3. INgqungquthela yeeNkokheli zamaZwe angama-20 (i-G20)3.1. UMongameli Ramaphosa uza kukhokela igqiza loMzantsi Afrika eliza kuthatha inxaxheba kwiNgqungquthela yeeNkokheli ze-G20 eza kubanjwa ngonxibelelwano lwevidiyo ngoMgqibelo, umhla wama-21 kweyeNkanga nangeCawa umhla wama-22 kweyeNkanga.3.2. Le Ngqungquthela yeeNkokheli ze-G20 iza kusingathwa lilizwe lase-Kingdom of Saudi Arabia kwaye iza kugxila kumba wokubethelela intsebenziswano kwihlabathi phantsi komxholo othi: “Ukuxhanyulwa kwaMathuba eNkulungwane yama-21 Nguye Wonke”. Le ngqungquthela yenzelwe ukukhokela amalinge amazwe ehlabathi okukhangela indlela engqingqwa elungeleleneyo yokuncedisa kwidabi lokulwa ubhubhane we-COVID-19, ukuqinisekisa ukuba uqoqosho lwehlabathi alugungqi kunye nokuphucula indlela yokusebenzisana phakathi kwamazwe ehlabathi.3.3. Iingxoxo ziza kuxovula umba wokuxhotyiswa kwabantu, ukukhusela umhlaba kunye nokusonjululwa kwezinto ezitya ihlabathi ngokusebenzisa izisombululo eziza kuba luncedo kubantu behlabathi bebonke.A. Imiyalezo1. Amazwi okuvuyisanaIKhabhinethi ithumela amazwi okuvuyisana kunye neminqweno emihle kwaba balandelayo:UMongameli Ramaphosa obefinca iminyaka engama-68 esidla amazimba ngoLwesibini, umhla we-17 kweyeNkanga 2020.UMongameli Alassane Ouattara kunye nabantu baseCote d’Ivoire ngokubamba unyulo ngempumelelo.UMongameli ongekabekwa welizwe laseMelika (i-USA) uJoseph R. Biden, kunye nabantu base-USA, kulandela unyulo obeluyimpumelelo.U-Master KG ngokuphumelela i-Best African Act Award kwi-MTV EMA ngenxa yengoma yakhe edumbise iintloko wonke umntu ethi Jerusalema apho acula khona noNomcebo Zikode. Le ngoma ibe yenye yeengoma ezidumileyo nezithandwa kakhulu ehlabathini.Iqela leBanyana Banyana ngokuphumelela indebe yetumente ye-COSAFA Women's Championship isihlandlo sesine emva kokutywatyusa ilizwe laseBotswana ngamabini kwelinye.Iqela laBafana Bafana ebethe kade kakabini iqela lase-Sao Tome kunye ne Principe kwimidlalo yokuzivulela indlela yokuya kudlala kwitumente ye-Africa Cup of Nations ngowama-20222. Amazwi ovelwanoIKhabhinethi ithi tutwini kwaba balandelayo:abantu baseGhana kunye nosapho nezihlobo zoMongameli wangaphambili waseGhana uJerry Rawlings.usapho, izihlobo noogxa boMphicothi-zincwadi-Jikelele oshiyayo esikhundleni uKimi Makwetu olisebenzele ngokuzinikela okungaphaya eli lizwe waza wanegalelo elikhulu kumalinge okukhuthaza ukuba abo basebenza ngemali yombuso baphendule ngezinto abazenzileyo ngayo. Ukusweleka kukaMnu Makwetu kushiye isikroba esikhulu kwicandelo lezophicotho-zincwadi nakumalinge okwakha umbuso ophendulayo ngemisebenzi yawo. IKhabhinethi iziva inelunda ngokuba wathi wachongwa ngokuthi kuvunyelwane kuba kusaziwa imisebenzi yakhe ukuba aye kwiKomiti yeeNgcebiso ngoPhicotho-zincwadi kwiZizwe eziManyeneyo, umsebenzi esinethemba ukuba ebeza kutshatshela kuwo.kurhulumente nabantu be-State of Palestine emva kokusweleka kukaGq Saeb Erekat. UGq Saeb Erekat ebenguNobhala-Jikelele weKomiti yesiGqeba ye-Palestine Liberation Organisation, ilungu le-Fatah Central Committee kunye nesifundiswa esaziwayo, inkokheli yasePalestine yeengxoxo zoxolo kunye nomntu obengumhlobo omkhulu welizwe loMzantsi Afrika.E. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. IBhodi yoLawulo yeKhomishoni yoLamlo noSombululo (i-CCMMA)a. Mnu Enos Ngutshane (uSihlalo);b. Mnu Siobhan Leyden;c. Mnu Kaizer Moyane;d. Mnu Sifiso Lukhele;e. Nks Riefdah Ajam;f. Mnu Narius Moloto;g. Mnu Bheki Ntshalintshali;h. Mnu Thembinkosi Mkalipi;i. Nks Thabitha Constance Mametja; kunyej. noNks Tshepo Mahlaela.2. Amalungu angeyonxalenye yesigqeba solawulo kwiBhodi yabaLawuli beQumrhu leziXhobo loMzantsi Afrika 9 (i-Armscor)a. UNozakuzaku Jeanette Thokozile Ndhlovu (uqashiwe kwakhona);b. Gq Reginald Cassius Lubisi;c. Gq Phillip David Dexter;d. Nks Refilwe Matenche;e. Maj Gen (owathatha umhlala-phantsi) Lungile Christian Pepani;f. Nks Fundiswa Skweyiya-Gushu;g. Mnu Timothy Mandla Sukazi; kunyeh. noNksk Peta Nonceba Mashinini.3. Ukuphatha isihlandlo sesi-6 kweBhunga le-Council of the Engineering Council of South Africa:1. Nks Refilwe Buthelezi;2. Nks Prudence Madiba;3. Nks Tshwaraganang Ramagofu;4. Mnu John Daniels;5. Mnu Mashao Lawrence Lebea;6. Mnu Kasango Nyembwe;7. Mnu Simphiwe Nathaniel Zimu;8. Mnu Thembinkosi Cedric Madikane;9. Mnu Sipho Mkhize;10. Nks Nirvanna Rampersad;11. Nks Liezl Smith Smith;12. Nks Refilwe Lesufi;13. Nks Sarah Skorpen;14. Nks Abimbola Olukunle;15. Mnu Sandiswa Jekwa;16. Nks Linda Njomane;17. Mnu Mpho Ramuhulu;18. Nks Philile Precious Mdletshe;19. Mnu Lesetja Boshomane;20. Nks Amelia Mtshali;21. Mnu Thulebona Memela;22. Nks Simangele Mngomezulu;23. Nks Otilia Mthethwa;24. Mnu Thembinkosi Gamedze;25. Nks Phumza Zweni;26. Mnu Bhekinkosi Williamson Mvovo;27. Nks Patronella Fikile Sibiya;28. Nks Cingisa Mbola;29. Nks Thulisile Mwelase;30. Mnu Kemraj Ramgobind Ojageer;31. Mnu Enson Muranganwa Mangwengwende;32. Nks Thandeka Chili;33. Mnu Sifiso Keswa;34. Nks Sejako Morejwane;35. Nks Nirasha Sampson;36. Nks Sewela Mutileni;37. Nks Nokhana Moerane;38. Mnu Mamadi Isau Mailula;39. Nks Natalie Skeepers;40. Mnu Matome Edmund Modipa;41. Gq Reginald Sethole Legoabe.42. Mnu Carlo Van Zyl;43. Mnu Ranthekeng Moloisane;44. Mnu Njabulo Nhleko;45. Nksz Elizabeth Theron;46. Mnu Arnold Heinz Sommer;47. Nks Rachel Ledwaba;48. Mnu Nic Smit; kunye49. noMnu Sekete Zachia David Botsane;4.  IKhomishoni ye-Employment Equitya. Nks Tabea Kabinde (uSihlalo);b. Mnu Bhabhali kaMaPhikela Nhlapho;c. Nks Lebogang Mulaisi;d. Mnu Puleng Tsebe;e. Mnu Mpho Vuma;f. Thembi Chagonda;g. Nks Zinzisa Pearl Mgobondela;h. Nks Stieneke Jensma; kunyei. noNks Dineo Mmako.5. UMnu Mashwahle Joseph Diphofa – ukwandiswa ngeminyaka emihlanu kwesivumelwano sakhe sengqesho sokuba nguMlawuli-Jikelele (i-DG) weSebe leMicimbi yezeMveli.6. UGq Phil Mjwara – Ukwandisa ngeminyaka emibini kwesivumelwano sengqesho sokuba yi-DG yeSebe lezeNzululwazi noYilo.7. UGq Duncan Ettienne Pieterse – ISekela-Mlawuli-Jikelele (i-DDG): UMgaqo-nkqubo wezoQoqosho, kwiSebe likaNondyebo weSizwe.8. UGq Thuli Nomsa Khumalo – i-DDG: UTshintsho lweMozulu kunye noLawulo loMoya oPhefumlwayo, iSebe lezokusiNgqongileyo, ezamaHlathi nokuLoba.Imibuzo: Nks Phumla Williams – IsiThethi seKhabhinethiIselula: 083 501 0139"
"INgxelo yeNtlanganiso yeKhabhinethi ibibanjwe ngonxibelelwano lwevidiyo ngoLwesithathu, umhla wesi-2 kweyoMnga 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/xh/speeches/ingxelo-yentlanganiso-yekhabhinethi-ibibanjwe-ngonxibelelwano-lwevidiyo-ngolwesithathu-1,"A. Imiba yokusiNgqongileyo1. Ukwanda kolosulelo kweSifo seNtsholongwane i-Corona (i-COVID-19)1.1. IKhabhinethi ibonise inkxalabo emandla malunga nokunyuka kwenani losulelo olutsha lwe-COVID-19 eMpuma Koloni naseNtshona Koloni. Ukunyuka kosulelo kuye kwabangelwa phakathi kwezinye izinto, kukungathotyelwa kwemigaqo-nkqubo yokuthintela i-COVID-19 kunye nemigaqo yeNqanaba loku-1 lokuLumkisa.1.2. IKhabhinethi iyawamkela amanyathelo acetyisiweyo ongenelelo kuMasipala oMbaxa waseNelson Mandela Bay (i-NMB) ukushukuxa ukunyuka kosulelo lwe-COVID-19. IKhabhinethi kwakhona iyavuma ukuba izikolo zolwaluko zingaqhubeka phantsi kwemigaqo-nkqubo engqongqo yezempilo ngaphandle koMasipala oMbaxa we-NMB. UMphathiswa wezeMpilo, uGq Zweli Mkhize, uza kutyelela eNtshona Koloni ukuvavanya ukuba yintoni ekufuneka yenziwe ukungenelela kwiindawo ezifana ne-Garden Route.1.3. IKhabhinethi ikuphindile kwakhona ukukutsho ukubaluleka kokubambelela kungenelelo lonyango ngaphandle kwamayeza okufana nokuhlamba izandla ngamanzi nesepha okanye ukusetyenziswa kwesibulala-ntsholongwane sesandla esine-alkhoholi, ukugcina ukungasondelelani kwabantu kunye nokunxiba isigqubutheli-buso esidlangalaleni. Sonke kufuneka silixhase ikhwelo loMbutho weHlabathi wezeMpilo ukunqanda usulelo olutsha lwe-COVID-19.1.4. Njengoko sisondela kwixesha leeholide zokuphela konyaka, kufuneka sikhumbule ukuba lo bhubhane usekhona kwaye uyingozi. Ngoko ke, kufuneka sikulumkele ukuhamba ngaphandle kwesizathu, ingakumbi ngezithuthi zikawonke-wonke, futhi sinyenyise ukuya kwiindawo zikawonke-wonke ezifana neerestyu, iithaveni okanye iindawo ezithengisa utywala. Omnye nomnye wethu kufuneka aqinisekise ukuba uthatha amanyathelo okuthintela ukusasazeka kwentsholongwane kwiintsapho zethu, ingakumbi kubantu bethu abadala.1.5. Kufuneka sisoloko sigcine ukungasondelelani kwabantu ingakumbi xa sidibana siziintsapho ukubhiyozela iiholide. Ngenxa yokuziphatha kwethu, sonke singanikela ekulweni kunye nasekunqandeni ukusasazeka kwe-COVID-19. IKhabhinethi kwakhona ikwamkele ukwandiswa kweMeko yeNtlekele kaZwelonke ukuya kumhla we-15 kweyoMqungu 2021.2. Ishishini lokuthuthwa kwemithwalo2.1. IKhabhinethi ikugxeka kabukhali ukophulwa komthetho okuchaphazela ishishini lokuthuthwa kwemithwalo ezindleleni futhi ikwancoma ukusabela okukhawulezileyo ngamapolisa ekubanjweni kwabarhanelwa eGauteng. IKhabhinethi ithumela uvelwano olunzulu kwiintsapho kunye noogxa babaqhubi abathe balahlekelwa bubomi babo futhi ikwanqwenelela abo bonzakeleyo ukuphila okukhawulezileyo.2.2. Nangona sikuqonda ukukhathazeka kokwaphulwa kwemithetho yokufuduka zezinye iinkampani, ubundlobongela ayisosisombululo. IKhabhinethi ihlaba ikhwelo kubo bonke abantu abachaphazelekileyo ukuba bangenise iinkxalabo zabo malunga neshishini lokuthuthwa kwemithwalo kumaziko afanelekileyo endaweni yokusebenzisa ubundlobongela.2.3. UMphathiswa wezeNgqesho naBasebenzi uThulas Nxesi ukhokela iqela laBaphathiswa abajongene nalo mba futhi kulindeleke ukuba bangenise isindululo esiluqilima kwiKhabhinethi ukushukuxa zonke iimbambano ezichaphazela eli shishini.3. Ukuphuhliswa kweziseko zophuhliso3.1. IKhabhinethi ikwamkele ukunikezelwa kweNkqubo yokuBonelelwa ngaManzi amaNinzi eMshwathi KwaZulu Natali, esiza kutshintsha ngokupheleleyo ubomi bamakhaya angaphezu kwama-3 000 kwimimandla yase-Albert Falls, eMpolweni, eTrustfeed naseNadi.3.2. Inkqubo ingumanduleli wezinye iiprojekthi ezahlukileyo zokubonelelwa ngamanzi amaninzi kwingingqi ukuya koomasipala besithili abasixhenxe – eZululand, eKing Cetshwayo, e-Lembe, kuThukela, eMgungundlovu naseHarry Gwala. IKhabhinethi ibongoza abaxhamli ukuba bawagcine kwaye bawasebenzise ngononophelo amanzi ukunceda onke amakhaya.4. Iiholide ezikhuselekileyo4.1. Njengoko abemi boMzantsi Afrika bethatha ixesha ukonwabela iiholide neentsapho kunye nabahlobo babo, iKhabhinethi isikhuthaza sonke ukuba sikwenze oko ngokuthembekileyo. Ukongeza ekuthobeleni yonke imigaqo-nkqubo yezempilo ukunqanda ukusasazeka kwe-COVID-19, kufuneka kwakhona silandele imithetho yezendlela ukuqinisekisa ukuba sonke sifika kwiindawo zethu sikhuselekile.4.2. Ukhuseleko ezindleleni luxanduva lwawo wonke ummi woMzantsi Afrika kwaye bonke abaqhubi zimoto bayabongozwa ukuba balandele umda wesantya, bangaseli baze baqhube, futhi musa ukuqhuba ngokungalawuleki nangokungakhathali.  4.3. Abazali kunye nabakhathaleli bayabongozwa ukuba bangabashiyi bengahoywanga abantwana ngexesha leholide. Ngokusebenza kunye ukukhathalelana, singaqinisekisa ixesha leholide elikhuselekileyo nelinolonwabo.B. IziGqibo zeKhabhinethi1. Ingxelo yenkqubela evela kwiQela laBaphathiswa abaSebenzayo bePhondo loMntla Ntshona (i-IMTT)1.1. IKhabhinethi iyivumile ingcebiso ye-IMTT yokurhoxa kungenelelo oluthe ngqo phantsi kwecandelo 100(1)(b) eMntla Ntshona ekupheleni konyaka-mali wama-2020/21.1.2. IKhabhinethi yanelisekile yinkqubela esele yenziwe kungenelelo lukarhulumente wesizwe eMntla Ntshona, nangona usemninzi umsebenzi ekusafuneka wenziwe ukubuyisela ngokupheleleyo ulawulo olufanelekileyo kwiphondo.1.3. Inkqubela yenziwe ekubuyiseleni uxolo kuluntu nasemsebenzini, ulawulo lwemali, ulawulo lweziphumo kunye nokuhanjiswa kweenkonzo. Kwakhona kuye kwabakho nenguqu kwiziphumo zophicotho-zincwadi, futhi nesiphelo seminyaka emithandathu yokuhla kunye nokuma ndawonye kweziphumo zophicotho-zincwadi. Ingxelo epheleleyo iza kuthiwa thaca ePalamente.2. Ingxelo ngezakutshanje ngesiCwangciso sokuHlangula iShishini (i-BR Plan) leQumrhu lezoPhapho loMzantsi Afrika (i-SAA)2.1. IKhabhinethi yanikwa amagqabantshintshi ngenkqubela malunga nokuqaliswa kwesiCwangciso sokuHlangula iShishini le-SAA (i-SAA BR Plan) kunye nokuba ziza kwabiwa njani iibhiliyoni ezili-10.5 zeerandi eziya kusetyenziswa ngokufanelekileyo ukuqinisekisa impumelelo ekuqalisweni kwesiCwangciso se-BR.2.2. IKhabhinethi iyayincoma inkqubela futhi iyalibongoza iSebe lezamaShishini kaRhulumente (i-DPE) ukuba likhawulezise ngokuqalisa amanyathelo angundoqo okuqinisekisa ukuqalisa kwenkampani yesizwe entsha yezophapho ehlenga-hlengisiweyo, esebenzayo nesebenza ngobuchwepheshe beteknoloji.2.3. I-DPE yayalelwa ukuba igqibezele ngokuqesha ibhodi yangaphakathi ye-SAA futhi iqukumbele ukuqeshwa kweHlakani eliza kuthenga izabelo e-SAA. UMango wanconywa ngendima eqiqisisiweyo ayidlalileyo ngokuba ngaphantsi kwe-SAA, ukuqiniseka ubukho obukhoyo benkampani yezophapho kurhwebo.3. IsiCwangciso (sokuLalelisela) seSizwe sokuLungela iHolide yeHlobo yowama-2020/213.1. IKhabhinethi isivumile isiCwangciso seSizwe sokuLungela iHolide yeHlobo yowama-2020/21 esithiwe thaca nguMphathiswa wezoLawulo lweNtsebenziswano neMicimbi yeMveli, uGq Nkosazana Dlamini Zuma. Isicwangciso silandela iingqikelelo ezibonakalise ukuba kulindeleke amathuba emvula angaphezulu kwesiqhelo kwiindawo ezininzi zelizwe. Oku kuthetha ukuba iingingqi ezinemvula zehlobo zigubungela onke amaphondo asibhozo – ngaphandle kweengingqi ezinemvula ebusika ezifana neNtshona Koloni – ekulindele izikhukula eziphezulu kunye nezaqhwithi zomoya.3.2. Ekuqaliseni isicwangciso, amanyathelo okuthomalalisa akhona ukunciphisa ifuthe leengozi ezigqithileyo zehlobo. Esi sicwangciso siquka iiholide zehlobo eziqala kweyeNkanga 2020 ukuya kweyoMdumba 2021, njengoko ngeli xesha kuqhele ukwanda kweengozi ezinxulumene nemozulu. IKhabhinethi kwakhona iqaphele ukuba ezinye iindawo zamaphondo aseKapa zisenengxaki yembalela.3.3. IKhabhinethi ihlaba ikhwelo kuluntu ukuba lwenze amalungiselelo ayimfuneko ngokuchasene neengozi zexesha lasehlotyeni futhi luqinisekise ukusabela okufanelekileyo okuza kusindisa ubomi, kukhuselwe impahla kunye neziseko zophuhliso.4. IsiKhokelo seSizwe soPhuhliso loMgaqo-nkqubo4.1. IKhabhinethi isivumile isiKhokelo seSizwe soPhuhliso loMgaqo-nkqubo esiza kukhokela amasebe karhulumente ekuqulunqweni kwemigaqo-nkqubo yawo karhulumente. Esi sikhokelo sifuna ukubeka emgangathweni iinkqubo zokuqulunqwa komgaqo-nkqubo kuwo onke amanqanaba karhulumente.  4.2. Uxwebhu lucacisa amanyathelo ahlukeneyo ekufuneka alandelwe ekuqulunqweni komgaqo-nkqubo karhulumente, abandakanya imijikelezo yokwenza imigaqo-nkqubo, imigangatho elindelekileyo; izinto ekufuneka ziqwalaselwe xa kuqulunqwa umgaqo-nkqubo kunye namalungiselelo eziko ekufuneka abekhona ukuze kwenziwe umgaqo-nkqubo osebenzayo kunye nokuqaliswa kweenkqubo.4.3. Isikhokelo sangoku asikuqinisekisi ukufana kunye nentsebenziswano ekwenziweni komgaqo-nkqubo karhulumente. Olu xwebhu kuza kufikeleleka kulo kwiwebhusayithi yeSebe lezokuCwangcisa, ukuHlola, nokuVavanya (i-DPME) ethi: www.dpme.gov.za5. UMgaqo-nkqubo weMinikelo yoMhlaba5.1. IKhabhinethi iwuvumile umgaqo-nkqubo wokuphumeza, ojolise ekukhawuleziseni ngeminikelo yomhlaba njengenye yeendlela zokusabela kwisantya esihamba ngesantya sonwabu sohlenga-hlengiso lomhlaba.5.2. Ukuqaliswa komgaqo-nkqubo kuza kuyila amathuba abalulekileyo kubemi basezidolophini nabasemaphandleni ukuba bathathe inxaxheba kuqoqosho. Kunika inkuthazo kwaye kukhokela iminikelo yomhlaba ngabanini bemihlaba emikhulu. Le nkuthazo iza noxanduva loxhobiso olumiselweyo kwinxalenye enkulu yabanini mihlaba abaza kunikela ngomhlaba.5.3. Umhlaba ekunikelwe ngawo kunye namanyathelo omgaqo-nkqubo wenkuthazo alungelelaniswe nesivumelwano ekwafikelelwa kuso ngamahlakani oluntu ngomnyaka wama-2016 kwi-Operations Phakisa malunga nezoLimo, uHlenga-hlengiso loMhlaba kunye noPhuhliso lwaMaphandle.  Lo mgaqo-nkqubo wakhutshwa ngenjongo yokubonisana noluntu ngenyanga yoMdumba 2020.6. UMgaqo-nkqubo weSizwe malunga nokuKhethwa kwabaXhamli kunye noLwabiwo loMhlaba wowama-20206.1. IKhabhinethi iwuvumile umgaqo-nkqubo, obonelela ngenkqubo enobulungisa, ethembekileyo necacileyo yokukhethwa kwabaxhamli kunye nokwabiwa komhlaba eMzantsi Afrika. Lo mgaqo-nkqubo udibanisa izimvo ezifunyenwe ngexesha lokupapashwa kwawo ekuqaleni konyaka futhi uzimisele ekulungiseni, phakathi kwezinye izinto, ukungalingani ngokwesini kubunini-mhlaba.6.2. Ubeka phambili ulwabiwo lobunini bomhlaba kumanina, ngaloo ndlela ukhuthaza ukuqhubela phambili kwamanina. Ukwafuna ukujongana neemfuno zomhlaba ezahlukeneyo njengoko kubonisiwe luluntu kwimveliso yezolimo, ukuhlaliswa koluntu, umhlaba wesisa, ukuphuhliswa kwendawo yokuhlala kunye neyamashishini.6.3. Lo mgaqo-nkqubo uphakamisa ukusekwa kweziko elizimeleyo ukuqhubekekisa ulwabiwo lomhlaba futhi ubonelele ngenkqubo yokufaka isicelo nge-inthanethi ukuqinisekisa ukuba luselubala ngokupheleleyo ulwabiwo lomhlaba.  7. UkuQulunqwa koMgaqo-nkqubo weZibuko elinguNtozonke (i-OSBP)7.1. IKhabhinethi iwuvumile uMgaqo-nkqubo wokuqulunqwa kwe-OSBP ukuze uluntu luwuhlolisise.  Ukuyilwa kwe-OSBP kufuna ukungqinelanisa ukuhamba kwabantu nokuthuthwa kweempahla phakathi kwamazibuko okungena eMzantsi Afrika kunye nakumazwe angabamelwane. Izindululo kumgaqo-nkqubo zifuna ukushukuxa ukuxinana okubangela ukulibaziseka, ingakumbi kubahambi kunye nabarhwebi abanqumla amazibuko.7.2. Lo mgaqo-nkqubo unika isiphumo sesiKhokelo seZibuko elinguNtozonke esamkelwa yiKhabhinethi ngowama-2018. Kwinqanaba lelizwekazi, lo mgaqo-nkqubo wenza igalelo kwiPhulo likaMongameli leziSeko zoPhuhliso, eliqhubela phambili unxibelelwano phakathi kwamazwe ase-Afrika ukusombulula intsilela yeziseko zophuhliso kunye nokunyusa urhwebo phakathi kwamazwe ase-Afrika. Umgaqo-nkqubo oqulunqiweyo uza kupapashwa kwiphepha-ndaba lombuso kwikota yokuqala yowama-2021 ukwenzela ukuba uluntu luphawule.8. Ukuqinisekiswa kweSivumelwano seNgqungquthela yaMazwe ngaMazwe yezaBasebenzi malunga nokuPheliswa koBundlobongela nokuXhatshazwa kwiiNdawo zokuSebenzela yowama-2019 (Nombl. 190)8.1. IKhabhinethi isivumile isiphakamiso seNgqungquthela yeNdawo yokuSebenzela yowama-2019 (Nombl. 190) esisiwe ePalamente ukwenzela ukuba siqinisekiswe. Le ngqungquthela ishukuxe ubundlobongela, ukuxhatshazwa, ingakumbi emsebenzini. Ibonelela ngesikhokelo esicacileyo sentshukumo kunye nethuba lokwenza ikamva lomsebenzi elisekwe kwisidima nentlonipho, ngaphandle kobundlobongela kunye nokuxhatshazwa.8.2. Ukuqinisekiswa kwale ngqungquthela kulungelelaniswe noMgaqo-siseko weRiphabhliki yoMzantsi Afrika yowe-1996. Nje ukuba kuqinisekiswe, amalungiselelo engqungquthela aza kwenziwa ekhaya futhi alungelelaniswe noMthetho woBudlelwane baBasebenzi, wowe-1995 (uMthetho wama-66 wowe-1995).8.3. ISebe lezeNgqesho naBasebenzi sele liphuhlise iNkqubo Yokusebenza  eLungileyo kuThintelo kunye nokuPhelisa uBundlobongela kunye nokuXhatshazwa eMsebenzini.9. IsiCwangciso-qhinga esiHlaziyiweyo se-Antarctic nakuMazantsi oLwandle9.1. IKhabhinethi ikuvumile ukuqaliswa kwesicwangciso-qhinga esihlaziyiweyo, oku quka izimvo ezifunyenwe kupapasho lwawo ekuqaleni konyaka. Esi sicwangciso-qhinga sibonelela ngokulungelelaniswa nokumiliselwa koMthetho weziVumelwano ze-Antarctic, wowe-1996 (uMthetho wama-60 wowe-1996), onxulumene nophando, ulondolozo, ukusetyenziswa kwezixhobo ezizinzileyo kunye nolawulo lokusingqongileyo ukuxhasa inkqubo yase-Afrika.  9.2. Oku kunegalelo kwiiNjongo zoPhuhliso oluZinzileyo, ngokuthi kuqatshelwe ukuba i-Antarctic kunye naMazantsi oLwandle ngamacandelo abalulekileyo kwinkqubo yemozulu yehlabathi. Esi sicwangciso-nkqubo sinegalelo kwizenzo zemozulu nakwintembeko kwindalo ngokuthi sikhuthaze ukusekwa kweendawo ezikhuselweyo nezilawulwa ngokukodwa. Yapapashwa kweyeKwindla 2020 ukuze uluntu luphawule.  10. AmaLungelo oLuntu, iNkululeko noXolelwaniso: uXwebhu lokuChonga iSiza esiza kuba nguVimba weMisebenzi kaNelson Mandela10.1. IKhabhinethi isivumile isiphakamiso samaLungelo oLuntu, iNkululeko noXolelwaniso: uXwebhu lokuChonga kweZiza eziza kuba nguVimba weMisebenzi kaNelson Mandela oluza kuthunyelwa kwiZiko leZizwe eziManyeneyo lezeMfundo, lezeNzululwazi kunye neMibutho yeNkcubeko yeHlabathi ukuze siqwalaselwe futhi sibhalwe njengeSiza saMafa seHlabathi. Le yinxalenye ephangaleleyo yeProjekthi yeNdlela yokuXhathisa neNkululeko yaMafa.   10.2. Utyumbo lubeka phambili iindawo ezili-10 kumaphondo amane kunye noomasipala abasixhenxe. Oku kumele imbali yethu yenkululeko kunye namalungelo oluntu, futhi kunika ubungqina bamanqanaba ahlukeneyo omzabalazo wenkululeko.  10.3. Olu tyumbo luhambelana nesiCwangciso soPhuhliso seSizwe, esigxininisa kulondolozo kunye nokubuyiselwa kweendawo ezikhuselweyo. Lukwaqaphela amandla egalelo loqoqosho lokuyila ekuveliseni ingqesho kunye nokuthumela ngaphandle iingeniso.C. UMthetho oYilwayo1. UMthetho oYilwayo woLondolozo noPhuhliso loMhlaba wokuLima wowama-20201.1. IKhabhinethi isivumile isiphakamiso soMthetho oYilwayo esithunyelwe ePalamente. UMthetho oYilwayo urhoxisa uMthetho wokuLima, wowe-1970 (uMthetho wama-70 wowe-1970) ukufezekisa iimfuno zomgaqo-siseko, kunye nokubonelela ngendlela enobulungisa nelungeleleneyo ekusetyenzisweni komhlaba wokulima.1.2. Lo Mthetho uYilwayo ukhusela umhlaba wokulima kwimveliso yokutya ngokumisela iiNdawo zokuLima eziKhuselweyo apho umhlaba wokulima onamandla aphezulu uza kucaciswa njengeenjongo zezolimo kwaye umhlaba wokulima onamandla aphantsi uza kuvunyelwa ukuba usetyenziselwe izinto ezingezizo ezolimo.1.3. Ukuqaliswa koMthetho oYilwayo kushukuxa isoyikiso kukhuseleko lokutya kwisizwe nakumakhaya.D. Imisitho Ezayo1. INgqungquthela yeMbumba ye-Afrika (i-AU)1.1. I-AU iza kubamba iNgqungquthela eKhethekileyo yoMmandla ongaHlawulisani iRhafu yoRhwebo weliZwekazi i-Afrika ngomhla wesi-5 nowesi-6 kweyoMnga 2020, kulungiselelwa ukuqala kwe-AfCFTA ngomhla woku-1 kweyoMqungu 2021.1.2. I-AfCFTA inenzuzo enkulu kuMzantsi Afrika nanjengoko usebenza njengesixhobo sokukhulisa uqoqosho notyalo-mali. Ummandla ongahlawulisani irhafu yorhwebo usivulela ukuba sithumele kwamanye amazwe iimpahla kunye neenkonzo kurhwebo olunabantu abangaphezulu kweebhiliyoni ezi-1,2. NjengoSihlalo we-AU, uMzantsi Afrika uphambili ekuqhubeni ukuphunyezwa kwe-AfCFTA.1.3. Isivumelwano siqhubela phambili ukudityaniswa kwezoqoqosho kunye nokuphuhliswa, ukuxhotyiswa kwamanina kwilizwekazi, kunye nokuqiniswa kwamalinge oxolo nozinzo e-Afrika.2. USuku loXolelwaniso2.1. UMzantsi Afrika uza kukhumbula uSuku loXolelwaniso ngomhla we-16 kweyoMnga 2020 phantsi kwesihloko esithi: “UManyano ngokuSebenza ngokuchasene noBuhlanga, uBundlobongela obuSekelwe kwiSini kunye noKunye ukungaNyamezelani”. Masilusebenzisele olu suku kwakhona ukufezekisa ulwakhiwo lwesizwe nomanyano loluntu.2.2. Kulo nyaka ukujolisa kubuhlanga kugxininisa kukubaluleka komntu ngamnye ekuthatheni uxanduva lokulwa ubuhlanga, ucalu-calulo ngokobuhlanga, intiyo kubemi bamanye amazwe kunye nokunganyamezelani okunxulumene noko elizweni.3. USuku lweHlabathi lokuLwa uRhwaphilizo3.1. UMzantsi Afrika uza kujoyina ihlabathi ukukhumbula uSuku lweHlabathi lokuLwa uRhwaphilizo ngoLwesithathu, umhla we-9 kweyoMnga 2020. Olu suku lukhuthaza iphulo malunga neendleko kunye neziphumo ezibi zorhwaphilizo, futhi lufuna ukuluphelisa nya.3.2. Urhwaphilizo alwamkelekanga, nokuba lwenzeka kwicandelo likarhulumente okanye labucala. Urhwaphilizo luthatha iindlela ezahlukileyo futhi lufana ‘nokuthenga’ iphepha-mvume lokuqhuba, ukuhlawulisa ngondlela mnyama ukunqanda isohlwayo esisemthethweni, iyelenqe kunye nendlela yokuziphatha echasene nokhuphiswano, konke oku kubangela urhwaphilizo.3.3. Impumelelo yemfazwe yethu norhwaphilizo ixhomekeke ekubandakanyeni bonke abemi kunye namaziko. Ngomhla woku-1 kweyeNkanga 2020, iKhabhinethi isivumile isiCwangciso-qhinga seSizwe sokuqala ukuLwa noRhwaphilizo futhi ihlaba ikhwelo kulo lonke uluntu ukuba lubambisane ekulweni norhwaphilizo. Ukuba ubona into, utsho into, luxele urhwaphilizo ngokuthi utsalele umnxeba kwi- National Anti-Corruption Hotline kule nombolo 0800 701 701.E. Imiyalezo1. Amazwi okuvuyisanaIKhabhinethi ithumela amazwi okuvuyisana kunye neminqweno emihle kwaba balandelayo:1.1. UNks Tsakani Maluleke, onyulwe njengoMphicothi-zincwadi-Jikelele waseMzantsi Afrika ukususela ngomhla woku-1 kweyoMnga 2020. IKhabhinethi imnqwenelela okuhle kuxanduva analo lokuqinisekisa ukuba uthatha uxanduva ekusetyenzisweni kwezixhobo zikarhulumente.    2. Amazwi ovelwanoIKhabhinethi ithi tutwini kwaba balandelayo:2.1. usapho, izihlobo kunye noogxa bomdlali owayesakuba ngumkhuseli weBafana Bafana kunye neqela leMamelodi Sundowns u-Anele Ngcongca.2.2. isizwe seRoyal Bafokeng ngokushiywa nguMohumagadi (uKumkanikazi), uGq Semane Bonolo Molotlegi.2.3. isizwe sabaThembu ngokuthi sishiywe nguKumkanikazi wamaXhosa uNozamile Sigcawu, umama weNkosi uMpendulo Zwelonke Sigcawu engasekhoyo.2.4. usapho lukaKumkani uGoodwill Zwelithini ngokuthi lushiywe ngunyana walo uNkosana Lethukuthula Zulu.F. IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.1. UNks Mukondeleli Johanna Mulaudzi njengeGosa eliyiNtloko yesiGqeba soLawulo (u-CEO) soLawulo lwamaZibuko oMzantsi Afrika.   2. UNks Ayanda Noah njengoSihlalo weBhodi ye-Central Energy Fund SOC LTD.3. UMnu Loyiso Tyabashe njenge-CEO yeQumrhu laMandla eNyukliya loMzantsi Afrika.  4. Amalungu eBhunga oGunyaziwe woLawulo lweCandelo lamaShishini oKhuseleko lwaBuCala:a. UGq Audrey Leah Mofomme (uSihlalo);b. UMnu Matome Solomon Ralebipi (USekela Sihlalo);c. UMnu Humphrey Nhlanhla Ngubane;d. UGq Sithembile Nombali Mbete; kunyee. noNks Thandeka Ntshangase.5. Ukwandiswa kwesivumelwano sikaMnu Mbulelo Tshangana njengoMlawuli-Jikelele (i-DG) weSebe lezokuHlaliswa koLuntu.6. UNks Nomfundo Clementine Tshabalala njengo-DG weSebe lezokusiNgqongileyo, amaHlathi nezokuLoba.7. UGq Annette Theresa Griessel njengeSekela-Mlawuli-Jikelele (i-DDG): uLungelelwaniso loCwangciso lweSizwe kwi-DPME.  8. UGq Nontsikelelo Valencia Tshayingca-Mashiya njengo-DDG: iCandelo lokuPhathwa kweMisebenzi yeQumrhu kwi-DPME.9. UNks Dorcas Tshepiso Moahloli njengo-DDG: Iimpahla kunye noLawulo lwamaTyala kuNondyebo weSizwe.Imibuzo:Nks Phumla Williams – IsiThethi seKhabhinethiIselula: 083 501 0139"
"Ingxelo yeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla wama-24 kweyoMdumba 2021",26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-ngonxibelelwano-lwevidiyo-ngolwesithathu,"A.    Imiba enguNdaba-mlonyeni1.    Abafundi beMatriki bowama-20201.1.    IKhabhinethi ivuyisana nabafundi abebebhala imatriki ngowama--2020 abye banyamezela nangona bekunzima baza baphumelela emagqabini kwiziphumo zabo zematriki. Iimviwo zowama-2020 zibhalwe ngabafundi abaninzi ebebebhala iimviwo zabo zokugqibela xa kuthelekiswa no-2019, kwaye ziphinde zaba nochatha kwinani labafundi abapase ngamanqaku avumela ukuba bavunywe ukuba bayokufunda eyunivesithi. 1.2.    IKhabhinethi inqwenelela bonke abafundi konke okuhle xa beza kungena kumaziko emfundo ephakamileyo. Ngaphaya kwezifundo zaseyunivesithi, abafundi bayakhuthazwa ukuba bakhangele nolunye uqeqesho lwezakhono zobizo olufumanekayo ngeekholeji zoQeqesho Lwezakhono i-Technical and Vocational Education and Training (i-TVET) eziyinxalenye yokomeleza isiseko soMzantsi Afrika sezakhono zobugcisa ezingundoqo kuqoqosho lwethu. Abafundi abangakulungelanga ukungena kwiikholeji ezizi-TVET neeyunivesithi bayakhuthazwa ukuba bakhangele iNkqubo yeThuba lesiBini likaMatriki.1.3.    IKhabhinethi ikwavuyisene nawo onke amagosa nabaphathi beSebe leMfundo esisiSeko abathe – phezu komsebenzi wokuqinisekisa ukuba kuthathwa amanyathelo ezempilo nokhuseleko ezikolweni ngo-2020 ukukhusela ootitshala nabafundi kubhubhane weSifo seNtsholongwane ye-Corona (i-COVID-19) – basebenza nzima ukufikelela kwiziphumo zematriki ezincomekayo.1.4.    IKhabhinethi inqwenela ukuvakalisa umbulelo wayo kubo bonke ootitshala, abalawuli bezikolo, amagosa esebe lemfundo esisiseko, kwimibutho yootitshala, imibutho yabafundi, abafundi nabazali babo ngokusebenza kwabo nzima nokuzinikela kwabo xa bebonke ekuqinisekiseni ukuba sifumana iziphumo esingazingca ngazo nangona besijamelene nobunzima ku-2020.1.5.    IKhabhinethi iyavuyiswa kukuqala ngokusesikweni konyaka wokufunda ka-2021 kwaye iqinisekile ukuba amanyathelo abekiweyo akwanele ukufundisa nokufunda. Wonke umntu unoxanduva lokuhlala ethe qwa nokulandela imithetho yempilo nokhuseleko, eyilelwe ukugada impilo nokhuseleko lootitshala nabafundi, ngendlela engqongqo. IKhabhinethi ihlaba ikhwelo kubo bonke abemi boMzantsi Afrika ukuba baxhase abafundi bethu nokuba baqinisekise ukuba bayaphumelela.2.    INtetho engoBume beSizwe (i-SoNA)2.1.    IKhabhinethi iyamkele i-SoNA ka-2021 eyenziwe ngoHloniphekileyo, uMongameli Matamela Cyril Ramaphosa, kwiNdibano yezindlu zombini zePalamente – iNdlu yoWiso-Mthetho yeSizwe (i-NA) neBhunga lamaPhondo leSizwe (i-NCOP) – eKapa ngoLwesine, umhla we-11 kweyoMdumba 2021.2.2.    I-SoNA neMpendulo kaMongameli kwiNgxoxo enge-SoNA zinike ingxelo malunga nenkqubela-phambili yesiCwangciso soKwakhiwa ngokuTsha nokuVuselelwa koQoqosho (i-ERRP) nendlela eya ekuphumezeni izicwangciso zikarhulumente ngendlela enefuthe. IKhabhinethi izimisele ngokupheleleyo ukuphumeza zonke izithembiso ezenziwe nguMongameli.2.3.    Nangona iyithathela ingqalelo imiceli-mingeni yentlalo noqoqosho esijongene nayo, iKhabhinethi isaqinisekile ukuba iza kulungiswa ngokuphunyezwa kwe-ERRP neNkqubo yokuSebenza (i-PoA) karhulumente, igxile kakhulu kumba wokuqinisekisa ukuba kukho uhlumo oluza kuxhanyulwa ngumntu wonke futhi kufezekiswe neenjongo zoMbono wango-2030 wethu ezikwiSicwangciso soPhuhliso lweSizwe (i-NDP).2.4.    Nangona i-COVID-19 eqale ngo-2020 iye yasibuyisela emva, uninzi lwe-PoA luqhubeka ngendlela nangona lucotha. NgoLwesithathu, umhla wama-24 kweyoMdumba 2021, uMphathiswa wezeziMali uTito Mboweni uchaze uhlahlo lwabiwo-mali lokuhlawulela izicwangciso zalo nyaka. 3.    INgxelo yoPhononongo lwe-NDP3.1.    IKhabhinethi iyiqwalasele ingxelo engeziphumo zophononongo lwe-NDP kwaye iza kuzama ukubuyisela inkqubela-phambili kumnikelo karhulumente woMbono wango-2030. IKomishoni yeSizwe yokuCwangcisa iza kukhupha iNgxelo yoPhononongo lwe-NDP.4.    Ukuveliswa kwamachiza okugonya kweli4.1.    IKhabhinethi izamkele iinzame nenkqubela-phambili ezenziwe ziinzululwazi, abaphandi neengcali zezonyango ngakumanyathelo okuvelisa awethu amachiza okugonya ukumelana nalo bhubhane nabanye abanokuthi bavele. Iinzululwazi, abaphandi neengcali zethu bahamba phambili ekumelaneni nobhubhane we-COVID-19 kwaye bakhokele ukubekwa iso kwemfuza yentsholongwane ye-COVID-19, ethe yakhokelela ekufunyanweni kohlobo oluyi-501Y.V2. Kulo mba, iKhabinethi ingathanda ukuthi huntshu kuzo zonke iinzululwazi nabaphandi boMzantsi Afrika abaye bakwazi ukuyivelisa kwakhona le ntsholongwane elabhoretri ngenjongo yokuphucula uphando malunga nonyango lobhubhane we-COVID-19.4.2.    IKhabhinethi ikholelwa ekubeni icandelo lethu lezobunzululwazi nokwakha izinto ezintsha lingumthombo oxabiseke kakhulu ekufuneka ukuba lixhotyiswe ngezakhono lize uphuhliswe.4.3.    Nangaphaya kophando olumalunga ne-COVID-19, iinzululwazi nabavelisi boMzantsi Afrika abadume kwihlabathi jikelele beze neteknoloji engayiwayo efana nomatshini wokusika ngelitha wokuqala ehlabathini osebenza ngamanani kunye neskena se-xray somzimba wonke sakwa-Lodox.5.    Ukukhutshwa kwechiza lokugonyela i-COVID-195.1.    IKhabhinethi iyakuvuyela ukuqaliswa kwenkqubo yokugonya kuzwelonke, ngamathamo okuqala echiza lokugonya lakwa-Johnson & Johnson anikwa abasebenzi bezempilo (ii-HCW) kwicandelo likarhulumente nelabucala.5.2.    Oko kwaqala ubhubhane we-COVID-19, ii-HCW zethu zibe likhakha eligcine isizwe sethu sikhuselekile. Ziye zajongana ngqo nale ntsholongwane zanyamezela zisilwa nentsholongwane engapheli mandla. Ukuzinikela kwazo zingazicingeli kusindise iimpilo ezingenakubalwa kwaye isizwe sethu sibabulela ngokungazenzisiyo.5.3.    Ukugonywa kwazo kuza kunceda ukuba zikhuseleke ukuze zingosuleleki zize ekugqibeleni zibuyisele isizwe sethu kwimeko yesiqhelo. IKhabhinethi iyavuya kuba izigidi ezongezelelekileyo zamachiza okugonya ezifumaneke kwezinye iindawo ezininzi ziza kufika ngamaxesha ohlukeneyo kwezi nyanga zizayo, ukususela kweyoKwindla 2021.5.4.    Zakube zigonyiwe ii-HCW njengenxalenye yesiGaba sokuQala senkqubo yokugonya, isiGaba sesiBini siza kujolisa kubasebenzi abasebenza kumacandelo angundoqo kunye nabantu eabasemngciphekweni ngenxa yempilo enkene-nkene, abaquka abantu abaneminyaka engaphaya kwama-60, abantu abanezigulo abaphila nazo, kunye nabantu abahlala kwiindawo ezifana namakhaya onyango neehostele.5.5.    Abemi beli bayakhunjuzwa ukuba ukugonya kusimahla kwaye umntu akanyanzelwa, kwaye kuseyeyona ndlela isebenzayo yokuzikhusela kule ntsholongwane, kuhamba nokuqhubeka nokulandela imithetho yempilo yokulumkela iindibano ezineenginginya, ukunxiba isigqubuthelibuso esidlangalaleni, ukubulala iintsholongwane ngamanzi nesepha okanye ngesibulali-ntsholongwane esinomlinganiselo we-alkhoholi oyi-70% nokugcina umgama obubuncinane beemitha eziyi-2,5 phakathi kwabantu.6.    UPhando lweSine lweKota lwaBasebenzi (i-QLFS)6.1.    I-QLFS yeSine ekhutshwe licandelo leeNkcukacha-manani loMzantsi Afrika (i-Stats SA) ngoLwesibini, umhla wama-23 kweyoMdumba 2021 iqhubeka nokusikhumbuza ngemiceli-mingeni yentswela-ngqesho ejongene neli lizwe. Kodwa iKhabhinethi iyakhuthazwa kukuntshula okuqhubeka nokukubonisa uqoqosho lwethu naphakathi kobu bunzima siphantsi kwabo kwezoqoqosho. 6.2.    Ngokwamanani akutsha nje, ingqesho yonyuke ngemisebenzi engama-333 000, apho icandelo elisesikweni ilelona linikele kakhulu (ngemisebenzi engama-189 000) phakathi kweKota yesithathu neKota yesine. Ngaphaya koko, kuye kwabakho ukwehla kwinani labo bangenaNtsebenzo kwezoQoqoqsho ngama-890 000 kwiKota yesine ngo-2020 xa kuthelekiswa neKota yesithathu ku-2020.6.3.    IKhabhinethi isaxhalabile kuba izinga oluvelisa ngalo imisebenzi uqoqosho lusacotha kunezinga eliphelisa ngalo imisebenzi ngama-710 000 phakathi kweKota yesiThathu neyeSine. Nangona iKota yeSine iye yabonisa ukonyuka kwizinga lentswela-ngqesho, ukonyuka ngokweepesenti kwe-1.7% kusacotha kuneKota yesiThathu yokonyuka kwezinga lentswela-ngqesho nge-9%.6.4.    Ibuhlungu into yokuba abantu abatsha ngabona baninzi kubantu abangenamisebenzi. Abemi boMzantsi Afrika abaMnyama nabangabantu bebala kunye nabasetyhini basengawona maqela asemngciphekweni kuqoqosho lwelizwe, kwaye oku kwenza ukuba urhulumente azondelele nangakumbi kwisigqibo sakhe sokukhawulezisa amanyathelo okuxhasa nokwenza ukuba ulutsha, abasetyhini nabantu abamnyama bathabathe inxaxheba enentsingiselo nebonakalayo kuqoqosho lwelizwe. Oku kuhambelana nokuzibophelela kwakhona kumba wokwenza utshintsho neenguqu kuqoqosho okwenziwe nguMongameli kwi-SoNA ka-2021.7.    UHlahlo Lwabiwo-mali lweSizwe luka-20217.1    Ukuthiwa thaca koHlahlo Lwabiwo-mali lweSizwe kubalulekile kwinkqubo ebonakalayo nephendulayo yolawulo lwentando yesininzi yoMzantsi Afrika. UHlahlo Lwabiwo-mali lweSizwe olulandela i-SoNA kaMongameli Ramaphosa, luchaza izicwangciso zikarhulumente zezezimali zokuxhasa ukuphunyezwa kwe-PoA yesizwe ngokuchazwe kwi-SoNA ka-2021.7.2    IKhabhinethi iyalwamkela uHlahlo Lwabiwo-mali lweSizwe luka-2021 njengeyona ndlela ihamba phambili yokulungelelanisa ukuzinza kwezezimali ngethuba kuxhaswa izinto ezihamba phambili kurhulumente ngezimali, ezifana namachiza okugonyela i-COVID-19, ukuxhasa abona bantu basemngciphekweni ekuhlaleni ngenkqubo ebanzi yokunceda ekuhlaleni ne-ERRP ukuze sakhe uqoqosho kwakhona, sixhase ukuveliswa kwemisebenzi, sitsale utyalo-mali, naphantsi kwemeko yoqoqosho engumceli-mngeni. 8.    Ukwebiwa kweentambo zobhedu8.1.    IKhabhinethi ikwamkele ukugwetywa iminyaka eyonyuswe yaya kuma kwi-1 250 yiNkundla ePhakamileyo yaseNtshona Koloni kwamalungu amahlanu ombutho wolwaphulo-mthetho afunyenwe enetyala lokweba iintambo zobhedu. Sithi huntshu kwii-arhente zethu zonyanzeliso-mthetho ngokubanjwa nokutshutshiswa ngempumelelo kwabo babandakanyeka ekwebiweni kweentambo zobhedu.8.2.    IKhabhinethi inethemba lokuba oku kubanjwa nokugwetywa kusandula ukwenzeka kuthumele umyalezo ongqongqo wokuba bonke abo bonakalisa uqoqosho nabophula umthetho baza kujongana nengalo ende yomthetho ngokupheleleyo. Sicela uluntu ukuba luxele abophuli-mthetho kwii-arhente zonyanzeliso-mthetho. 9.    Ubundlobongela obugxile kwezesini nokubulawa kwabasetyhini (i-GBVF)9.1.    IKhabhinethi ikwamkele ukubanjwa kwendoda ehlasele ngolunya uNks Dimakatso Ratselane ongunondaba we-Lesedi FM.9.2.    IKhabhinethi ikwamkele ukugwetywa kombulali kaTshegofatso Pule owayekhulelwe nokubanjwa kukaNthuthuko Shoba, iqabane lakhe nongutata womntwana wakhe owayengekazalwa, ekutyholwa ngokuba nguye owayengungqondongqondo wokucetywa kokubulawa kwakhe.9.3    IKhabhinethi ihlaba ikhwelo kwinkqubo yobulungisa kulwaphulo-mthetho ukuba iqinisekise ukuba kubakho ubulungisa egameni lika Nks Ratselane, ongasekhoyo uNks Pule kunye namanye amaxhoba e-GBVF. Ukuphelisa ubundlobongela ngakwabasetyhini nabantwana kufuna ukuba sonke sizimisele ukuphelisa esi sibetho.10.    IiMbasa zooNondaba zoMbutho woPhuhliso lwamaZwe aseMzantsi e-Afrika (i-SADC)10.1.    IKhabhinethi ihlaba ikhwelo koonondaba boMzantsi Afrika ukuba bafake amangenelo abo kukhuphiswano lweeMbasa zooNondaba ze-SADC. Oonondaba abanomdla bangafumana iinkcukacha ezithe vetshe malunga nokhuphiswano ku-www.sadc.int naku-www.gcis.gov.za.10.2.    Ezi mbasa zikhuthaza umanyano nentsebenziswano kule ngingqi ngokukhuthaza abasebenzi bezendaba kumazwe angamalungu e-SADC ukuba asasaze imiba ephathelene nengingqi.B.    IziGqibo zeKhabhinethi1.    IMeko yeSizwe yeNtlekele1.1.    IKhabhinethi iphumeze isigqibo sokubhengeza iMeko yeSizwe yeNtlekele emva komonakalo owenziwe sisaqhwithi esaziwa ngokuba ngu-Eloise kunye neemvula zohlobo ezishiye izixhobo nezakhiwo zelizwe kunye namakhaya zonakele kumaphondo ngamaphondo. Oku kwenziwe ngokweCandelo 27(1) loMthetho woLawulo lweNtlekele (uMthetho 57 ka-2002).1.2.    Esi sibhengezo siza kunceda urhulumente ukuba aqinise amanyathelo asele ekhona athatyathwa ngamaziko ohlukeneyo aseburhulumenteni ukuthomalalisa ifuthe lentlekele yesizwe.2.    INgxelo yeKomishoni kaMongameli yoPhononongo lweMivuzo (i-PRRC)2.1    IKhabhinethi ifumene yaza yaphumeza iNgxelo ye-PRRC. I-PRRC yachongelwa ukuphanda imivuzo neemeko zokusebenza kwiNkonzo kaRhulumente nakumaziko karhulumente kazwe-lonke nawamaphondo ezikwiCandelo A no-C, kwiShedyuli yesi-3 yoMthetho wokuLawulwa kweziMali zikaRhulumente (i-PFMA), ka-1999 (uMthetho 1 ka-1999).2.2    Amacandelo ekugxilwe kuwo ngokubalulekileyo kule ngxelo ngootitshala, ezempilo, icandelo lokhuseleko namaziko karhulumente (Shedyuli 3A no-3B ze-PFMA ka-1999. Le ngxelo iza kupapashwa kwiwebhusayithi yeSebe lezabaSebenzi bakaRhulumente noLawulo (www.dpsa.gov.za).3.    INgxelo yoMzantsi Afrika kwiZizwe eziManyeneyo (i-UN) malunga nokuPheliswa kwazo Zonke iintlobo zoCalucalulo ngokobuHlanga3.1.    IKhabhinethi ivume ukungeniswa kwengxelo yamaxesha athile yethoba ukuya kweye-11 yoMzantsi Afrika yesiVumelwano seHlabathi sokuPheliswa kwazo Zonke iiNtlobo zoCalucalulo ngokobuHlanga se-UN (i-ICERD). UMzantsi Afrika watyikitya i-ICERD ngo-1994 waza wayiqinisekisa ngomhla we-10 kweyoMnga 1998.3.2.    Le ngxelo ichaza inkqubela-phambili eyenziwe nguMzantsi Afrika ekumiseleni amanyathelo omthetho, ubulungisa nawolawulo ekupheliseni zonke iintlobo zocalucalulo ngokobuhlanga.3.3.    Le ngxelo yamaxesha athile igxila kwinkqubela-phambili eyenziweyo ukuqhubela phambili ukulingana, ukulwa ucalucalulo lwabantu abasuka kwamanye amazwe ase-Afrika nokunye ukunganyamezelani okufana noku, ukuthintelwa kolwaphulo-mthetho lwentiyo, kwaye iqaqambisa eminye imiceli-mingeni esekhona. Emveni kokuba inikwe umbutho ofanelekileyo, le ngxelo iza kusasazwa eluntwini. 4.    Ukuba yinxaleye yesiVumelwano seHlabathi esingeNgcinezelo nokoHlwaywa koLwaphulo-Mthetho lweNgcinezelo Ngokobuhlanga4.1.    IKhabhinethi ivume ukuba isiVumelwano seHlabathi esingeNgcinezelo nokoHlwaywa koLwaphulo-Mthetho lweNgcinezelo Ngokobuhlanga sithiwe thaca ukuze eli lizwe libe yinxalenye yaso. Oku kwenziwa ngokweCandelo 231(2) loMgaqo-siseko weRiphablikhi yoMzantsi Afrika ka-1996. Esi sivumelwano, phakathi kwezinye izinto, sibhengeza ukuba ingcinezelo ngokobuhlanga lulwaphulo-mthetho ngakubuntu nokuba ibeka uxolo nokhuseleko lwehlabathi phantsi komngcipheko oqatha.4.2.    Sakube sivunywe zizo zombini izindlu zePalamente, iSebe lezobuDlelwane baMazwe ngamazwe neNtsebenziswano liza kulisa kwi-UN olu xwebhu luchaza ukuba eli liyinxalenye yesi sivumelwano ngokusesikweni.5.    Isilungiso sesivumelwano esiphakathi koMzantsi Afrika ne-Netherlands esimalunga nesibonelelo soluntu5.1.    IKhabhinethi ivume isilungiso sesivumelwano esiphakathi korhulumente woMzantsi Afrika norhulumente weKingdomo of  Netherlands esimalunga nentsebenziswano kusibonelelo soluntu.5.2.    Esi sivumelwano sentsebenziswano kusibonelelo soluntu satyikitywa e-The Hague kwekaCanzibe 2001. Esi sivumelwano siququzelela ukusiwa kweenzuzo zesibonelelo soluntu kwelo lizwe kusenzelwa abo bemi bachaphazelekayo. UMgaqo-nkqubo wesiBonelelo soLuntu wase-Netherlands wenze izilungiso kwizibonelelo zoluntu zokuwelisa ngokuhambelana nabantwana baseNetherlands. Esi silungiso siphakanyiswayo senzelwa ukuhambelana nezivumelwano zezi nguqu.6.    UKuqinisekiswa kweNkomfa yeHlabathi yonxibelelwano ngoNomathotholo ka-2019 (i-WRC-19)6.1.    IKhabhinethi ivume ukufakwa kweMithetho yokuGqibela ye-WRC-19 ePalamente ukuze iqinisekiswe, ngokuhambelana neCandelo 231(2) loMgaqo-siseko. I-WRC-19 sisiphumo senkomfa yeManyano yezoNxibelelwano yeHlabathi (i-ITU) ye-UN ehlala rhoqo ngonyaka ukuphonononga nokuhlaziya imithetho kanomathotholo, phakathi kwezinye izinto. UMzantsi Afrika ulilungu elityikityayo le-ITU. Yakube iPalamente iwuqinisekisile uMthetho wokuGqibela we-WRC-19, uMzantsi Afrika uza kulungisa isiCwangciso seSizwe saMaza eezokuSasaza kaNomathotholo ngendlela efanelekileyo.7.    Iphepha eliHlaziyiweyo eliCacisa uMgaqo-nkqubo wezoThutho weSizwe 7.1.    IKhabhinethi ivume iphepha elihlaziyiweyo elicacisa uMgaqo-nkqubo wezoThutho weSizwe. Lithatha indawo yoMgaqo-kqubo wezoThutho weSizwe ka-1996. Umgaqo-nkqubo ohlaziyiweyo ulungisa iinguqu ezithe zavela apha eminyakeni kwizithuba zothutho ngendlela, oololiwe, ngolwandle nangeenqwelo-moya. Yoyamanisa banzi ilizwe lethu neendlela ekwenziwa ngazo kwezothutho kwihlabathi, kwingingqi yethu nakwizwekazi.7.2.    Lo mgaqo-nkqubo uhlatywe amahlongwane kakhulu ngabo bonke abachaphazelekayo. Lakube lishicilelwe kwiphepha-ndaba lombuso, olu xwebhu luza kufumaneka kwiwebhusayithi yeSebe lezoThutho (www.transport.gov.za).C.    IMithetho eYilwayo1.    UMthetho oYilwayo weNkundla yezoMhlaba1.1.    IKhabhinethi yamkele ukuba uMthetho oYilwayo weNkundla yezoMhlaba ungeniswe ePalamente ukuba uphunyezwe. Lo Mthetho oYilwayo umisela iNkundla ekhethekileyo yezoMhlaba, apho izigwebo, imiyalelo nezigqibo zayo zizakubhenwa kwiNkundla ekhethekileyo yeziBheno yezoMhlaba ecetywayo.1.2.    Lo Mthetho oYilwayo uza kusombulula imiceli-mingeni ebikhona phantsi koMthetho wokuBuyiselwa kwamaLungelo oMhlaba ka-1994 (uMthetho 22 ka-1994), efana nengxaki yezicelo ezininzi zamabango omhlaba ezingekusonjululwa kunye nezixhobo zokusombulula iimpikiswano neembambano xa zithe zabakhona. Uza kuba negalelo elikhulu ekumiselweni kweNkqubo yokuHlaziywa kwezoMhlaba.2.    UMthetho-sihlomelo oYilwayo weRhasi ka-20202.1.    IKhabhinethi yamkele ukufakwa koMthetho-sihlomelo oYilwayo weRhasi ka-2020 ePalamente. Phakathi kwezinye izinto, lo Mthetho oYilwayo ocetywayo ufuna ukulungelelanisa icandelo lerhasi neeteknoloji ezintsha zokuthuthwa kweerhasi zendalo neerhasi ezingaqhelekanga ebezingabalwanga kuMthetho weRhasi, ka-2001 (uMthetho 48 ka-2001) okhoyo ngoku. Ezi zilungiso, ezixoxwe ngokupheleleyo nabo bonke abachaphazelekayo, ziza kuba negalelo kutyalo oluqhubekekayo kwizixhobo nezakhiwo ukuqinisekisa ubukho beendidi ezahlukeneyo zamandla kwilizwe lethu.2.2.    Lo Mthetho oYilwayo useza kuhlatywa amahlongwane epalamente ukuqinisekisa ukuba uvunywa ntlangothi zonke ukuba uphunyezwe xa sele upasisiwe wangumthetho.3.    UMthetho-sihlomelo oYilwayo wokuKhuthazwa koLingano nokuThintelwa koCalucalulo oLungenabulungisa ka-20213.1.    IKhabhinethi ivume ukuba uMthetho-sihlomelo oYilwayo wokuKhuthazwa koLingano nokuThintelwa koCalulalulo olungenaBulungisa ka-2021 ungapapashwa ukuze uluntu lukwazi ukunika izimvo zalo ngawo. Ezi zilungiso zicetywayo zifuna ukulungisa iindawana eziqhwalelayo kuMthetho wokuKhuthazwa koLingano nokuThintelwa koCalucalulo olungenaBulungisa, ka-2000 (uMthetho 4 ka-2000). Izilungiso eziphakanyiswayo ziza komeleza ukwazi kwawo ukuthintela ucalucalulo nokukhuthaza ulingano lwabo bonke abemi boMzantsi Afrika, njengoko kuqulethwe kwiCandelo 9 loMgaqo-siseko weRiphablikhi yoMzantsi Afrika ka-1996.3.2.    Lo Mthetho oYilwayo uza kushicilelwa kwiphepha-ndaba lombuso ze wenziwe ufumaneke kwiwebhusayithi yeSebe lezoBulungisa noPhuhliso loMgaqo-siseko (www.justice.gov.za).4.    UMthetho-sihlomelo oYilwayo we-Postbank yoMzantsi Afrika ka-20204.1.    IKhabhinethi ivume ukuba uMthetho-sihlomelo oYilwayo we-Postbank yoMzantsi Afrika ka-2020 upapashwe ukuze uluntu lukwazi ukunika izimvo zalo ngawo. LoMthetho oYilwayo ulungisa uMthetho we-Postbank Limited yoMzantsi Afrika, ka-2010 (uMthetho 9 ka-2010) okhoyo ngoku.4.2.    Lo Mthetho oYilwayo wenza ukuba kwazeke ukusekwa kwe-Postbank Holding Company yoMzantsi Afrika ngokwemigaqo yoMthetho weeBhanki ka-1990 (uMthetho 94 ka-1990). Le nkampani iza kwenza ukuba kwazeke ukubandakanya amalungu oluntu akhutshelwe ngaphandle ngenxa yezezimali akwazi ukuthabatha inxaxheba enentsingiselo kwiintshukumo zoqoqosho.D.    Imisitho Ezayo1.    USuku looMama lweHlabathi1.1.    IKhabhinethi nayo njengehlabathi iza kubhiyozela uSuku looMama lweHlabathi ngomhla we-8 kweyoKwindla 2021. Olu suku lusetyenziselwa ukujonga emva kwinkqubela eyenziweyo ukufikelela kulingano ngokobuni kwaye lukwangqamana nesikhumbuzo sama-25 sokwamkelwa koMgaqo-siseko woMzantsi Afrika ka-1996.1.2.    Ukususela ngo-1994, sithabathe amanyathelo okuphumeza imigaqo-nkqubo neenkqubo ezijolise ekuphuculeni amalungelo abantu basetyhini kwaye sisazimisele ukuqinisekisa ukuba abantu basetyhini banikwa amandla kwezoqoqosho.1.3.    Njengelinge lokuhlonipha igalelo legqala loMzabalazo wenkululeko yoMzantsi Afrika uMama u-Charlotte Maxeke, eyedwa nanjengenxalenye yeqela,, urhulumente ubhengeze ukuba u-2021 nguNyaka ka-Charlotte Maxeke, ukuphawula isikhumbuzo sonyaka we-150 wokuzalwa kwakhe. Wayelitshantliziyo lwezentlalo nopolitiko enesibindi nobukrelekrele obumangalisayo.2.    INtlanganiso yaBaphathiswa yeQonga looMama base-India, Brazil naseMzantsi Afrika (i-IBSA)2.1.    UMzantsi Afrika – ukhokelwa nguMphathiswa okwi-Ofisi kaMongameli wooMama, uLutsha naBantu abaPhila nokuKhubazeka uNks Maite Nkoana-Mashabane – uza kuthabatha inxaxheba kwiNtlanganiso yabaPhathiswa yeQonga looMama ye-IBSA ngomhla we-16 kweyoKwindla 2021. Lo msitho ungobalulekileyo kuMzantsi Afrika kuba ngethuba enguSihlalo weMbumba ye-Afrika ngo-2020, uMongameli Ramaphosa ebebeke phambili ukuxhotyiswa kwabasetyhini, ushishino nedabi lokulwa i-GBVF.2.2.    Eli qonga, elisekwe ngo-2017, liza kunika uMzantsi Afrika ithuba lokuba uphumeze imigaqo-nkqubo yawo nayo yonke imiba engundoqo echaphazela abasetyhini.2.3.    Lo msitho uzayo uza kwenziwa kumxholo wesicwangciso sokuvuselelwa kwelizwe enxulumene ne-COVID-19. Yinto eyaziwayo ukuba abantu basetyhini baye bathwala owona mthwalo unzima weziphumo ezibangelwe yintshabalalo yalo bhubhane.3.    INyanga yamaLungelo oLuntu3.1.    UMongameli Ramaphosa uza kwenza intetho ephambili nge-Intanethi xa kukhunjulwa uSuku lwamaLungelo oLuntu lweSizwe ka-2021 ngomhla we-21 kweyoKwindla 2021 phantsi komxholo othi: “UNyaka ka-Charlotte Maxeke: Ukuphakamisa nokukhusela amalungelo oluntu kwixesha le-COVID-19”.3.2.    Isikhumbuzo salo nyaka seNyanga yamaLungelo oLuntu singqamene nesikhumbuzo sokwamkelwa koMgaqo-siseko weRiphablikhi yoMzantsi Afrika ka-1996, kwaye sisinika ithuba lokujonga emva kubugorha bamadoda nabasetyhini abaqhankqalaza ngomhla we-21 kweyoKwindla 1960 ukuze kupheliswe nya imithetho yepasi.3.3.    IKhabhinethi ihlaba ikhwelo kubemi boMzantsi Afrika ukuba basebenzise olu suku ukukhumbula nokunika imbeko kwabo balwa emzabalazweni besilwela inkululeko nolawulo lwentando yesininzi lwethu.E.    Imiyalezo1.    UvuyiswanoIKhabhinethi igqithisa uvuyiswano neminqweno emihle: Kubenzi bemiboniso-bhanyabhanya boMzantsi Afrika ngomboniso-bhanyabhaya othi- Address Unknown, othe wangena kuLuhlu oluseSikweni lwe- Pan African Film Festival ka-2021, nongowona msitho udumileyo wemiboniso-bhanyabhanya yabantu abamnyama eMelika. Lo mboniso-bhanyabhanya omfutshane, nowenzelwe abantu base-District Six, ufumene inkxaso-mali kwi-National Film and Video Foundation, eyi-arhente yeSebe lezeMidlalo, ubuGcisa neNkcubeko, phakathi kwezinye. Ku-Gqr Ngozi Okonjo-lweala owazalelwa e-Nigeria, onyulwe ngesivumelwano somntu wonke ngomhla we-15 kweyoMdumba 2021 njengoMlawuli-Jikelele (i-DG) wesixhenxe woMbutho woRhwebo weHlabathi, ukususela ngomhla we-1 kweyoKwindla 2021. Ungowasetyhini nomAfrika wokuqala ukuba kwesi sikhundla sokuba ngu-DG wombutho wehlabathi osebenza ngemithetho yehlabathi yorhwebo phakathi kwamazwe. 2.    Amazwi ovelwano     IKhabhinethi ithumele amazwi ovelwano kwiintsapho nabahlobo:BakaThovhele Ranwedzi Gilbert Tshikalange (obeneminyaka engama-87) wobukhosi bakwaMphaphuli eLimpopo, itshantliziyo lomzabalazo wenkululeko elakulwa ngamandla ukuphunyezwa koMthetho woLawulo lwabaMnyama ka-1927. Wakhokela uQhankqalazo lweRhafu ukususela ngo-1964 ukuya kutsho ngo-1969. Waye wagxothwa waze wathuthelwa eKuruman kuMntla Koloni ukususela ngo-1969 ukuya kutsho ngo-1974.Ekubeni ebuyele kumhlaba wakhe, waye waphinda wabekwa phantsi kovalelo lwasendlini kwilokishi yaseMakwarela kwiSithili seMantyi yaseSibasa ukususela ngo-1974 ukuya kutsho ngo-1976. Ngo-1987, ekunye namanye amagorha oMzabalazo neenkokheli zemveli ezinenkqubela baseka i-Congress of Traditional Leaders of South Africa (i-Contralesa) waza wonyulwa ukuba abenguMququzeleli kaZwe-lonke.Babasebenzi abathathu base-ArcelorMittal – Mnu Lesenyeho Mofokeng (obeneminyaka engama-31), Mnu Thami Sampo Molefe (obeneminyaka engama-52) no-Mnu Mpho Meshack Madumisa (obeneminyaka engama-29), abaye basweleka kalusizi ngethuba isakhiwo esise-Vanderbijlpark apho bebesebenza khona siye sawa emva koqhushumbo ngoLwesithathu, umhla we-17 kweyoMdumba 2021. IiNkonzo zoHlolo noNyanzeliso zeSebe lezeNgqesho naBasebenzi lisungule uphando lwesi sehlo. IKhabhinethi ibongoza zonke iinkampani ukuba zilubeke phambili ukhuseleko lwabasebenzi nokuba zizivavanye rhoqo izixokelelwano zazo ukuqinisekisa ukuba abasebenzi ababekwa emngciphekweni. BakaNozakuzaku u-Themba Muziwakhe Nicholas Kubheka (obeneminyaka engama-72), osweleke ngeyoMqungu e-Pietermaritzburg, KwaZulu-Natal. UNozakuzaku Kubheka usebenze njengoNozakuzaku woMzantsi Afrika ePeople’s Republic of China, Denmark nase-Angola. Ukwasebenze njengengcali kwezoBudlelwano kuRhulumente noLawulo lweNtsebenziswano kwi-Ofisi kaSihlalo weBhunga lamaPhondo leSizwe ePalamente. Waye waya elubhacweni ngoo-1970 waza waqeqeshwa e-Angola ngo-1977 njengelungu loMkhonto we Sizwe, esaziwa ngegama laselubhacweni elingelolakhe elingu-Aaron Mnisi. F.    UkuqeshwaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo1.    IBhodi yabaLawuli be-Amatola Watera.    Mnu Mncedisi Malotana;b.    Nks Buhle Tonise;c.    Mnu Abraham Pieter le Roux;d.    Gqr Mosidi Makgae;e.    Mnu Zamikhaya Xalisa;f.    Nkosazana NomaXhosa Jongilanga;g.    Gqr Gaathier Mahed;h.    Nks Tabiso Wana;i.    Mnu Mxolisi Joe Skosana; j.    Mnu Makgobi Ramushu; nok.    Nks Lebogang Letsoale.2.    USihlalo noSekela Sihlalo beBhodi eLawula iNgxowa-mali yeeNgozi zeNdlela: 1.    Nks Thembi Msibi; no2.    Gqr Nomonde Mabuya.3.    Nks Nomkhita Mona – UMlawuli oyiNtloko weQela (i-CEO) lePosi yoMzantsi Afrika.4.    Mnu Moegamat Ishaam Abader – i-CEO weNkonzo yeMozulu yoMzantsi Afrika.5.    Mnu Zolani Kgosietsile Matthews – i-CEO weQela le-Arhente yooLoliwe babaKhweli yoMzantsi Afrika. 6.    Nks Melanie Rambally – UMlawuli oyiNtloko wezeziMali we-SENTECH.7.    Mmeli Boyce Mkhize – INtloko ye-Ofisi yeziKhalazo zabaThengi: INkonzo yeziKhalazo yeeNkqubo zoLuntu, iSebe lokuHlaliswa kwaBantu, aManzi noCoceko. Imibuzo:Nks Phumla Williams – USomlomo weKhabhinethi ISelula: 083 501 0139"
"Ingxelo engeNtlanganiso yeKhabhinethi ebibanjwe kwi-Intanethi ngolwesiTthathu, umhla we-10 kweyoKwindla 2021",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/xh/speeches/ingxelo-engentlanganiso-yekhabhinethi-ebibanjwe-kwi-intanethi-ngolwesitthathu-umhla-we-10,"A.    Imiba kokusiNgqongileyo1.    Ukukhalinyelwa kokuhlaselwa nokubulawa kwamapolisa 1.1.    IKhabhinethi ikukhalimele ukuhlaselwa nokubulawa kwamapolisa okuqhubekekayo isithi akwanelanga nje ukuba yinkqantosi, kodwa kukwagrogrisa ukhuseleko lwesizwe. Amalungu eNkonzo yesiPolisa yoMzantsi Afrika (i-SAPS) nezinye ii-arhente zonyanzeliso-mthetho, kuquka iinkampani zabucala zokhuseleko, abeka ubomi bawo emngciphekweni yonke le mihla ukusigcina sikhuselekile; kwaye kumelwe ukuba siwaxhase siphinde siwakhusele.1.2.    IKhabhinethi ilwamkele uphando lwamapolisa olukhawulezileyo oluye lwakhokelela ekubanjweni komrhanelwa malunga nokubulawa kwamapolisa amabini aseNtshona Koloni ngeCawa, umhla we-28 kweyoMdumba 2021, aye ebelwa nemipu yawo. Zonke izenzo zolwaphulo-mthetho, kuquka ukubulala, azizi kunyanyezelwa, kwaye abenzi bazo baza kuzingelwa bafunyanwe ukuze bajongane nengalo yomthetho ngokupheleleyo.1.3.    IKhabhinethi iphinde yancoma umsebenzi we-SAPS wokoxutha isiyobisi esiyi-cocaine esinexabiso lase sitratweni elizizigidi ezingama-R500 kwisikhepe sokuloba kunxweme lwase-Saldanha. Lo msebenzi ubukhokelwa ngabacuphi abasuka kwiYunithi yoLwaphulo-mthetho oluHleliweyo neZiyobisi, isebenzisana nezinye iiyunithi ze-SAPS.1.4.    I-SAPS iphinde yanconyelwa ukoxutha iibhotilana ezingama-400, ezilingana namathamo amalunga nama-2 400 echiza lokugonyela iSifo sentsholongwane ye-Corona (i-COVID-19) lomgunyathi kwindawo yokugcina imithwalo emikhulu e-Germiston, eRhawutini. Amapolisa aphinde afumana nezigqubuthelibuso zomgunyathi aza abamba abantu abathathu.1.5.    IKhabhinethi ibongoza uluntu ukuba lulumkele ukuthenga amachiza okugonya omgunyathi kubathengisi abangamaxoki ababeka ubomi babemi abangalindelanga ebungozini. Esebenzisa iSebe lezeMpilo, urhulumente uqalise ukuhambisa inkqubo yasimahla yokugonya kubo bonke abemi boMzantsi Afrika abazinikelayo ukuba bagonywe. Ukuza kuthi ga ngoku, isiGaba sokuQala senkqubo yokugonya kwiindawo zokugonya ezichongiweyo kwilizwe liphela sele ifikelele kubantu abangama-100 000.2.    Usizi lokusweleka kwendoda e-Braamfontein, eGoli2.1.    IKhabhinethi ibuhlungu ngokusweleka kalusizi kwendoda ebulewe ngethuba logwayimbo lwabafundi kwiYunivesithi yase-Wits e-Braamfontein, eGoli, ngoLwesithathu, umhla we-10 kweyoKwindla 2021, kwaye igqithisa uvelwano lwayo kusapho nabahlobo bomfi.2.2.    ICandelo eliziMeleyo lamaPolisa loPhando sele liqhuba uphando ukufumanisa iimeko eziye zakhokelela ekuswelekeni kwale ndoda.2.3.    IKhabhinethi ikhuthaza amapolisa ukuba azibambe xa eqinisekisa ucwangco kuluntu xa kukho ugwayimbo nokuba angaze asebenzise iimbumbulu zokwenyani.3.    UMkhuhlane weeHagu wase-Afrika (i-ASF)3.1.    Kukho iingxelo ezithi kuqhambuke i-ASF kwiifama ezimbini eziseMfuleni, eNtshona Koloni. ISebe lezoLimo laseNtshona Koloni linyanzelise ukuthintelwa kokuthengiswa kweehagu eziphilayo ezisuka eMfuleni ukunciphisa ukusasazeka kwesi sifo.3.2.    I-ASF sisifo esosulelayo esichaphazela iihagu zasekhaya nezasendle, kodwa asibachaphazeli abantu. Kodwa, iKhabhinethi ihlabe ikhwelo lokuba kunyathelwe ngononophelo olukhulu ukuthintela ukusasazeka kwesi sifo siye kweminye imimandla yelizwe.3.3.    Amafama acetyiswa ukuba aqale akupheke ukutya kweehagu phambi kokuba akutyise iihagu, ukuqinisekisa ukuba intsholongwane ye-ASF nezinye izifo eziyingxaki azisabi nabungozi.4.    Amanani eMveliso yeLizwe yoNyaka (i-GDP) ekota yesine ka-20204.1.    IKhabhinethi iwaqaphele amanani e-GDP ekota yesine ka-2020 akhutshwe zezeeNkcukacha-manani zoMzantsi Afrika ngoLwesibini, umhla we-9 kweyoKwindla 2021. I-GDP yokwenyani ikhule nge-6.3%, ikakhulu ngenxa yokunyenyiswa kwakhona kwezithintelo ze-COVID-19. Isiphumo sibonise ukukhula okomeleleyo kwiindleko ezipheleleyo zekhaya neemveliso. Ngenxa yoko, kunyaka wonke ka-2020, i-GDP yokwenyani inciphe nge-7.0% - isiphumo esibhetele kuneso ebesilindelekile. 4.2.    Icandelo lemveliso likhule nge-21.1% kwikota yesine ka-2020. Amacandelo aphantsi kwamanye alithoba kwalishumi abonise ukukhula (ekhokelwa kukutya neziselo, izithuthi nezinto zokuzenza, kunye neemveliso zesinyithi), ngethuba ukukhula korhwebo (9.8%) kukhokelwe lurhwebo lweevenkile, olwezithuthi, ukupheka neendawo zokuhlala. Ulimo lubonakalise okona kukhula okukhulu kwalo konyaka (13.1%) ngenxa yeemeko zemozulu ezintle nokuphucuka kweemeko kumacandelo aphantsi kwamanye kwiinkozo, ukulinywa kwemiyezo kunye nemfuyo.4.3.    Ngokwenkcitho, iindleko ezipheleleyo zenkcitho yekhaya zonyuke ngezinga le-7.5%, likhokelwa ziirestyu neehotele; ukutya neziselo ezinganxilisiyo; kunye namacandelo aphantsi kwamanye olonwabo nenkcubeko. Uyilo lwemveliso yenkunzi ezinzileyo lonyuke nge-12.1%, lukhokelwa lutyalo-mali kwizixhobo zezothutho nolwakhiwo njengoko abakhweli abahamba ngendlela neentshukumo zothutho ziye zaphucuka kwaye nobunjineli bezendlela buphinde baqalisa.4.4.    IKhabhinethi isenethemba lokuba uqoqosho luza kuchacha kwakhona ngenxa yeengenelelo zezempilo ezihanjiswa phambili kunye neenzame zentsebenziswano eziqhubekayo phakathi kukarhulumente, amashishini, abasebenzi noluntu ekuphumeleliseni isiCwangciso soKwakhiwa ngokuTsha nokuVuselelwa koQoqosho.5.    INgqungquthela noMboniso wokuziNgca ngoMzantsi Afrika nokuThenga iiMveliso Zeli5.1.    UMongameli Cyril Ramaphosa wenze iNtetho ePhambili nge-Intanethi ngoLwesibini, umhla we-9 kweyoKwindla 2021 kwiNgqungquthela noMboniso wokuziNgca ngoMzantsi Afrika nokuThenga iiMveliso Zeli, ebibanjwe phantsi komxholo othi: “Ukusebenzisa iimveliso zeli ngumqhubi wokuKhula koQoqosho”. I-Proudly South African yi-ahrente yeSebe lezoRhwebo, uShishino noKhuphiswano.5.2.    Le ngqungquthela isasazwe ngqo kumaqonga amaninzi e-intanethi namakhasi onxibelelwano ukuze abantu abaninzi bakwazi ukuthabatha inxaxheba kwiingxoxo. Umboniso we-intanethi uye wavumela iinkampani ukuba zibonise iimveliso neenkonzo zazo ngevidiyo emfutshane eye yanika abo bafuna ukurhweba indawo engumbindi yokudibana kwi-intanethi. 5.3.    IKhabhinethi ihlaba ikhwelo kubo bonke abemi boMzantsi Afrika namashishini ukuba baxhase iimveliso neenkonzo eziphuma kweli, ingakumbi ngeli xesha lokuchacha koqoqosho, ukonyusa ukukhula koqoqosho nokwakhiwa kwemisebenzi.6.    Utyelelo kwiziko lokuGcina eliyi-Biovac6.1.    USekela-Mongameli uDavid Mabuza uye watyelela iziko lokuGcina eliyi-Biovac e-Midrand, eRhawutini ngoLwesibini umhla we-2 kweyoKwindla 2021 njengenxalenye yomsebenzi weKomiti yabaPhathiswa eNgamachiza okugonyela i-COVID-19, eyongamele ukuqhutywa kwenkqubo yokugonya ngokuyimpumelelo.6.2.    Iziko i-Biovac, eyinkampani yobugcisa bamayeza esekelwe eKapa, yekarhulumente necandelo labucala. Yasekwa ngo-2003 ukuze ibe noxanduva lokulawula iinkqubo zokugonya zoMzantsi Afrika ekuveliseni amachiza okugonya, kunye nolokugcina nokuhambisa amachiza okugonya kwiindawo ezahlukeneyo zokugonya.6.3.    Kule minyaka igqithileyo, i-Biovac izuze isakhono esaneleyo sokugcina nokuhambisa amachiza okugonya. IKhabhinethi iye yoneliseka ngumnikelo wayo ngakwinkqubo yokuqaliswa kokugonywa nongumsebenzi owenziwa nezinye iinkampani zoveliso-mayeza ukuvelisa amachiza e-COVID-19.6.4.    IKhabhinethi ihlaba ikhwelo kuthi sonke ukuba sihlale sithe qwa nokuba siqhubeke nokulandela imithetho yezempilo yokunxiba isigqubuthelibuso xa sisesidlangalaleni, ukuhlamba izandla rhoqo ngesepha namanzi okanye ukusebenzisa isibulali-ntsholongwane esisekelwe kwi-70% ye-alcohol, ukugcina umgama wobuncinane obungaka ngemitha enehafu phakathi kwethu nokulumkela ukuba kwiindibano ezineenginginya.B.    IziGqibo zeKhabhinethi1.    INkqubo yeSizwe yeNkxaso-mali yaBafundi (i-NSFAS) 1.1.    IKhabhinethi ifumene ingxelo kuMphathiswa weMfundo ePhakamileyo, ezobuNzululwazi nobuChwepheshe, uGqr Blade Nzimande, malunga nemiceli-mingeni yokusilela okukhoyo njengangoku kwinkxaso-mali ejongene ne-NSFAS. Le miceli-mingeni ilibazise ukugqitywa kokubhaliswa kwabafundi bonyaka wokuqala waseyunivesithi.1.2.    Ubhubhane we-COVID-19 uyenze mandundu imiceli-mingeni yale nkqubo. Eminye yayo ngunyaka wemfundo owandisiweyo nenani labafundi abaselungelweni lokuzuza kule ngxowa-mali ngenxa yokuba abazali babo belahlekelwe yimisebenzi. Ukusombulula le miceli-mingeni, iKhabhinethi ivume ukuba kongezwe imali kule ngxowa-mali kwaye iinkcukacha zoku ziza kuchazwa ngokupheleleyo nguMphathiswa uNzimande emveni kwale ngxelo.1.3.    IKhabhinethi inike umyalelo othi kufuneka kwenziwe umsebenzi owongezelelekileyo ukufumana indlela ezinze ngaphezu kwale yokuxhasa abafundi ngemali yezifundo zabo eziphakamileyo. IKhabhinethi isazinikele ekuqinisekiseni ukuba bonke abafundi abaselungelweni abakhutshelwa bucala ngenxa yokuba kungekho nkxaso-mali.2.    IPhepha eliYilwayo leziMvo ezimalunga noLawulo loMhlaba kunye noHlaziyo lweNgqesho yoMhlaba kwiiNdawo eziyiNdibanisela yoLuntu 2.1.    IKhabhinethi ipasise iPhepha eliYilwayo leziMvo ezimalunga noLawulo kunye noHlaziyo lweNgqesho yoMhlaba kwiiNdawo eziyiNdibanisela yoLuntu ukuba liphononongwe nangakumbi ngabo bachaphazelekayo. Olu hlaziyo lucetywayo lunika inkqubo-sikhokelo yomthetho yokuqalisa inkqubo yokutshintshela umhlaba woluntu kubantu okanye uluntu olungqesho yalo yomhlaba ingakhuselekanga ngokusemthethweni.2.2.    Olu hlaziyo luza kuphinda lwandise isiseko zezinto olunazo uluntu ukunika uluntu amandla okwenza izinto zenkcubeko, ezolonwabo nezoqoqosho abazithandayo. Isiphelo sothethathethwano siza kuba kukuhlala kweNgqungquthela yeSizwe yezoMhlaba ecingwayo.3.    Ukuthengwa kwechiza lokugonya3.1.    IKhabhinethi ifumene ingxelo kuMphathiswa wezeMpilo uZwelini Mkhize noMphathiswa wezeziMali uTito Mboweni malunga nothethathethwano lwezivumelwano zokuthenga amachiza okugonya kunye neenkampani ezahlukeneyo zoveliso-mayeza. IKhabhinethi iye yajonga eminye yemimiselo enzima kwizivumelwano engahambelaniyo noko kuthethwa nguMthetho woLawulo lweziMali zoLuntu, 1999 (uMthetho 1 ka-1999) yaza yavuma ukuba kukho iziphambuko esele zivunyelwe nguNondyebo weSizwe esenzela ubomi babemi boMzantsi Afrika. 3.2.    Ezi ziphambuko ziquka amalungiselelo okuhlawula phambi kwexesha ukuqinisekisa ukuba abemi boMzantsi Afrika bafumana amachiza okugonya ngokukhawuleza okukhulu. IKhabhinethi izixhasile iinzame zikaNondyebo weSizwe neSebe lezeMpilo leSizwe zokuqhubeka nothethathethwano nokuqinisekisa ukuba sonke sifikelela kumachiza okugonya ngokukhawuleza.4.    IMeko yeSizwe yeNtlekele4.1.    IKhabhinethi ivume ukwandiswa kwexesha leMeko yeSizwe yeNtlekele ukuya kutsho kumhla we-15 kuTshazimpuzi 2021. Oku kwenziwa ngokweCandelo 27(5) (c) loMthetho wokuLawulwa kweeNtlekele, 2002 (uMthetho 57 ka-2002). Uluntu luyakhuthazwa ukuba luqhubeke nokulandela onke amanyathelo nezithintelo ze-COVID-19 ukuthintela ukusasazeka kwale ntsholongwane.C.    IMithetho esayilwayo1.    UMthetho osayilwayo woKhuseleko neMpilo eMsebenzini ka-2020 (i-OHS)1.1.    IKhabhinethi ivume ukuba uMthetho osayilwayo we-OHS ka-2020 ungapapashwa ukuze uluntu lunike izimvo zalo ngawo. Lo Mthetho osayilwayo ufuna ukwenza izilungiso kuMthetho we-OHS, 1993 (uMthetho 85 ka-1993) ze uwoyamanise neendlela ekwenziwa ngazo kwihlabathi jikelele. Ukwafuna ukomeleza amanyathelo okhuseleko lwabasebenzi kwiindawo abasebenza kuzo.1.2.    Lo Mthetho osayilwayo wazisa amalungiselelo anika abasebenzi amandla okungasebenzi xa bebona ngathi indawo abakuyo inobungozi kwaye ayikhuselekanga, ngaphandle kokwenziwa amaxhoba ngabaqeshi.2.    UMthetho oyilwayo wokuKhusela abaThengi beziNdlu2.1.    IKhabhinethi ivume ukuba uMthetho oyilwayo wokuKhusela abaThengi beziNdlu ungangeniswa ze wondlalwe ePalamente. Lo Mthetho oyilwayo urhoxisa uMthetho waManyathelo okuKhusela abaThengi beziNdlu, 1998 (uMthetho 95 ka-1998). Izilungiso ezicetywayo ziquka ukwandiswa kokhusekelo olunikwa abathengi bezindlu – kuquka izilungiso, izihlaziyo, utshintsho kunye nezongezo kwikhaya esele likhona. Lo Mthetho oyilwayo ukwaphakamisa iinkqubo zotshintsho kwishishini lolwakhiwo lwezindlu.2.2.    Sekufunyenwe amagalelo aliqela asuka kwabo bachaphazelekayo kweli shishini ngokuthethathethana noluntu. Lo Mthetho osayilwayo uza kuphononongwa kwakhona ngenkqubo yasepalamente phambi kokuba upasiswe wenziwe umthetho.D.    Imisitho Ezayo1.    USuku lwaManzi lweHlabathi1.1.    UMzantsi Afrika uza kuzibandakanya noluntu lwehlabathi ukuphawula uSuku lwaManzi lweHlabathi ngoMvulo, umhla we-22 kweyoKwindla 2021. Olu suku lwenza ukuba abantu bayithabathele ingqalelo ingxaki yamanzi ekwihlabathi kwaye lugxila ekufikeleleni kwiNjongo eZinzileyo yoPhuhliso yesi-6: Amanzi aCocekileyo noCoceko lo mntu wonke engafikanga u-2030.1.2.    ISebe lezaManzi noCoceko lisungule iphulo le-#SaveWater ukukhumbuza bonke abemi boMzantsi Afrika ukuba ithontsi ngalinye liyabala. Nangona kukho imvula eninzi kutsha nje, eli lizwe linqatyelwe ngamanzi lisesemngciphekweni wokuba neembalela ezizinzileyo ezenziwa mandundu kukutshintsha kwemozulu.1.3.    IKhabhinethi ihlaba ikhwelo kubemi boMzantsi Afrika ukuba basebenzise amanzi ngendlela ewongayo kuba ukuziphatha kwethu ngendlela enemosharha namhlanje kungaba nefuthe kwizizukulwana ezizayo. Masibeni sisizukulwana esinenkathalo esathi sacingela ingomso salibeka ezandleni zethu sonke ngokuthi sivale itephu yokumoshwa kwamanzi.E.    Imiyalezo1.    UvuyiswanoIKhabhinethi igqithise amazwi ovuyiswano ku:Nks Tshepho Faith Koopa, oyinzululwazi yobuyeza yeli esuka e-Pathology LabOne othe wafumanisa into eyenza ukuba amajoni omzimba avelise izilwa-buhlungu zovavanyo lwe-COVID-19. Le nto eyenza ukuba amajoni omzimba avelise izilwa-buhlungu yinxalenye yeekiti zokuvavanya i-COVID-19 ezikhutshwa ziilabhoretri ze-LabOne eKhayelitsha, eNtshona Koloni nase-Midstream, eRhawutini.2.    Amazwi ovelwano IKhabhinethi igqithise amazwi ovelwano kusapho nabahlobo baka:Nks Karima Brown (54), unondaba omdala obehamba phambili nobelitshantliziyo.Mnu Peter Matlare (61), usomashishini noSekela Mlawuli-oyiNtloko wase-Absa obekwasezikhundleni ezahlukeneyo zolawulo kumashishini aliqela ahamba phambili eMzantsi Afrika nase-SABC.Mnu Azwifarwi Dick Ralushi (71) ixhego lemfazwe yomzabalazo wenkululeko. URalushi wayelilungu le-Black Peoples Convention (i-BPC) waza wasebenza njengoNobhala wokuNika uLwazi. Wayelilungu leKomiti yeNtshukumo i-Northern Transvaal Action Committee eyayimanyene ne-UDF, kunye netshantliziyo laphantsi komhlaba loMkhonto weSizwe owawuliphiko lomkhosi le-African National Congress phantsi kwe-Northern Transvaal Rural Machinery. F.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo.1.    Nks Mamogala Jennifer Musekene – Sekela Mlawuli-Jikelele: ULawulo lweeKhemikhali neNkunkuma, kwiSebe lezeNdalo, amaHlathi nezokuLoba.Imibuzo:Nks Phumla Williams – USomlomo weKhabhinethi ISelula: 083 501 0139 "
"INgxelo yeNtlanganiso yeKhabhinethi ebibanjwe kwi-Intanethi ngoLwesithathu, mhla we-24 kweyoKwindla 2021",25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/xh/speeches/statement-virtual-cabinet-meeting-24-march-2021-25-mar-2021-0000,"A. Imiba kokusiNgqongileyo1.    Inkqubo yokuNikezelwa kogonyo1.1.    Inkqubo yeSisonke yokunikezelwa kwezitofu zokugonya zeSifo seNtsholongwane ye-Corona (i-COVID-19) yandiselwe kwiindawo ezingama-54 zokugonya kwilizwe liphela. Le nkqubo ukuza kuthi ga ngoku iye yagonya abantu abangaphezu kwama-207 808. 1.2.    Izigaba ezithathu zenkqubo yoGonyo yoMzantsi Afrika zezi zilandelayo: Isigaba soku-1: Siza kuphunyezwa kwiinyanga ezintathu ukusuka kweyoMdumba ukuya kuTshazimpunzi 2021, kujoliswe kubantu abangaphezulu kwe-1,5 yezigidi (608 295 ababhalisiweyo) abangabasebenzi benkathalelo lwezempilo kwilizwe liphela. ISebe lezeMpilo lisendleleni yokugonya bonke abasebenzi benkathalelo lwezempilo ekupheleni kweSigaba soku-1.Isigaba sesi-2: Siya kuphunyezwa kwiinyanga ezintandathu, ukusuka kuCanzibe ukuya kweyeDwarha ka-2021. Esi sigaba siza kubandakanya ngaphezulu kwama-13 350 140 amaqela asemngciphekweni, abasebenzi bemisebenzi ephambili kunye neqela labasebenzi ngezempilo emisebenzini kunye nokhuseleko; abasebenzi kumacandelo abaluleke kakhulu ekuvuseleleni uqoqosho afana nemigodi, ukwamkelwa kweendwendwe, ishishini leeteksi, iivenkile ezithengisa ukutya nempahla kunye nezipaza, abathengisi beziqhamo nemifuno, amajelo eendaba nabanye abaxhamli abafanelekileyo. Iindawo zokugonya zeSigaba sesi-2 nesesi-3 ziya kwandiswa ziye kuma-2085 kwaye ziya kubandakanya neendawo zecandelo labucala ukuphucula imfezeko ekusebenzeni nokukhawulezisa kwenkqubo yokunikezelwa kogonyo. Isigaba sesi-3: Siya kuphunyezwa kwiinyanga ezintathu (kweyeNkanga 2021 - kweyoMdumba 2022) ukuquka intsalela yabo bonke abantu eMzantsi Afrika, kubandakanya nabo bangakhange bagonywe kwiSigaba sesi-2, kujoliswe kubantu abangama-22 600 640. 1.3.    IKhabhinethi iyakwamkela ukufika okuthe gqolo kwamayeza okugonya ka-Johnson & Johnson (i-J&J) elizweni, oku kuqinisekisa inkqubela phambili ekuphunyezweni kweSigaba soku-1 senkqubo yokuqalisa ugonyo yeSisonke. 1.4.    IKhabhinethi iqinisekile ngenkqubela phambili ebonakalayo eyenziwe nguGunyaziwe woLawulo lweeMveliso zeMpilo eMzantsi Afrika (i-SAHPRA) ekugunyaziseni kweyeza lika-J&J lokugonya uninzi lwabantu. Ukuvunywa kwakutshanje yi-SAHPRA kwesitofu se-COVID-19 se-Pfizer / BioNTech kufuneka kunike ilizwe ukufikelela kwizitofu ezisindisa ubomi ngakumbi. 1.5.    IKhabhinethi ingathanda ukuqinisekisa abemi boMzantsi Afrika ngesakhono seSebe lezeMpilo, lisebenzisana namashishini abucala, ngokuqalisa ukunikezela kogonyo xa iSigaba sesi-2 siqalisa.1.6.    IKhabhinethi ilwamkele utyelelo kwiZiko lweMveliso le-Biovac eNtshona Koloni ngoLwesine, umhla we-18 kweyoKwindla 2021 nguSihlalo weKomiti yabaPhathiswa ehlangeneyo (i-IMC) yoGonyo lwe-COVID-19, uSekela Mongameli uDavid Mabuza. Utyelelo olo luye lwavavanya ubuchule beziko ekuveliseni isitofu, iziseko zophuhliso kunye notyalo-mali ukuxhasa imveliso kunye nophuhliso lwezitofu. 1.7.    Ubambiswano phakathi kwe-Biovac kunye nenkampani esekwe eMelika yoNyango lwamaJoni omzimba, i-ImmunityBio, iza kuphucula amandla oMzantsi Afrika ekuveliseni kwamayeza okugonya i-COVID-19, oku kuya kubangela izitofu zomnombo wesibini  we-ImmunityBio we-COVID-19 zenziwe kweli lizwe.1.8.    IKhabhinethi ihlaba ikhwelo kubo bonke abemi boMzantsi Afrika nabo bonke abantu abakweli lizwe ukuba badlale eyabo indima kwaye bayithobele ngokulandela imimiselo yezithintelo zokuvalwa kwelizwe - ingakumbi ngexesha lemibhiyozo yezenkolo ye-Pesach, iPasika kunye ne-Ramadan- ukunciphisa ukubuyela kwakhona kwesifo esosulelayo se-COVID-19 nokukhusela ityeli lesithathu elinokubakho. 1.9.    IKhabhinethi iphinde yakubethelela ukubaluleka kokujonga imithetho yokuziphatha engeyiyo yamayeza ezempilo ukuthintela usuleleko yi-COVID-19 ngokuqhuba nokunxiba izigqubuthelibuso kwiindawo zikawonke-wonke, ukugcina umgama ubuncinci oyi-1,5 imitha phakathi komnye nomnye, ukuhlamba izandla ngesepha namanzi rhoqo okanye ukusebenzisa isibulali ntsholongwane sezandla esine-alcohol, kunye nokuthintela iindibano ezinkulu. 2.    EzaMandla2.1.    IKhabhinethi iyayazi impembelelo embi kwezentlalo nezoqoqosho, ekuphazamisekeni kunye nokukhupha endleleni okubangelwe kukuncitshiswa kombane kubemi abaqhelekileyo nakumashishini kwezi veki zimbalwa zidlulileyo.2.2.    Kwenziwa konke okusemandleni ukusombulula imiceli mngeni yangoku yombane nokuzisa ezinye iindlela zokuzisa amandla ombane amatsha ngexesha elifutshane elinokubakho, nto leyo ebaluleke kakhulu ekuvuseleleni uqoqosho loMzantsi Afrika. Kwangaxesha-nye, urhulumente uyaqhubeka ukuxhasa iinzame ezimanyeneyo zokuzinzisa u-Eskom nokumbeka kwindlela ezinzileyo yokukhula.2.3.    IKhabhinethi isamkele isibhengezo esenziwe nguMphathiswa weZimbiwa nezaMandla, uGwede Mantashe sabafaki-zicelo abasibhozo ababonwa befanelekile abafuna ukubonelela ngombane ongxamisekileyo ongangeemegawathi ezongezelelweyo ezingama-2 000 eziza kunceda ukuxhasa igridi yesizwe kwixesha elifutshane.2.4.    Aba bafaki zicelo ababonwa befanelekile bokwenza lo msebenzi abavela kwiNkqubo yaBavelisi bezaMandla abaZimeleyo kulindeleke ukuba bafumane la mandla kwilanga, kumoya, kwigesi yendalo engamanzi kunye nalawo agcinwa kwibhetri. Unxibelelwano lokuqala kwigridi lubekelwe eyeThupha ka-2022.2.5.    Ezi projekthi zisibhozo zizakufaka i-R45 yebhiliyoni kuqoqosho, ngomyinge wama-50% wemveliso yasekhaya kwaye zidale amathuba emisebenzi angama-3 800 ngexesha lolwakhiwo. Kuza kudaleka amanye amathuba emisebenzi ali-13 500 ngeXesha leminyaka engama-20 lesiVumelwano sokuThenga aMandla. 2.6.    Ungenelelo lobuchule olwenziwa ngurhulumente lokulungisa ngokutsha nokomeleza inkqubo yombane luza kuphucula ubukhulu becala amandla elizwe okuvelisa amandla ombane. Inkqubela phambili ebonakalayo eyenziwayo ibonisa ukuba iinzame zethu zokujongana nemiceli mngeni yamandla ombane ziyakhula kwaye zifumana amandla.2.7.    IKhabhinethi ikwahlaba ikhwelo kuthi sonke ukuba sixhase ungenelelo lokuqinisa ukusebenza kuka-Eskom ngokuchaza kwii-arhente zogcino-mthetho abo benza izixokelelwano zombane ezingekho semthethweni, ukuphazanyiswa kweemitha zombane kunye nokuthengiswa ngokungekho mthethweni kweevawutsha zombane ohlawulelwa ungekasetyenziswa. Kufuneka sonke sibe ngabasebenzisi bombane abanoxanduva ngokuhlawula iindleko zethu zombane zenyanga.3.    Intlawulo ehambelana neeyunivesithi  3.1.    IKhabhinethi isazimisele ekufumaneni isisombululo esigcinekayo nesiza kuhlala sihleli kwinkxaso-mali yemfundo ephakamileyo, ukuqinisekisa ukuba bonke abafundi abafanelekileyo ngenkxaso yemali ngokwasezifundweni ababekelwa bucala ngokwezemali zokufunda. 3.2.    Intlawulo ekuvunyelenwe ngayo phakathi kweSebe leMfundo ePhakamileyo noQeqesho (i-DHET) kunye namaziko emfundo ephakamileyo ilungelelaniswe nokunyuka kwamaxabiso, njengenxalenye yokwenza imfundo ephakamileyo ifikeleleke. 3.3.    IKhabhinethi ixhalabile kukwanda kwamatyala abafundi kwinkqubo yemfundo ephakamileyo. I-DHET kungokunje iqokelela idatha kwiiprofayili zabafundi abachatshazelweyo leli tyala, neliza kuba yinxalenye yoqwalaselo olucwangcisiweyo lomgaqo-nkqubo wenkxaso mali yabafundi ukuze kuqaliswe indlela yenkxaso-mali ezinzileyo yemfundo ephakamileyo. 3.4.    Okwangoku, iKhabhinethi ikhuthaza amaziko emfundo ephakamileyo ukuba azibandakanye namaqumrhu abafundi ukuze bafumane izisombululo eziza kuvumela abafundi abaninzi ukuba babhalise. 3.5.    IKhabhinethi yamkele uphando olukhawulezileyo nokubanjwa kwamapolisa amane ngezityholo zokubulala uMnu Mthokozisi Ntumba (35) kuqhankqalazo lwabafundi lwakutshanje ngaphandle kweYunivesithi yaseWits eRhawutini. Ngapha koko, iKhabhinethi ikwamkele ukubanjwa kwabo baphembelela ubundlobongela eluntwini kunye nokuqhuba kokuhlaselwa kwamapolisa ngexesha loqhankqalazo. 3.6.    IKhabhinethi iyalihlonipha ilungelo lomgaqo-siseko loqhankqalazo olunoxolo phantsi komthetho. Nangona kunjalo, ii-arhente zogcino-mthetho azisayi kuvumela amaqela olwaphulo-mthetho ukuba athathe ithuba loqhankqalazo olusemthethweni kwaye abangele isiphithiphithi ngokutshisa nangokutshabalalisa izinto zabucala nezikarhulumente.4.    Ukubulawa kwamapolisa4.1.    IKhabhinethi isahleli ixhalabile luhlaselo oluchazwayo kumalungu eNkonzo yamaPolisa oMzantsi Afrika. Amagosa asebupoliseni abeka ubomi babo emngciphekweni mihla le ukuqinisekisa ukhuseleko loluntu kunye nelizwe. 4.2.    Kwinyanga ephelileyo, ukusukela ngomhla wama-25 kweyoMdumba 2021, amapolisa ali-12 athe abulawa ngokungenalusini esemsebenzini okanye engekho msebenzini kwiindawo ezahlukeneyo zelizwe. 4.3.    Zonke izenzo zobundlobongela kunye nokubulala ezijoliswe kumagosa asebupoliseni azibobugwala kuphela kodwa zibonisa ukungcatsha ilizwe, kwaye oko akumele kuvunyelwe kuluntu lwethu. IKhabhinethi ihlaba ikhwelo kwii-arhente zogcino-mthetho ukuba ziqinisekise ukuba ubulungisa buyabonakala benzelwa amapolisa awileyo. 4.4.    Njengoluntu oluthobelayo noluluthandayo uxolo, sonke masibonise ukuba siyakucekisa ukubulawa kwamapolisa ngokunika ingxelo ngabo bonke abenzi bobubi nabo babaleka umthetho kwii-arhente zogcino-mthetho. Ukufa kwegosa lamapolisa elinye yinto enkulu kakhulu leyo. 5.    USuku lwamaLungelo oLuntu5.1.    IKhabhinethi ibabulele bonke abemi boMzantsi Afrika abathe bazibandakanya kwimibhiyozo yoSuku lwamaLungelo oLuntu yeli ngeCawa, umhla wama-21 kweyoKwindla 2021 phantsi komxholo othi: “UNyaka kaCharlotte Maxeke: Ukukhuthaza amaLungelo oLuntu ngeXesha le-COVID-19”. Isikhumbuzo salo nyaka singqamana nesikhumbuzo seminyaka engama-25 sokwamkelwa koMgaqo-siseko weRiphabhlikhi yoMzantsi Afrika yowe-1996. 5.2.    Olu suku lusikhumbuze ngoxanduva lwethu lokuziphatha kakuhle njengesizwe siqhube nokulwa ubuhlanga, isini, intiyo kubemi bangaphandle kunye nako konke ukunganyamezelani okunxulumene noko, oku kubandakanya ubundlobongela obusekelwe kwisini kunye nentsalela yenkohlakalo yamapolisa. 5.3.    IKhabhinethi ihlaba ikhwelo kubo bonke abemi boMzantsi Afrika ukuba basebenzise iintsuku eziseleyo zeNyanga yamaLungelo oluNtu ukukhuthaza umanyano kwezentlalo, ukwakha isizwe kunye nokwabelana ngobuzwe. B.    Izigqibo zeKhabhinethi1.    Idatha kaZwelonke kunye noMgaqo-nkqubo wogcino lwazi ngobuchwephesha1.1.    IKhabhinethi ikuvumile ukupapashwa kwigazethi koMgaqo-nkqubo osayilwayo weSizwe kunye noMgaqo-nkqubo wogcino lwazi ngobuchwephesha ukuze uluntu luhlomle. Umgaqo-nkqubo ufuna ukulungelelanisa imigaqo-nkqubo esele ikho nemithetho ukuqinisekisa ukuba ilizwe lithatha ithuba elipheleleyo ngokuqhubekayo kuqoqosho lwedijithali. 1.2.    Iinkcukacha zeDatha kunye nogcino lwazi ku-Cloud zizinto eziphambili kuqoqosho lwedijithali. Lo mgaqo-nkqubo ukwakuqinisekisa ukuba ilizwe lithatha inxaxheba ngokupheleleyo kweli xesha ledatha litsha. Wakuba wamkelwe, lo mgaqo-nkqubo uza komeleza amandla oMbuso okuhambisa iinkonzo kubemi bawo.2.    Uyilo lweGalelo eliZimiseleyo kuZwelonke (i-NDC) kwimpendulo yehlabathi kutshintsho lwemozulu2.1.    IKhabhinethi ivume uyilo oluhlaziyiweyo lwe-NDC malunga nokusabela kutshintsho lwemozulu ukuze uluntu luthethathethane. Isivumelwano i-Paris Agreement malunga notshintsho lwemozulu sifuna ukuba uMzantsi Afrika ungenise iiNDC ngamaxesha athile ezicacisayo kujoliswe kuko ukunciphisa umda wokukhutshwa kwegesi ezivala ubushushu belanga. 2.2.    Ukusukela ekwamkelweni kwesiVumelwano i-Paris Agreement ngeyoMnga yowama-2015, uMzantsi Afrika wenze inkqubela ebonakalayo ekujongeni ukuphuhlisa nasekuphumezeni ii-NDC zawo.2.3.    Uyilo oluhlaziyiweyo lwe-NDC luthathela ingqalelo iimeko zesizwe soMzantsi Afrika, iimfuno zomthetho zesiVumelwano i-Paris Agreement, ulingano kunye nenzululwazi yamva nje.3.    I-IMC kwiNdebe yeHlabathi yeBhola yoMnyazi yowama-2023 (i-NWC)3.1.    IKhabhinethi ikuvumile ukusekwa kwe-IMC ye-2023 NWC yokusingathwa kwe-2023 NWC. I-IMC iya kuqhuba umsebenzi wokulungiselela ukuya kulo msitho. 3.2.    UMzantsi Afrika, noza kuba lilizwe lokuqala e-Afrika ukusingatha i-NWC, uza kusingatha amazwe ali-16 akhuphisanayo. 4.    Umboniso wamaZwe ngamaZwe weZitampu (i-IPEX) 4.1.    IKhabhinethi ikuvumile ukusingathwa kwe-IPEX, ekwabizwa ngokuba ngumboniso wezitampu, eKapa ukususela ngomhla we-9 ukuya kowe-19 kweyoMnga 2021 phantsi komxholo othi: “Indlela eya kwiNtando yesininzi”. I-Federation of International de Philatelie (i-FIP) ekuqaleni yayiceba ukuqhuba umcimbi eKapa ukusuka ngomhla we-17 ukuya kowe-20 kweyoKwindla 2021 kodwa wasiwa kumhla olandelayo ngenxa ye-COVID-19. 4.2.    ISebe lezoNxibelelwano kunye neTekhnoloji yeDijithali liza kuququzelela kwaye libambe lo msitho ngokusebenzisana nekomiti eququzelela i-FIP. 4.3.    Izitampu eziqokelelweyo ziya kubonisa amaxesha abalulekileyo, abantu kunye neziganeko ezenze igalelo ekuphuculeni intando yesininzi eMzantsi Afrika. Iindwendwe ezilindelweyo ziya kuba negalelo kukhenketho lweli lizwe, zikhulise uqoqosho lwasekhaya, kwaye zikhuthaze inkcubeko nobumbano lwentlalo. 5.    ISicwangciso soPhunyezo lweeNzululwazi, iTekhnoloji kunye nokuyila okuTsha (iSicwangciso seMinyaka eliShumi se-STI)5.1.    IKhabhinethi ivume isiCwangciso-qhinga se-STI seMinyaka eliShumi ukusuka kowama-2021 kuya ku-2031 sokuphunyezwa kwezenzululwazi kunye nokuyila okutsha. Isicwangciso silandela iPhepha leNgcaciso-nkqubo lezeNzululwazi nokuYila okutsha oko kwamkelwe yiKhabhinethi ngowama-2019.5.2.    Umgaqo-nkqubo uphendula kwinkqubela phambili yezobuchwephesha kunye nezixhobo ze-STI kuphuhliso lwezentlalo noqoqosho lweli lizwe. Esi siCwangciso seMinyaka eliShumi siza kusebenza njengesicwangciso sikarhulumente, esiya kubandakanya amanye amasebe afana neSebe lezoLimo, uHlaziyo loMhlaba noPhuhliso lwamaPhandle; Izimbiwa nezaMandla; Ezempilo, ezoRhwebo, ezoShishino noKhuphiswano. Uphunyezo luya kwenziwa ngentsebenziswano nawo onke amasebe afanelekileyo.C.    Imisitho Ezayo1.    IQela likaMongameli lokuFunda eliboniswa ngoBuchwephesha1.1.    IKhabhinethi ikhuthaze abemi boMzantsi Afrika ukuba bajoyine iseshoni yesine yeQela likaMongameli lokuFunda ngoLwesine, umhla wama-25 kweyoKwindla 2021 ukususela nge-16:30 ukuya nge-18:30, ngokusebenzisa i-Microsoft Teams ku-(https://nrc.org.za/).1.2.    Le seshoni iza kufunda iincwadi zakudala zoluncwadi lwaseMzantsi Afrika ezithi The Suit ebhalwe ngu-Can Themba kunye nethi I am not a Tramp ebhalwe ngu-Leslie Sehume. 1.3.    Ukusukela oko yasungulwa ngowama-2019, uManyano lokuFunda lweSizwe luxhase iPhulo le-Read to Lead kunye nekhwelo likaMongameli Cyril Ramaphosa lokuphucula ukufunda kuzwelonke - ukusuka kwigumbi lokufundela ukuya ekhaya. 1.4.    Ngokusebenza kunye sinokwakhela kobu buchule busisiseko kwaye sidale ukufikelela kumathuba amakhono emisebenzi.D. Imiyalezo1.    Iminqweno emihleIKhabhinethi ivuyisana kwaye ihambisa iminqweno yayo emihle ku: UGqr Patrice Motsepe, usomashishini owaziwayo obe ngowokuqala eMzantsi Afrika ukunyulwa njengoMongameli weNdibano yeBhola eKhatywayo yase-Afrika.  IKhabhinethi inqwenelele bonke abemi boMzantsi Afrika iholide yePasika emyoli nekhuselekileyo, kunye noluntu lwenkolo enentlonipho kunye neyasemoyeni we-Pesach.  2.    Amazwi Ovelwano IKhabhinethi ivakalise amazwi ovelwano kusapho nakubahlobo baka: UMhlekazi IKumkani uGoodwill Zwelithini kaBhekuzulu, obe ngoyena kumkani ophathe ixesha elide kunabo bonke kubukumkani bamaZulu bangaphambili. UMongameli Ramaphosa unike uMhlekazi oSishiyileyo uMngcwabo oSesikweni oGunyazisiweyo: Inqanaba loku-1, elibandakanya ukuwongwa ngokwasemkhosini. UbuKhulu bakhe buya kukhunjulwa njengenkosi yombono eyamanyanisa abantu bakwaZulu, iinkokheli zemveli yaze yanegalelo kwimpumelelo yamaZulu.Ohloniphekileyo uMongameli uJohn Pombe Magufuli weRiphabhlikhi eManyeneyo yaseTanzania. UMzantsi Afrika umanyene kwintlungu kaRhulumente nabantu baseTanzania njengokuba begqunywe lilifu elimnyama ngeli xesha. Ekuhlonipheni uMongameli Magufuli, uMongameli Ramaphosa uthe: “Sibulela kakhulu kubantu baseTanzania ngobubele nangokuzincama besenzela inkululeko yethu. Yile nkqubela idlulileyo ekwabelwana ngayo esenza ukuba thina, njengabemi boMzantsi Afrika, sive kubuhlungu ukulahlekelwa nguMongameli Magufuli ngokunzulu ngakumbi nangakumbi. I-Tanzania ilahlekelwe ngutata kunye nomntakwayo, i-Afrika ilahlekelwe yinkokheli eyimboni, kwaye uMzantsi Afrika ulahlekelwe ngumhlobo osenyongweni.” UMnu Menzi Ngubane, umdlali weqonga ophumelele iimbasa obengumdlali obalaseleyo kunye negcisa eligqwesayo. Wenze igalelo elikhulu kuphuhliso lobugcisa ngokusebenza njengegcisa ngaphandle nangaphakathi komabonakude bethu. Umsebenzi wakhe njengegcisa uya kuqhuba ukhuthaza abaninzi kwishishini lobugcisa.UNks Noxolo Maqashalala, owayengumdlali weqonga oselula okrelekrele ovele ngobuchule komabonakude bethu ngokubonisa kwakhe italente ekhethekileyo. UGqr Nawal El Saadawi, owasetyhini wase-Egypt, umlweli wamalungelo oluntu, umbhali kunye nogqirha wengqondo. Wenza igalelo kwidabi lokulwa nengcinezelo yabasetyhini ngokubhekisele kwinkcubeko, inkolo kunye nolwakhiwo loluntu ngokubhala kwakhe kunye nokusebenza. Wayedume umhlaba wonke ngomsebenzi wakhe ngokuchasene nokususwa kwamalungu angasese kwabasetyhini.UMnu Pathasarvasan Govender, okwaziwa njengo ""Charm Govender”, Itshantliziyo loMzabalazo laseChatsworth KwaZulu-Natal, owayelilungu le-Natal Indian Congress kunye netshantliziyo le-African National Congress (ANC).UMnu Cecyl Esau, owayeligorha lomzabalazo kwaye elalisakuba libanjwa lezopolitiko e-Robben Island kwaye wayesakuba lilungu lophiko lomkhosi we-ANC, Umkhonto weSizwe. Umnumzana u-Esau wachitha bonke ubomi bakhe bobutsha kunye nobudala besilwela uMzantsi Afrika okhululekileyo, ongacaluli ngokobuhlanga nangokwesini. E. IzikhundlaZonke izikhundla zixhomekeke ekuqinisekisweni kwemigangatho yemfundo kunye nokuqinisekiswa ngokufanelekileyo.1.    UNks Nolwazi BK Gasa njengeSekela Mlawuli-Jikelele (u-DDG): UCwangciso, uMgaqo-nkqubo kunye nesiCwangciso kwi-DHET.2.    UMnu Samuel Zamokuhle Zungu njenge-DDG: Imfundo yobuGcisa kunye neMisebenzi yoQeqesho kwi-DHET.3.    UNks Pretty Nozipho Makukule njengeGosa eliphethe i-ofisi zemali kwi-DHET. 4.    UNks Memme Sejosengwe, onesivumelwano njengoNobhala-Jikelele kwiOfisi yeJaji eyiNtloko sandisiwe. Imibuzo:Nks Phumla Williams - Isithethi seKhabhinethi  Iselula: 083 501 0139 "
"Ingxelo engeNtlanganiso yeKhabhinethi ebibanjwe ngoLwesithathu, uMhla we-21 kweyoKwindla 2021",22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/xh/speeches/statement-virtual-cabinet-meeting-wednesday-21april-2021-22-apr-2021-0000,"IKhabhinethi ibibambe intlanganiso yayo yokuqala idibene ngeziqu oko kwavalwa ilizwe okokuqala ngo-2020, le yinxalenye yotshintsho olwenziwa yiKhabhinethi lokusebenza ngendlela entsha yokwenza izinto ngethuba ilizwe liqhubeka nokuzivula kwakhona.A. Imiba kokusiNgqongileyo1. Ukunqunyanyiswa kweNkqubo yokuGonya yeSisonke okwethutyana nesindululo sokusiphelisa isinqumamiso1.1. IKhabhinethi ifumene ingxelo malunga nokunqunyanyiswa okwethutyana kwe-Nkqubo yokuGonya eyi-Johnson & Johnson (i-J&J) yeSisonke, ekwakulinyathelo elisisithintelo eliye lanika iinzululwazi zoMzantsi Afrika ithuba lokuba ziphonononge iinkcukacha zechiza lokugonya lakwa-J&J. Oku kuye kwalandela ukunqunyanyiswa kwenkqubo yokugonya ka-J&J eMelika (e-USA) emveni kokuba abantu abathandathu ebebefumene ichiza lokugonya lakwa-J&J beye babanohlobo olunqabileyo lwehlwili legazi. Esinye isizathu soku kunqunyanyiswa kwethutyana ibisisigqibo esithatyathwe yi-J&J sokuba ikunqumamise ngokuzikhethela ukukhutshwa kwechiza labo lokugonya kumazwe ase-Europe.1.2. Ukunqunyanyiswa okwethutyana kweli chiza lokugonya eMzantsi Afrika bekuhambelana nokuzinikezela kukarhulumente ekuqinisekiseni ukuba amanyathelo abanzi okhuseleko ayalandelwa ngokunxulumene nokukhutshwa kwechiza lokugonya. Iinkcukacha eziphononongiweyo zingqine ukuba uMzantsi Afrika awukawaboni la mahlwili anqabileyo kwaba basebenzi bezempilo (ii-HCW) abasele begonyiwe.1.3. IKhabhinethi isamkele isindululo seGunya-bantu loLawulo lweeMveliso zezeMpilo loMzantsi Afrika lokusiphelisa isinqumamiso seNkqubo yokuGonya eyi-J&J Sisonke.1.4. Iinzululwazi zethu ziza kuqhubeka nokubabeka iliso bonke abemi boMzantsi Afrika ukuba naxa bethe bagonywa. Kuthe kusiba phakathi kweyoKwindla 2021, kwabe sele kugonywe ngaphaya kwee-HCW ezingama-293 623 phantsi kweNkqubo yokuGonya yeSisonke.2. Inkqubo yokugonya2.1. IKhabhinethi iyamkele inkqubela-phambili eyenziwe kukutyikitywa kwesivumelwano ne-J&J esimalunga nokuthengwa kamachiza okugonya akwa-J&J ukuze kuzaliseke inkqubo yokukhutshwa kwawo ngokupheleleyo, yaza yothulela umnqwazi uMphathiswa wezeMpilo, uGqr Zweli Mkhize noMphathiswa wezoRhwebo, uShishino  noKhuphiswano, uMnu Ebrahim Patel, ngokusombulula imiba ebisalele ekuthengweni kwala machiza okugonya ngaphandle kokubeka uMzantsi Afrika engozini.2.2. Ngaphaya koko, iKhabhinethi ilwamkele uthethathethwano olubeyimpumelelo obelumalunga namathamo azizigidi ezili-10 zechiza lokugonya lakwa-Pfizer, elibeka inani elipheleleyo lamathamo echiza lokugonya lakwa-Pfizer kwizigidi ezingama-30. Oku kuthetha ukuba uMzantsi Afrika uza kukwazi ukugonya abantu abazizigidi ezili-15 ngechiza lokugonya lakwa-Pfizer, endaweni yabazizigidi ezili-10.2.3. Ukulungiselela isiGaba sesi-2 senkqubo yokugonya eza kuqala ngomhla we-17 kuCanzibe 2021, iKhabhinethi ikhuthaza abantu abaneminyaka engama-60 nangaphezulu ukuba babhalise kwiNkqubo ye-Intanethi yeeNkcukacha zokuGonya ku: https://vaccine.enroll.health.gov.za.2.4. Abantu abangenayo i-intanethi bangabhalisa kwiindawo zokugonya ezingaphaya kwama-3 338 kwilizwe liphela. Amaqela azulayo azakuthunyelwa ukuba aye kunceda abantu abolupheleyo, abangenamakhaya kunye nabantu abahlala ezilalini.3. Amazinga osulelo eSifo sentsholongwane ye-Corona (i-COVID-19)3.1. IKhabhinethi ifumene iinkcukacha zakutsha nje ezimalunga nosulelo lwe-COVID-19 kwilizwe liphela yaza yancoma ebemi boMzantsi Afrika ngokuqhubeka kwabo nokulandela imithetho yezempilo engeyiyo eyobuyeza yokunxiba isigqubuthelibuso xa besesidlangalaleni nokuhlamba izandla zabo rhoqo ngamanzi nesepha okanye ukusebenzisa isibulali-ntsholongwane sesandla esisekwelwe kwi-70% ye-alcohol.3.2. Nangona kunjalo, le ngxelo ikwabonise ukuba kukho ukonyuka okuncinci kwe-4.9% kubantu abafumaneke benale ntsholongwane kwezi ntsuku zili-14 ezigqithileyo, ngethuba ingumhla we-18 kweyoKwindla 2021. Ezi zehlo ziye zonyuka ukusuka kuma-14 113 kwiintsuku ezili-14 eziphambi koko ukuya kwezingama-14 807 kwezi ntsuku zili-14 ezigqithileyo.3.3. Oku konyuka kuncinci kwezehlo kungenxa yokuvela kwakhona kwezicuku eFreystata nakuMntla Koloni, kwaye amaqela okuphendula ngokukhawuleza athunyelwe ukuze ayokwenza uphando lokuthintana.4. Ukuchacha koqoqosho4.1. IKhabhinethi ilwamkele uPhando lweZinto Zonke lwaMinyaka le lwe-Front Office Business Process Outsourcing (i-BPO) luka-2021, olubeke uMzantsi Afrika kwindawo yokuqala njengendawo yokuya xa usenza i-BPO.4.2. Olu phando belwenziwe ngabalawuli abangaphaya kwama-600 abasuka kwiimarike ezisibhozo zemithombo, aquka i-Australia, Canada, France, Jamani, Italy, Spain, i-United Kingdom (i-UK) kunye ne-USA.4.3. Oku kuqinisekisa umsebenzi karhulumente necandelo lokwakha amandla elizwe e-BPO, ngokukhula okomeleleyo kwamaziko eminxeba, inkxaso yobugcisa, iinkonzo zee-ofisi ezisebenza nabantu nezisebenza ekhusini ezenzelwe iinkampani ezinkulu zamazwe ngamazwe nezoMzantsi Afrika.4.4. Amaseko eli lizwe aphucukileyo e-intanethi, abasebenzi abanezakhono, ulwazi lobuchwepheshe kunye neenkonzo zezimali, kunye nobuchule besiNgesi, ziqhubeka nokulenza indawo enomtsalane ye-BPO.5. Ukudalwa kwemisebenzi5.1. IKhabhinethi iyavuya kuba inani leengenelelo zikarhulumente zokukhuthaza ukuthabatha inxaxheba kwabemi boMzantsi Afrika abongezelelekileyo kuqoqosho, ingakumbi abantu abatsha, ziyaqala ukubonakalisa iziphumo.5.2. IsiVuseleli sikaMongameli seNgqesho esasekwa ngeyeDwarha ku-2020 ukuphendula kwifuthe le-COVID-19 kuqoqosho sidale okanye sagcina imisebenzi engama-360 010 ekupheleni kweyoMdumba ku-2021, ikakhulu kulutsha obelungaqeshwanga. Ngaphaya koko, isivuseleli sengqesho sixhase iindlela zokuziphilisa zabazuzi abangama-60 539 ngokugqithisa inkxaso, kuquka ukuveliswa kweevawutsha ezinikwa abalimi bokuziphilisa.5.3. Ngaphaya kwama-300 000 ala mathuba avele ngokwenza abantu abatsha abancedisi ezikolweni kwilizwe liphela, ngesiNyathelo seNgqesho seMfundo esisiSeko. Aba bancedisi bezikolo badlale indima ebalulekileyo ekomelezeni indawo yokufunda ezikolweni ngexesha elinzima.6. Uphuhliso lwamaseko6.1. IKhabhinethi income inkqubela-phambili eyenziweyo ekuphuculeni ukusebenza ngendlela nokwenza iZibuko laseThekwini libe kwizinga lehlabathi, nto leyo ethe yakhokelela ekucuthekeni okukhulu koxinano nasekwenziweni komsebenzi ngokukhawuleza.6.2. OHloniphekileyo, uMongameli Cyril Ramaphosa, undwendwele iZibuko laseThekwini ngolweSine, umhla we-15 kweyoKwindla 2021 ukuhlola inkqubela-phambili ekuphuculweni kwamaseko eli zibuko emveni kokuba wayedibene nabantu abasebenzisa izibuko nabanebango kulo ngeyeDwarha ku-2019.6.3. Ukuphucula ukusebenza kwamazibuko oMzantsi Afrika, ingakumbi iZibuko laseThekwini, kukumbindi weenjongo zikarhulumente zokugcina indawo yoMzantsi Afrika phakathi kwawona mazibuko oshishino makhulu nasebenza ngendlela nokomeleza indawo yethu njengesango lengingqi kunye nezwekazi.6.4. IKhabhinethi iphinde yamkela ingxelo yotyelelo lokongamela kwiZibuko loNxweme lwase-Saldanha eNtshona Koloni olwenziwe nguMphathiswa wemiSebenzi kaRhulumente naMaseko u-Patricia de Lille – kunye noSekela-Mphathiswa uNoxolo Kiviet noGqr Kgosientsho Ramokgopa, iNtloko yoTyalo-mali naMaseko kwi-Ofisi kaMongameli – ngolwesiBini, umhla we-6 kweyoMdumba 2021.6.5. INkqubo yokuLungiswa nokuGcinwa kwamaZibuko amancinci, eyiProjekthi yeCebo eliDityanisiweyo njengenxalenye yesiCwangciso soTyalo-mali lwaMaseko eyapasiswa yiKhabhinethi ngekaCanzibe ku-2020, iphantse ibe igqityiwe kuba iku-77%. Le projekthi kulindeleke ukuba igqitywe ngeyoKwindla ka-2022.7. Iingxelo zeNyanga zeeNkcukacha-manani7.1. EzeeNkcukacha-manani zoMzantsi Afrika ziyaqhubeka nokukhupha inani leengxelo zenyanga ezimalunga nendlela aqhuba ngayo amacandelo ohlukeneyo oqoqosho. Nangona amanye amacandelo esaqhubeka nokusokola ukuvuseleleka, ukomelela kwamashishini olimo, awokuvelisa nawezimbiwa kuyaqhubeka nokukhuthaza ukuba nethemba ekuvuselelekeni koqoqosho loMzantsi Afrika.7.2. IKhabhinethi iyavuya kuba ukufezekiseka kwesiCwangciso sokwaKhiwa ngokuTsha nokuVuselelwa koQoqosho kuba nefuthe elibonakalayo ekuchacheni koMzantsi Afrika.8.  Ukuxhatshazwa ezikolweni8.1. IKhabhinethi ivakalise inkxalabo malunga nokuxhaphaka kokuxhatshazwana ezikolweni zethu, okuquke isehlo sakutsha nje eMbilwi Secondary School eThohoyandou, eLimpopo; eDinwiddie High School e-Germiston, eRhawuthini naseMathole High School, KwaZulu-Natal.8.2. IKhabhinethi iziva ilusizi kukusweleka kukaLufuno Mavhunga (15) wase-Mbilwi Secondary School eThohoyandou, eLimpopo, yaza yagqithisa amazwi ovelwano kusapho lwakwa-Mavhungu kunye nakubahlobo bakhe. IKhabhinethi ihlabe ikhwelo kwabomthetho ukuba baphande lo mba ngokukhawuleza baze baqinisekise ubulungisa obusebenzayo.8.3. IKhabhinethi ikhuthaze abo banebango kwezemfundo, kuquka abazali nabo bagcina abantwana, ukuba babumbane balwe ukuxhatshazwa ukuze benze indawo elungele ukufunda. Luxanduva lwethu sonke ukuba sithethe sixele izehlo zokuxhatshazwa kwabasemagunyeni, ingakumbi ezamaxhoba angakwaziyo okanye oyikayo ukwenzenjalo.9. Ulwaphulo-mthetho lwentiyo9.1. IKhabhinethi ikugxeke ngokumandla ukonyuka kwakutsha nje kolwaphulo-mthetho lwentiyo ye-LGBTIQ+ ekhokelele ekuswelekeni kuka-Andile Ntuthela, uSiphamandla Khoza no-Nathaniel Mbele.9.2. UMqulu wamaLungelo oLuntu ofakwe kuMgqo-siseko woMzantsi Afrika ka-1996 uthi masihloniphe amalungelo awo onke amalungu oluntu ngaphandle kwalo naluphina uhlobo localu-calulo. Olu lwaphulo-mthetho loyikekayo nezenzo zokuxhatshazwa azinandawo kwintando yesininzi yethu, kwaye kufuneka zigxekwe ngokumandla kangangoko sithi sonke.9.3. IKhabhinethi ihlabe ikhwelo kuye nabani na ongancedisa ukuba kubanjwe ze kutshutshiswe abenzi bolu lwaphulo-mthetho ukuba aqhakamshelane namapolisa kwinombolo yasimahla engu-10111 okanye andwendwele isitishi samapolisa esikufushane naye.10. Umkhuhlane weHagu wase-Afrika (i-ASF) kunye nomkhuhlane weeNtaka10.1. IKhabhinethi iphawule ukuqhambuka kwe-ASF kwifama yase-Potchefstroom eMntla Ntshona kunye noMkhuhlane weeNtaka kwifama yorhwebo kwiMpuma Randi eRhawutini.10.2. ISebe lezoLimo, uBuyekezo lwemiHlaba noPhuhliso lwamaPhandle kunye nabanye abanebango abachaphazelekayo bakhawuleze bonyusa amanyathelo okhuseleko baza bamisela uvalelo.10.3. I-ASF sisifo esosulelayo esichaphazela iihagu zasekhaya nezasendle kuphela. UMkhuhlane weeNtaka uchaphazela iinkukhu kwaye awunakho ukugqithiselwa ebantwini.11. Imisebenzi yokulwa imililo11.1. IKhabhinethi iziqhwabele izandla iinzame zabasebenzi bokuhlangula nabacimi-mlilo abasebenze ngobugorha bengaphumli ukuphelisa imililo eKapa nase-Charlotte Maxeke Academic Hospital ngokulandelelana.11.2. Imililo yaseKapa itshabalalise izakhiwo zembali, ngethuba eyase-Charlotte Maxeke Academic Hospital inyanzelise ukuthuthelwa kwezigulana ezingaphezulu kwama-400 kwezinye izibhedlele. IKhabhinethi inqwenelele abo bathe bonzakala kule mililo ukuchacha okukhawulezileyo. Uphando lokufumanisa intsusa yale mililo sele luqalile.12. Ungquzulwano lwase-Mozambique12.1. IKhabhinethi izamkele iinzame zoLuntu loPhuhliso loMzantsi we-Afrika (i-SADC) zokuzisa uxolo nokhuseleko olungenasiphelo, kwakunye noxolelwaniso nophuhliso, kwiRiphablikhi yaseMozambique.12.2. INgqungquthela eNgaqhelekanga ye-Double Troika yabaPhathi baMazwe nooRhulumente be-SADC ebibanjwe ngolweSine, umhla we-8 kweyoKwindla 2021 eMaputo ithumele uncedo lobugcisa lwangoko nangoko eMozambique.12.3. IKhabhinethi ikwanelisekile kukuba abemi boMzantsi Afrika abaseMozambique banikwe uncedo lommeli-lizwe ngeZiko leeyure ezingama-24 loMyalelo woMmeli-lizwe leSebe lezobuDlelwane bamaZwe ngamaZwe neNtsebenziswano. Iqela labemi boMzantsi Afrika libuyile ngethuba abanye besiwe kwiindawo ezikhuselekileyo eMozambique.13. Ukubulawa okungenasizathu kwabafo bakwaCoka abazalwa kunye13.1. IKhabhinethi ikugxekile ukubulawa okungenasizathu kwakutsha nje kwabafo ababini ebebezalwa kunye, uZenzele no-Amos Coka, kwifama yaseMpumalanga. Aba bantu bazalwa kunye bebeyinxalenye yeqela labantu abahlala kwifama ebebekhangela umsebenzi njengabantu abasebenza kwiifama ngamaxesha athile.13.2. IKhabhinethi iwancomile amapolisa ngokukhawuleza abambe abo batyholwa ngokuba ngabenzi boku nasele bevele phambi kweNkundla kaMantyi yase-Piet Retief.13.3. IKhabhinethi icele ukuba kubekho inzolo kuluntu ukuvumela ubulungisa ukuba buhambe indlela yabo ukuze kuqinisekiswe ukuba abo bathe bafunyaniswa benetyala bajongana nengalo yomthetho ngokupheleleyo.14. Izisombululo ngabaqhankqalazi abaseKapa14.1. UMphathiswa wemiCimbi yezeKhaya, uGqr Aaron Motsoaledi, unike ingxelo kwiKhabhinethi malunga nenkqubela-phambili eyenziwe nguMkomishoni oPhezulu weeMbacu weZizwe eziManyeneyo (i-UNHCR) ukusombulula umba omalunga nabaqhankqalazi abaseKapa, enkoliso yabo ingabemi base-Democratic Republic of Congo.14.2. Aba baqhankqalazi baye banikwa indawo yokusithelisa iintloko okwethutyana e-Paint City nase-Wingfield eKapa phantsi kwemimiselo yeMeko yeNtlekele yeSizwe ye-COVID-19.14.3. I-UNHCR inike uncedo lokuncedisa abaqhankqalazi ukuba baphinde bazinze kwiindawo zokuhlala eziseKapa nakwiindawo eziyingqongileyo. UMbutho weMfuduko wamaZwe ngamaZwe (i-IMO) nawo unike abo banqwenela ukubuyela kumazwe abo okuzalwa amatikiti enqwelo-moya. IKhabhinethi isamkele esi senzo sesisa nesisengqiqweni, kwaye ikhuthaza abaqhankqalazi ukuba basamkele.B. IziGqibo zeKhabhinethi1. Iphepha logayo-zimvo elingemiTshato1.1. IKhabhinethi ivume ukuba iPhepha Logayo-zimvo elingemiTshato  lingapapashwa ukuze uluntu lukwazi ukunika izimvo zalo ngayo. Leli Phepha Logayo-zimvo lizama ukusebenzela ekuphuhlisweni koMthetho omtsha osaYilwayo womTshato oMnye. Likwayamanisa ulawulo lomtshato nenqobo yomgaqo-siseko wokulingana.1.2. Eli phepha lenza izindululo malunga nemitshato yabantu bonke noba baziqhelanisa nabani ngokwesondo, nazo zonke iindidi zenkolo nenkcubeko. Likwandulula ukuba isuswe ngokupheleleyo imitshato yabantwana kulawulo lwethu oluzayo lomtshato.2. IsiCwangciso sokuVuselelwa kweCandelo lezoKhenketho2.1. IKhabhinethi isipasisile isiCwangciso sokuVuselelwa kweCandelo lezoKhenketho. Esi sicwangciso simele impendulo edibeneyo karhulumente necandelo lezokhenketho kwintshabalalo ebangelwe ngubhubhane we-COVID-19. Isicwangciso esasisayilwa sasipapashwe ukuze abantu banike izimvo zabo ngaso ngeyeThupa ku-2020.2.2. Esi sicwangciso sindulula iingenelelo zecebo ezisixhenxe, eziquka ukukhuthaza imfuneko apha ekhaya; ukusungula iinkqubo zokushukumisa utyalo-mali nezixhobo; nokudityaniswa kokhenketho lwengingqi.2.3. Ezi ngenelelo zindululwayo zikoyamene ne-ERRP yelizwe. Injongo yesi sicwangciso ukugcina imisebenzi neendlela zabantu zokuziphilisa, nokudala amathuba amatsha emisebenzi. Esi sicwangciso siza kuphinda someleze iingenelelo zokudala inguqu kweli candela ze siqhube ukunikwa amandla kwamanina, ulutsha kunye nabantu abakhubazekileyo kweli candelo.2.4. UMphathiswa uMamoloko Kubayi-Ngubane umisele esi siCwangciso sokuVuselelwa kwezoKhenketho kunye nabo bonke abakwishishini lokhenketho ebutsheni bentsasa yanamhlanje.3. INgxelo engokusebenza kweNkqubo yoPhando noPhuhliso (i-R&D) lweNkuthazo yeRhafu3.1. IKhabhinethi ikupasisile ukufakwa kweNgxelo engokuSebenza kweNkqubo ye-R&D yeNkuthazo yeRhafu ka-2018/19 ePalamente ngokufunwa liCandelo-11 D loMthetho weRhafu, ka-1962 (Mthetho-58 ka-1962).3.2. Le nkqubo yenkuthazo yerhafu yasungulwa ukuze incedise ilizwe ukuba lifikelele kwi-1% yemveliso yelizwe yonyaka kwinkcitho ye-R&D xa kufika u-2024. Uluntu luza kukwazi ukuyifumana le ngxelo yakuba igqithe kwiinkqubo zasepalamente.4. INgxowa-mali yeMbuyekezo yaxa ungenaTyala4.1. IKhabhinethi ikupasisile ukusekwa kweNgxowa-mali yeMbuyekezo yaxa ungenaTyala. Ukusekwa kwale Ngxowa-mali kuhambelana nezivumelwano ekwangenwa kuzo neenkampani zoveliso-mayeza ezizakube zinika uMzantsi Afrika amachiza okugonyela i-COVID-19.4.2. Le Ngxowa-mali ikwabalulekile kukhuseleko lwabemi boMzantsi Afrika abanokuthi bachatshazelwe ziziphumo ezizezinye zamachiza okugonya ukuze bakwazi ukufumana inkxaso nonyango olungcono.4.3. Le Ngxowa-mali isekwe ngezilungiso zeCandelo-27 loMthetho wokuLawulwa kweeNtlekele, ka-2002 (Mthetho-57 ka-2002). Usihlalo wayo uza kuba yijaji.5. INgxelo engeSigqeba esikwiNqanaba eliPhezulu (i-HLP) soLawulo lweziLwanyana zaseNdle5.1. IKhabhinethi iyivumile ingxelo ye-HLP yoLawulo lweziLwanyana zaseNdle, eyasekwa bubuPhathiswa bezeNdalo amaHlathi, nezokuLoba ukuze siphonononge imigaqo-nkqubo, imithetho neendlela ekusetyenzwa ngazo kwimiba eyoyamene nolawulo, ukufuywa, ukuzingelwa, ukurhweba nokuphathwa (intlalo-ntle nokhuseleko) lwezilwanyana zasendle zelizwe ezisebungozini. Ezi ziquka iindlovu, iingonyama, iingwe kunye nemikhombe.5.2. Obu buPhathiswa kulindeleke ukuba bupapashe izindululo zesi sigqeba ukuze ziphunyezwe futhi zigqithe kwiingxoxo eziyimfuneko.C. UMthetho oYilwayo1. UMthetho-sihlomelo oyilwayo ongeNkqubo yoLwaphulo-mthetho1.1. Urhulumente uphumeze ukungeniswa koMthetho-sihlomelo oyilwayo ongeNkqubo yoLwaphulo-mthetho ePalamente. Lo Mthetho osayilwayo uhlomela iCandelo-154(3) lo Mthetho ongeNkqubo yoLwaphulo-mthetho, ka-1977 (Mthetho-51 ka-1977), ethe iNkundla yoMgaqo-siseko yafumanisa ukuba uyasilela ekukhuseleni isazisi sabantwana abangamaxhoba olwaphulo-mthetho kwiinkqubo zolwaphulo-mthetho.1.2. Eli gatya likhoyo likhusela isazisi sabo bona abantwana, amaxhoba, namangqina ngakwiziphumo ezinobungozi zokupapashwa kokubandakanyeka kwabo kwiinkqubo zolwaphulo-mthetho de babe neminyaka eli-18.1.3. Ezi zilungiso zindululwayo zithintela ukupapashwa kwazo naziphi na iinkcukacha eziveza okanye ezingaveza isazisi somtyholwa okanye ingqina elingaphantsi kweminyaka eli-18 ngethuba lokwehla kwesityholo. Zingapapashwa kuphela emveni kokugunyaziswa ligosa lezomthetho okanye ijaji eyongameleyo.D. IMisitho Ezayo1. INyanga yeNkululeko noSuku lweNkululeko1.1. INyanga yeNkululeko yalo nyaka ibhiyozelwa phantsi komxholo othi: “UNyaka ka-Charlotte Maxeke: iNtsingiselo yeNkululeko phantsi kwe-COVID-19”.1.2. IKhabhinethi ihlaba ikhwelo kuye wonke umntu ukuba asebenzise imibhiyozo yeNyanga yeNkululeko noSuku lweNkululeko ukuqhubeka nokulwa le ntsholongwane ngethuba sisebenzela ukubandakanyeka komntu wonke nobumbano lwasekuhlaleni.1.3. Sonke sinoxanduva lokusebenzisa intando yesininzi nenkululeko ukusebenzisana nokumanyana sakhe uMzantsi Afrika omanyeneyo nophumeleleyo.1.4. Umbhiyozo walo nyaka uzakusebenzisa indlela entlangothi mbini, wona umbhiyozo wesizwe uza kubanjelwa eFreystata.2. USuku lweeNcwadi lweHlabathi2.1. USuku lweeNcwadi lweHlabathi, olukwaziwa ngokuba luSuku lwamazwe ngamaZwe lweeNcwadi, luphawulwa rhoqo ngonyaka ngomhla we-23 kweyoKwindla. Olu suku lusetyenziselwa ukukhuthaza abantu ukuba bathande iincwadi nokuncedisa ukuseka isiko elingcono lokufunda.2.2. IKhabhinethi ihlaba ikhwelo kubemi boMzantsi Afrika ukuba baxhase isiko lokufunda nokuba bakubandakanye kwizinto abazenzayo neendlela abaphila ngazo imihla ngemihla. Ukufunda sisakhono esisisiseko ekusekelwa kuso ezinye iindlela zokufunda kwaye kudala amathuba okufumana amathuba emisebenzi.E. Imiyalezo1. Amazwi ovelwanoIKhabhinethi igqithise amazwi ovelwano kusapho nabahlobo baka:Gqr Sindisiwe van Zyl (45), ugqirha wobuyeza obethandwa kakhulu nobenenkqubo e-Khaya FM ochukumise ubomi babantu abaninzi nobenegalelo elikhulu kwimpilo nentlalo-ntle yesizwe.Vukosi Ringani, Nhlaluko Maluleke, Freedom Rihlamfu, Aubrey Chauke, Temba Nyambi, no-Thomy Masipenda abafundi abathandathu base-Jim Chavani Secondary School kwisithili saseVhembe, eLimpopo abasweleke ngethuba ibhaki ebebehamba ngayo iye yatshayisa indlu.Mhlekazi wobuKumkani uNkosana u-Philip, isiDwangube sase-Edinburgh (100) e-UK.Mnu Bhekizizwe Vusimuzi Mpila (43), obengumkhwenyana kaSekela-Mongameli u-David Mabuza.Mongameli Idriss Déby Itno (69) weRiphablikhi yase-Chad. IKhabhinethi ibugxekile ubundlobongela obuthathe ubomi babantu abaninzi, kuquka nobo bukaMongameli Déby oye wanikezela kumonzakalo awufumane ngethuba ekhokele amaqela omkhosi besilwa uhlaselo lwabavukeli.F. UkuqeshwaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo.1.    IBhodi yabaLawuli  beNgxowa-mali ye-Inshorensi yabangaQeshwanga:Mnu Zola Luswazi (USihlalo);Mnu Edward Malometje Thobejane;(Nks Martle Keyter;Mnu Donald Khumalo;Nks Louressé Specht;Nks Vuyiswa Miya;Mnu Thembinkosi Josopu;Nks Thandiwe Mfulo;Gqr Hamilton Daluxolo Ntsinde;Mnu Takalani Musekwa;Nks Brenda Sibeko; kunye no-Nks Ogalaletseng Gaarekwe.2.    Ukwandiswa kwexesha lamalungu eBhodi yezoKhenketho yoMzantsi Afrika:Mnu Siyabonga Dube (USihlalo);Nks Mojankunyana Gumbi;Mnu Aloysius Ikalafeng;Mnu Enver Duminy;Nks Michelle Constant;Mnu Ravi Nadasen;Nks Kathleen Elizabeth Rivett-Carnac;Nks Lindiwe Sangweni-Siddo;Mnu Mduduzi Zakwe;Nks Zola Baba Tshefu;Nks Gloria Serobe; kunye noNks Nomzamo Bhengu.3.    IBhodi yabaLawuli boLawulo lweNyukliya yeSizwe:Nks Vuyiswa Miya;Mnu Allan Taylor;Mnu Peter Becker; kunye noNks Khangela Baloyi.4.    Amalungu eBhunga leBhodi yemiBoniso-bhanyabhanya noPapasho:Nks Zamantungwa Mkosi (USihlalo);Gqr Siyasanga Mhlangabezi Tyali;(Nks Lungelo Nxele;Nks Agalutchmi Pillay;Mnu Phosa Mashangoane;Nks Gloria Zanele Nkosi;Nks Mpho Sedibe;Gqr Andile Nontso; kunye noMmeli Lufuno Tokyo Nevondwe.5.    IBhodi yabaPhathiswa beTrasti eziMeleyo yoPhuhliso:Nks Tebogo Magogodi Malaka;Mnu Krishen Sukdev;Nks Lerato Kumalo;Nks Karabo Siyila;Nks Nthabiseng Mkhwanazi;Njng Raymond Nkado; Mnu Mpilo Sakile Mbambisa;Nks Zimbini Hill;Mnu Tim Sukazi; kunye noGqr Michael Sutcliffe.6.    UmThunywa oyiNtloko nomThunywa onguMncedisi beKomishoni yaManzi ye-Lesotho Highlands:Mnu Teboho Nkhahle; kunye no(iGqr Musa Furumele.Nks Thembelihle Mbatha njengeGosa eliyiNtloko lezeziMali (i-CFO) leNkonzo yokuva iziKhalazo zeeNkqubo zoLuntu kwiSebe lezokuHlaliswa koLuntu, aManzi nokuGutyulwa kweLindle.Nks Nonhlanhla Nyewula njenge-CFO yase-SENTECH.Mnu Shonisani Mathews Munzhedzi njengeGosa eliyiNtloko leZiko loMzantsi Afrika leZilwanyana neziTyalo.Nks Nondumiso Mandisa Tshikwatamba njengoSekela-Mlawuli-Jikelele (i-DDG): weeNkonzo zoShishino kwiSebe lezeMidlalo, ubuGcisa neNkcubeko.Nks Constance Moitse njenge-DDG: yeeNkonzo zokuMelana noRhwaphilizo kunye noKhuseleko kwiSebe lemiCimbi yezeKhaya.Gqr Nicholas Gilmour Crisp njenge-DDG: ye-Inshorensi yeMpilo yeSizwe kwiSebe lezeMpilo.  Mnu Allan Golden Zimbwa njenge-DDG: yeNkxaso yezobuGcisa kwi-Arhente yeNkxaso yaMaseko ooMasipala.Mnu Lindokuhle Cedric Mkhumane njengoMlawuli-Jikelele kwiSebe loPhuhliso lwamaShishini amaNcinci."
INgxelo yeNtlanganiso yeKhabhinethi yangoLwesithathu umhla we-12 kuCanzibe 2021,13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/xh/speeches/ingxelo-yentlanganiso-yekhabhinethi-yangolwesithathu-umhla-we-12-kucanzibe-2021-13-may-2021,"A.    Imiba kokusiNgqongileyo1.    Ukuhanjiswa kwechiza lokugonyela Isifo sentsholongwane ye-corona (i-COVID-19) 1.1.    IKhabhinethi ikuqinisekisile kwakhona ukuqala kweSigaba sesibini senkqubo yokuPhunyezwa koGonyo ngoMvulo, umhla  we-17 kuCanzibe wama-2021. Eli nqanaba liza kuqala ngokugonywa kwabantu abaneminyaka engama-60 nangaphezulu kwaye amasebe ezempilo kuzwelonke nakumaphondo aza kunxibelelana ngolwazi malunga neendawo ezingaphezulu kwamawaka amathathu (3000) ezingamaziko okugonya. Ukuqala kweSigaba sesibini kuya kuqhuba ngaxeshanye nokugonywa okuqhubekayo kwabasebenzi benkathalelo yempilo (ii-HCW) abagonyo lwabo lwachaphazeleka yimiba yemimiselo yolawulo eyayithintela ugonyo luka-Johnson & Johnson e-USA nase-Yurophu. Isicwangciso sokugonya seSisonke esandiswe saya kwiindawo ezingama-95 kwilizwe liphela sincede ukugonya ukuza kuthi ga ngoku kuma-434 980 abasebenzi bezempilo (ii-HCW) kwaye siyakuphela ngomhla we-14 kuCanzibe 2021. IKhabhinethi iyavuya kuba intsalela yee-HCW iza kugonywa ngesitofu sokugonya se-Pfizer kude kube kukho esinye isaziso.  1.2.    IKhabhinethi icela abantu abaneminyaka engama-60 nangaphezulu ukuba babhalise kwiNkqubo ye-Intanethi yeeNkcukacha zokuGonya ye-COVID-19 ku-https://vaccine.enroll.health.gov.za. Abo bangenako ukufikelela kwi-Intanethi okanye kwiselula ene-intanethi bangabhalisa nge-SMS ngokucofa u- *134*832*inombolo yakho yesazisi bese ufaka u#. Ukuba awunayo inombolo yesazisi, cofa u- *134*832#. Ubhaliso lungenziwa kwakhona kwinombolo ka-Whatsapp ye-COVID-19 ngokuthumela u- ""REGISTER"" ku-0600 123 456. Abemi kufuneka baqinisekise ukuba bafake inombolo efanelekileyo yeselula kunye nedilesi yokuhlala ukuze bakwazi ukufumana ulwazi ngenkqubo yokugonya, xa kukho imfuneko. Abo bangenako ukufikelela kwitekhnoloji, banokubhalisa kwiindawo zabo zokugonya ezikufutshane okanye kubasebenzi bezempilo boluntu abaya kutyelela uluntu kwiindawo ngeendawo.1.3.    Ubhaliso lubalulekile kubantu ukuba bathathe inxaxheba kwinkqubo yokugonya kwaye bavumele ukulandelwa ngeenjongo zokulandela indlela yezonyango xa oko kunofuneka kwixesha elizayo. 1.4.    Awudingi datha okanye i-airtime ukufikelela kwi-SMS kunye ne-WhatsApp yokubhalisela iinkonzo. Abo bahlangabezana nemiceli mngeni ngelixa bebhalisa banokutsalela umnxeba kule nombolo yamahala ye-COVID-19: 0800 029 999.1.5.    IKhabhinethi inikwe amagqabantshintshi ngemeko egqubayo enxulumene nosulelo lwe-COVID-19 e-Indiya kwaye iyasixhasa isigqibo sokunikela ngomatshini bokuphefumula e-Indiya njengenxalenye yokuzibophelela koMzantsi Afrika ukuba umlo ochasene ne-COVID-19 kwihlabathi liphela ufuna imizamo edibeneyo.1.6.    IKhabhinethi iyazazi iinkxalabo phakathi kwabemi boMzantsi Afrika malunga nemeko ye-COVID-19 e-Indiya, kwaye inqwenela ukuqinisekisa abemi boMzantsi Afrika ukuba iSebe lezeMpilo kunye nososayensi bethu bayaqhuba nokubeka iliso kwinkqubela phambili kwelo lizwe kwaye ukuba amanyathelo afunekayo nafanelekileyo ayenziwa ukukhusela abemi boMzantsi Afrika. 1.7.    Ukongeza, iKhabhinethi inikwe amagqabantshintshi malunga nokwanda okungephi kokosulelwa yi-COVID-19 elizweni kunye nokusetyenziswa kwamanyathelo afanelekileyo okuphendula ukunqanda ukusasazeka. 1.8.    IKhabhinethi ikhumbuza bonke abemi boMzantsi Afrika ukuba baqhubeke nokubambelela kwiinkqubo ezingezizo ezamayeza zokuthintela ukusasazeka kwe-COVID-19 ngokuqhubeka nokunxiba izigqubutheli-buso xa besesidlangalaleni; ukugcina umgama kwezentlalo ubuncinci 1.5 yeemitha; soloko uhlamba izandla ngamanzi kunye nesepha okanye usebenzise isibulali ntsholongwane esine-alcohol engama-70% ukutshiza izandla; nokuphepha ukuhamba ngokungeyomfuneko kwaye uhlale ekhaya.2.    Iinkalo ezinxulumene nokhuseleko lwamaLungelo (i-IP) obuNgcaphephe (i-TRIPS) kwizitofu ze-COVID-192.1.    IKhabhinethi yamkele inkxaso ye-United States yokuba i-WTO ishenxise i-TRIPS kwizitofu ze-COVID-19. 2.2.    UMzantsi Afrika kunye ne-Indiya bebekhokele eli nyathelo kuMbutho WezoRhwebo Wehlabathi (i-WTO) lokurhoxiswa kwe-TRIPS. Ukurhoxiswa kwe-TRIPS kuyakwenza ukuba kufikeleleke kubuchwephesha obuya kuthi bube negalelo kwimveliso ebanzi yezitofu ze-COVID-19. Eli nyathelo libone ngaphezulu kwamazwe ayi-100, kubandakanya ne-China, kuxhaswa iinzame zokubandakanya ukuyekiswa kwimiba ethile ye-TRIPS ze-WTO.2.3.    Ukungafikeleli kakuhle kuzitofu ze-COVID-19 kuthintele uninzi lwamazwe asaphuhlayo ngakumbi kwilizwekazi lase-Afrika ukuba lenze inkqubela phambili ebonakalayo ekulweni ne-COVID-19. Uluvo lweKhabhinethi kukuba ukuthintela amazwe ekubeni aphuhlise izitofu zawo xa ejongene nezinga eliphezulu lokusweleka kwabantu ngenxa yesifo sentsholongwane ye-corona yinto kungukuziphatha okungacacanga. 2.4.    Kule meko, iKhabhinethi iyakwamkela ukuzibophelela kweebhiliyoni zeerandi ezingama-R3 ukuba igqithisele ubuchwephesha bamvanje bokuvelisa izitofu zogonyo kunye nonyango lobuchwephesha olusebenzisa izinto eziphilayo eMzantsi Afrika olubhengezwe nguGqirha Patrick Soon-Shiong, ongusomashishini wobuchwephesha bezinto eziphilayo waseMzantsi Afrika – ohlala eMelika.2.5.    IKhabhinethi iyayiqhwabela izandla inkxaso kaGqirha Soon-Shiong kunye nabanye abancedisayo ekusasazeni ngokulinganayo izitofu ze-COVID-19, ingxilongo kunye nonyango. 2.6.    IKhabhinethi iyakubulela ukunconywa nguGqirha Soon-Shiong ngokuhambela phambili koMzantsi Afrika kwezenzululwazi, kwezabasebenzi, amandla kunye nomnqweno wokuvelisa izitofu zesizukulwana sesibini zokujongana neentsholongwana ezahlukeneyo zentsholongwana ye-corona ezinokwenza ukuba izitofu zangoku zingasebenzi kakuhle.3.    Ukunikezelwa komhlaba kuluntu lwase-Covie 3.1.    IKhabhinethi ikwamkele ukunikezelwa kweetayitile zomhlaba nguSekela Mongameli uDavid Mabuza - kwisikhundla sakhe njengoSihlalo weKomiti yabaPhathiswa (i-IMC) yoHlengahlengiso loMhlaba - kuluntu lwase-Covie, eNtshona Koloni ngoLwesihlanu, umhla wama-30 kuTshazimpunzi 2021. 3.2.    Ukunikezelwa komhlaba kuluntu lwase-Covie yinxalenye yomsebenzi oqhubekayo we-IMC kuHlengahlengiso loMhlaba ukukhawulezisa ukufikelela kumhlaba njengenxalenye yokulungisa ukungabikho sesikweni kwezinto ngexesha elidlulileyo loCalucalulo. 4.    Usuku lwaBasebenzi (01 kuCanzibe)4.1.    IKhabhinethi ikuqinisekisile ukuba abasebenzi bahlala bengumqolo kwezoqoqosho kuluntu kwaye bangundoqo ekwakheni ingomso elingcono lomntu wonke.4.2.    IKhabhinethi iliqaphele ifuthe elibi ubhubhane we-COVID-19 abenalo kubasebenzi, uninzi lwabasebenzi lufumana ukuphulukana nemisebenzi, ukuncitshiswa kwengeniso njengoko abaqeshi bebeke phambili izixhobo zabo kumalinge okusindisa ubomi.4.3.    Ngaphandle kobunzima bezoqoqosho, urhulumente uhlala eqinile ekuzibopheleleni kwakhe ekuqinisekiseni ukuba uMzantsi Afrika uyaqhubeka nokuxhasa nokukhusela amalungelo abasebenzi. 5.    Usuku lwaBongikazi lwaMazwe ngaMazwe (12 kuCanzibe)5.1 IKhabhinethi iqaphele ukuba intlanganiso yayo ibiqhubeka mhla umhlaba uphawula uSuku lwaBongikazi lwaMazwe ngaMazwe yaze yaphinda umyalezo wayo wombulelo kubongikazi eMzantsi Afrika, kwilizwekazi lase-Afrika nakwihlabathi ngokuzinikela kwabo ngokungakhethiyo bejongene ngqo ne-COVID-19 ebulalayo, engubhubhane.5.2 Abongikazi, kunye nabanye abasebenzi bezempilo, bayaqhubeka ukuzibeka phambili kumlo wokulwa ne-COVID-19 ngokubeka emngciphekweni ubomi babo kunye nomngcipheko wokuchaphazeleka kweentsapho zabo. Urhulumente uhlala enetyala ngenxa yokuqina, ukuzincama nokuzimisela kwabongikazi boMzantsi Afrika kwidabi lokulwa ne-COVID-19. 6.    Iminikelo yegazi6.1.    IKhabhinethi icele abemi boMzantsi Afrika abasempilweni ukuba banikele ngegazi kwi-South African National Blood Service (i-SANBS), ekungokunje ijongene nokunqongophala kakhulu kwegazi. 6.2.    I-SANBS yamkele amanyathelo okhuseleko aqinisekisa ukhuseleko lwabanikeli ngokujonga ngokucokisekileyo bonke abantu abafikelela kwiiklinikhi zabaxhasi. 6.3.    Ukufumana ulwazi oluthe kratya, abo banokunikela banokunxibelelana ne-SANBS kule nombolo ingahlawulelwayo: 0800 11 9031 ukusukela ngoMvulo ukuya ngoLwesihlanu (07:00 - 17:00).7.    IPalestina7.1    IKhabhinethi ikugxeke kabukhali ukuhlaselwa kwabaqhankqalazi basePalestine kwi-Al Aqsa Mosque nase-Dome on the Rock nokukhutshwa ngokungekho mthethweni kwabantu basePalestina kumakhaya abo e-Sheikh al Jarrah kwisihlomelo seMpuma Jerusalem ukuze kwenziwe indawo yokuhlala kuSirayeli. Izenzo zikaSirayeli zikukwaphula umthetho wamazwe ephela, kunye nokungahoywa ngokupheleleyo kweZigqibo zeBhunga lezoKhuseleko leZizwe eziManyeneyo, (i-UNSC) kubandakanya iZigqibo sama-446 (1979) kunye nesama-2334 (2016) ezibiza ngokucacileyo ukuba kupheliswe ukungenelela kwaSirayeli kunye nokuzalisekiswa kwamalungelo abantu basePalestina, kubandakanya ingqiniseko nokuzimela.7.2    IKhabhinethi ihlaba ikhwelo kuSirayeli ukuba ayeke uhlaselo olubi ngenkani kumaPalestina kwaye azibophelele kwimizamo yamazwe aphesheya ejolise ekuvuseleleni inkqubo yezopolitiko, ekhokelela ekumisweni kwelizwe lasePalestine elinamandla, baphile ngoxolo noSirayeli ngaphakathi kwemida eyamkelweyo lihlabathi, ngokusekwe kuleyo ikhoyo yowe-4 kweyeSilimela 1967, kunye neMpuma Jerusalem njengekomkhulu lasePalestine. 8.    Amanyathelo athathwe yi-United Kingdom (i-UK) ukuxhasa iinzame zee-arhente zogcino-mthetho eMzantsi Afrika8.1    IKhabhinethi yamkele amanyathelo athathwe yi-UK ukunceda uMzantsi Afrika kwidabi lokulwa urhwaphilizo ngokulwa nabantu ababekwa izityholo zobuqhetseba nobuqhophololo kwilizwe lethu.8.2    Kule meko, iKhabhinethi ikwamkele ukubanjwa kukaMnu. Michael Lomas e-UK ngokunxulumene netyala laseMzantsi Afrika elimalunga nomba wobuqhetseba nenkohliso laseKusile kwaye ikwamkele ukubekwa kwemiqathango engqongqo kakhulu yebheyile ziinkundla zase-UK. 8.3    Ukongeza, iKhabhinethi ikwamkele ukohlwaywa yi-United Kingdom kwabalekelanayo uMnu Ajay, Mnu Atul kunye noMnu Rajesh Gupta, kunye noogxa babo uMnu Salim Essa ngendima zabo ""ekuqhubeni kobuqhetseba eMzantsi Afrika obudale umonakalo omkhulu"" kuqoqosho loMzantsi Afrika nabantu balo.9.    Impixano e-Mozambique 9.1.    IKhabhinethi isahleli ixhalabile yimeko yase-Mozambique kwaye iyaqhubeka nokubeka iliso kwinkqubela phambili. Ngokufanelekileyo, iKhabhinethi ivakalise inkxaso yayo epheleleyo kwiinzame zoMbutho woPhuhliso lwaMazwe aseMazantsi e-Afrika ukuzisa uxolo nokhuseleko oluhlala luhleli, kunye noxolelaniso nophuhliso e-Mozambique.10.    Inkxaso-mali ye-ACWA Power yeZiko laMandla i-Redstone 10.1    IKhabhinethi isamkele isibhengezo sokuba i-ACWA Power ikhusele inkxaso-mali ezibhiliyoni zeerandi eziyi-R11.6 zeZiko laMandla i-Redstone eMntla Koloni. Leli ziko liyinxalenye yeeprojekthi zeziseko zophuhliso eziphambili zoMzantsi Afrika kunye nolona tyalo-mali luhlaziyiweyo lukhulu kwilizwe lethu. 10.2    Leli ziko i-Redstone lenzelwe ukuba livelise i-100 Megawatts zamandla ohlaziyo ekulindeleke ukuba liwanikezele ekupheleni kowama-2023 kwaye lizakuhambisa ngokuthembakeleyo unikezelo lombane oluzinzileyo kumakhaya angaphezu kwama-200 000.B.    Izigqibo zeKhabhinethi1.    Inkqubo yeSikhumbuzo yeSizwe yeMinyaka engama-25 yoMgaqo-siseko weRiphabliki yoMzantsi Afrika yowe-19961.1.    Lo nyaka uphawula kanye iminyaka engama-25 ukususela oko uMzantsi Afrika wamkela uMgaqo-siseko wawo ngomhla we-8 kuCanzibe 1996, uMgaqo-siseko osanconywayo phakathi kweyona ibalaseleyo ehlabathini. 1.2.    Ngokuphathelene noku, iKhabhinethi ivume iNkqubo yeSikhumbuzo yeSizwe unyaka wonke yeMinyaka engama-25 yoMgaqo-siseko weRiphabliki yoMzantsi Afrika yowe-1996 apho uphunyezo luya kukhokelwa liSebe lezoBulungisa noPhuhliso loMgaqo-siseko. 2.    INkomfa yesi-5 yaBaphathiswa yeHlabathi yokuSuswa kwaBasebenzi abangaBantwana2.1.    IKhabhinethi ivumile ukuba uMzantsi Afrika usingathe iNkomfa yesi-5 yaMazwe ngaMazwe engokuPheliswa kokuQeshwa kwaBantwana ukususela ngomhla wesi-2 ukuya kowesi-4 kuCanzibe wama-2022. Le nkomfa ibanjwa rhoqo emva kweminyaka emithathu phantsi kobunkokheli boMbutho wezaBasebenzi weHlabathi. Ngenxa yobhubhane we-COVID-19, yahlehliswa ukusuka ngo-2021 ukuya ku-2022.2.2.    Le nkomfa izakuxoxa ngamalinge ehlabathi okuphelisa ingxaki yokuqeshwa kwabantwana. Amazwe angamalungu azakufumana ithuba lokucinga ngongenelelo lwabo lokumisa umsebenzi wabantwana kumazwe abo. UMzantsi Afrika uneNkqubo yokuSebenza kwaBantwana, ebonelela ngesikhokelo selizwe sokuphelisa ukuqeshwa kwabantwana. 3.    Inkqubo yokuququzelelwa koluntu ekuphunyezweni kweeprojekthi zeziseko zophuhliso3.1.    IKhabhinethi iyamkele indlela ecetywayo yokuLungiselela uLuntu, indlela neenkqubo zokuphumeza iiprojekthi zeziseko zophuhliso, njengoko zithiwe thaca liSebe lezeMisebenzi yoLuntu kunye neziSeko (i-DPWI). Inkqubo yokuququzelela iza kuba negalelo ekuqinisekiseni inkqubo enocwangco yokubandakanya uluntu kulwakhiwo lweeprojekthi kuluntu 3.2.    Indlela yokusebenza ibonelela ngeenkqubo zokusebenza ezisemgangathweni ezithi xa ziphunyeziwe zomeleze intsebenziswano kunye nokuthembana phakathi kukarhulumente noluntu. 4.    Ukwandiswa kwexesha leNtlekele yoRhulumente weSizwe 4.1.    IKhabhinethi ivume ukwandiswa kwexesha leNtlekele kuRhulumente weSizwe phantsi kwe-COVID-19 kude kube ngumhla we-15 kweyeSilimela 2021. Ulwandiso luqhutywa ngokweCandelo lama-27 (5) (c) loMthetho woLawulo lweNtlekele, 2002 (uMthetho 57 ka-2002). Ulwandiso luthathela ingqalelo isidingo sokuqhubeka nokwandiswa komthetho okhoyo kunye namalungiselelo abucala enziwe ngamacandelo karhulumente ukunciphisa ifuthe lentlekele kubomi nakwindlela yokuphila. 5.    Ungenelelo kuMasipala waseLekwa 5.1.    IKhabhinethi ifumene amagqabantshintshi ngoMyalelo weNkundla oyalela uRhulumente weSizwe ukuba angenelele kulawulo loMasipala weNgingqi yaseLekwa, eMpumalanga ngokuhambelana nezibonelelo zeCandelo le-139(7) loMgaqo-siseko elibonelela ngongenelelo oluhlanganyelweyo ngurhulumente wesizwe ukujongana nolawulo nokusilela kwenkqubo yemali kumasipala. 5.2.    Lo Myalelo weNkundla ovunywe ngabo bonke ababandakanyekayo, omnye wemiba ikukuba uRhulumente weRiphabhliki yoMzantsi Afrika uyalela ukuba kungenelelwe kuMasipala weNgingqi waseLekwa ngokwemiqathango yecandelo le-139(7)  loMgaqo-siseko elifundwa kunye  necandelo le-150(1)(b) loMthetho woLawulo lweziMali zikaMasipala (i-MFMA), 2003 zingaphelanga iintsuku ezilishumi elinesine ukusuka kumhla woMyalelo weNkundla.5.3.    IKhabhinethi ifikelele kwisisombululo kwintlanganiso yayo yangomhla we-12 kuCanzibe 2021 ukuba isicwangciso sokubuyiswa kwezimali sibe siyasekwa, iBhunga likaMasipala weNgingqi waseLekwa ukuba lichithwe ze konyulwe uMlawuli ozimeleyo ngokwemiqathango yecandelo le-139(5)(a) kunye no (b) woMgaqo-siseko, efundwa kunye necandelo le-146(3)(a) le-MFMA.5.4.    IKhabhinethi ikuxhasile kwakhona ukuchithwa kweBhunga likaMasipala kumasipala waseLekwa. Abaphathiswa bezeMali noLawulo lweNtsebenziswano neMicimbi yezeMveli kungekudala baza kwazisa ngamalungiselelo amaziko azakuphunyezwa ukuzinzisa lo masipala nokuqinisekisa ukubuyela kunikezelo lweenkonzo.C.    IMithetho eYilwayo1.    Uhlengahlengiso loMthetho osaYilwayo weMipu ka-20211.1.    IKhabhinethi ikuvumile ukupapashwa koMthetho-sihlomelo oYilwayo weMipu wowama-2021 ukuze uluntu luhlomle. Lo Mthetho uYilwayo uphakamisa ulawulo olungqongqo nolawulo lwemipu kunye nokusekwa kweRejista yeSizwe yeMipu. Olu tshintsho luya kunceda ekunciphiseni inani lemipu ezandleni zabucala kwaye ngenxa yoko kuncitshiswe izehlo zolwaphulo-mthetho olunobundlobongela. Lo Mthetho uYilwayo ukwaphucula ukwenziwa, ulawulo lwemipu kunye nenkqubo yokwenza isicelo. 2. Ukukhuselwa koMthetho- sihlomelo oLawulayo kuMgaqo-siseko oChasene noBunqolobi kunye Neminye Imisebenzi Ehambelana nawo2.1.    IKhabhinethi ikuvumile ukupapashwa koMthetho-sihlomelo oYilwayo woKhuseleko loMgaqo-siseko oChasene noBunqolobi kunye neminye imisebenzi ehambelana nawo ukuze uluntu luhlomle. Uphengululo lufuna ukuhambelana nomgaqo-sikhokelo wezomthetho woMzantsi Afrika kwimithetho yezizwe efuna ukulwa nobunqolobi. 2.2. IBhunga lezoKhuseleko le-UNSC lamkele izigqibo ezininzi ezongezelelweyo ukomeleza amanyathelo okulwa ubunqolobi kwihlabathi liphela. Amazwe angamalungu anoxanduva lokulandela la manyathelo. 2.3. Izilungiso zicacisa ezinye zeenkcazo kulo Mthetho kwaye zongeza amanye amatyala, ngakumbi abantu abahambayo, abadlulayo okanye abafika kulo naliphi na ilizwe ngenjongo yokujoyina okanye ukuxhasa amaqela abanqolobi. Ithintela ukupapashwa okunomxholo onxulumene nabanqolobi. Izilungiso zikwasabela kwizikhewu ezathi zaqaqanjiswa liCandelo eliLawulayo le-UN lokulwa nobunqolobi.3. UMthetho-sihlomelo oYilwayo weMigangatho yeeMveliso zezoLimo 3.1. IKhabhinethi ikuvumile ukungeniswa koMthetho-sihlomelo oYilwayo weMigangatho yeeMveliso zezoLimo ukuze uthiwe thaca ePalamente. Umthetho wemiGangatho yeeMveliso zezoLimo, ka-1990 (uMthetho 119 ka-1990) ubonelela ngolawulo lokuthengiswa nokuthunyelwa kwemveliso ezithile zezolimo kumazwe aphesheya kunye nokukhuthaza ukhuseleko lokutya.3.2. Ungenelelo lufuna ukukhusela abathengi. Izilungiso ezicetywayo zomeleza inkqubo-sikhokelo yolawulo kwimveliso yezolimo, impilo kunye nokukhuselwa kokutya kweemveliso ezithile zezolimo. Lo Mthetho uYilwayo uqinisa iinkqubo zolawulo kwiindawo zokufaka ibango kwiimveliso ezithengiswayo, kwaye kwaziswe ngeendlela ezahlukeneyo zokuhlola kunye neendlela zophicotho-zincwadi, phakathi kwezinye izinto. 3.3. Lo Mthetho uYilwayo udibene noluntu ngokubanzi kwaye uza kungena kwenye inkqubo engqongqo yepalamente phambi kokuba uphunyezwe ube ngumthetho.4. UMthetho oYilwayo weMpilo yeZityalo (i-Phytosanitary) ka-20204.1. IKhabhinethi ikuvumile ukungeniswa koMthetho oYilwayo wezeMpilo weZityalo wowama-2020 ukuba ungeniswe ePalamente. Lo Mthetho uYilwayo ufuna ukukhuthaza ukhuseleko malunga nokuhanjiswa kweemveliso zezityalo ukuze zithunyelwe kumazwe angaphandle. Ilungisa amanyathelo athintela ukungeniswa kwezinambuzane nezifo ezivela kwamanye amazwe, kwaye ilawula izinambuzane ezingabekwa zodwa. Ezi zilungiso zilungelelaniswe nezixhobo zamazwe ngamazwe athe uMzantsi Afrika wasayina kuwo. 4.2. UMzantsi Afrika usayine isiVumelwano se-WTO malunga nokuSebenza kwesiVumelwano seMilinganiselo yoCoceko noKhuseleko lokuTya nempilo Yezilwane Nezityalo kunye neNgqungquthela yeHlabathi yokuKhuselwa kweziTyalo. 4.3. Lo Mthetho uYilwayo uza kuwutshitshisa uMthetho okhoyo ngoku weZinambuzane zezoLimo, we-1983 (uMthetho wama-36 ka-1983) ongasithathi ngqalelo iSivumelwano se-WTO kunye neNgqungquthela yeHlabathi yokuKhuselwa kweziTyalo. Iza kukhuthaza urhwebo olukhuselekileyo lokuthumela ngaphandle nokungenisa elizweni eMzantsi Afrika. 5. UMthetho-sihlomelo oYilwayo weSizwe oLawula iNyukliya5.1. IKhabhinethi ikuvumile ukupapashwa koMthetho-sihlomelo oYilwayo woMthetho weNyukliya kuZwelonke ukuze uluntu luhlomle. Lo Mthetho uYilwayo ufuna ukulungisa izikhewu ezikhoyo kuMthetho weSizwe weeNyukliya kuLawulo, we-1999 (uMthetho 47 we-1999). Yomeleza izibonelelo zokunyanzeliswa kwabahloli kunye nemingcipheko yokuvezwa kukhuseleko lwabasebenzi. Ikwafuna ukulungelelanisa imimiselo ye-Arhente yaMandla eNyukliya yeHlabathi kunye nokusebenza kwayo. UMzantsi Afrika ulilungu le-Arhente yaMazwe ngaMazwe i-International Atomic Energy Agency.6.    Uyilo loMthetho oYilwayo oKhawulelana noPhuhliso lweZibonelelo zePetroliyam6.1. IKhabhinethi ikuvumile ukungeniswa ePalamente koMthetho oYilwayo oKhawulelana noPhuhliso lweMithombo yePetroliyam. Lo Mthetho uYilwayo ubonelela ngomgaqo-sikhokelo wezowiso-mthetho nowokudala imeko-bume efanelekileyo yotyalo-mali, yokukhula kunye nokudala imisebenzi kwindawo ephezulu yemarike yezixhobo zepetroliyam. Ikwanika ingcaciso, phakathi kwezinye izinto, inkqubo yezicelo; imvume kunye nokukhutshwa kwamalungelo; ukutshintshwa kwamalungelo; ukuthatha inxaxheba kwabantu abamnyama; ukuthatha inxaxheba kukaRhulumente; iimfuno zotshintsho kunye neemfuno zesicwangciso-qhinga kubanini bamalungelo epetroliyam ukuthengisa ipesenti yepetroliyam ngexabiso lentengiso ekhoyo kwiNkampani KaRhulumente yePetroliyam. D.    Imisitho Ezayo1.    Usuku lwe-Afrika1.1.    UMzantsi Afrika uza kujoyina ilizwekazi ngokubanzi ukuphawula uSuku lwe-Afrika ngoLwesibini, umhla wama-25 kuCanzibe wama-2021. Olu suku lithuba lokukhuthaza umanyano lwe-Afrika, nzulu ukuhlanganiswa kwengingqi kunye nokucebisa i-Afrika kwisiphelo esifanayo.1.2.    USuku lwe-Afrika kunye neNyanga ye-Afrika zisinceda ukuba siqondane ngcono njengama-Afrika, kwilizwekazi nakwamanye amazwe. Njengokuba sikhumbula uSuku lwe-Afrika, sikwenza oko siqonda ukuba i-COVID-19 iyaqhuba njengesoyikiso kuwo onke amazwe kwilizwekazi. Kufuneka sonke simanyane ekulweni intsholongwane kwaye siqinisekise ukhuseleko lwabo bonke abantu kwilizwekazi.2.    Ingqungquthela yezeMpilo yeHlabathi2.1    Ngomhla wama-21 kuCanzibe wama-2021, uMongameli Ramaphosa uza kuthatha inxaxheba ngonxibelelwano lobuchwephesha kwiNgqungquthela yezeMpilo yeHlabathi eza kubanjwa ngokubambisana Phakathi kweKhomishini yaseYurophu kunye ne-Italy njengoSihlalo we-G20.2.2    Le Ngqungquthela ilithuba le-G20 kunye neenkokheli ezimenyiweyo, iintloko zemibutho zamazwe kunye nezeengingqi, kunye nabameli bemibutho yezempilo kwihlabathi liphela, ukuba ibelane ngezifundo ezifundwe kubhubhane we-COVID-19, kwaye baphuhlise baxhase ne 'siBhengezo saseRoma' semigaqo. 2.3    Kulindelwe ukuba imigaqo-nkqubo izakusombulula intsebenziswano engaphezulu yamazwe amaninzi kunye namanyathelo adibeneyo okuthintela iingxaki zempilo kwihlabathi elizayo, kunye nokuzinikela ngokudibeneyo ekwakheni ilizwe elisempilweni, elikhuselekileyo, elilungileyo nelizinzileyo. 3.    Utyelelo lukaMongameli loMsebenza e-France3.1    UMongameli Cyril Ramaphosa uza kwenza uTyelelo loMsebenza e-Paris, e-France, ngomhla we-17 ukuya kowe-19 kuCanzibe wama-2021, ukuze athathe inxaxheba kwiNgqungquthela yezeMali yezoQoqosho lwase-Afrika eza kubanjwa nguMongameli Emmanuel Macron wase-France ngomhla we-18 kuCanzibe.3.2    Le Ngqungquthela ivela ekuqondeni ukuba ubhubhane we-COVID-19 ukhokelele kwingxaki yezempilo nezoqoqosho engazange ibonwe ngaphambili. Nangona kunjalo, uqoqosho lwase-Afrika, ngakumbi kwi-Afrika ekwi-Sub-Saharan, luye lwachaphazeleka ngokunzulu kukudodobala kwembali ngowama-2020 emva kweminyaka engama-25 yokukhula okuqhubekayo, kunye nokubuyiselwa okulindelekileyo kowama-2021 kuhlala kubuthathaka. Kwangelo xesha, ilizwekazi linamandla amakhulu kunye nethemba lokukhula.3.3    Le Ngqungquthela iza kuhlanganisa iinkokheli zase-Afrika nezingamaqabane, kwiintloko zamaziko ezezimali kumazwe ngamazwe, ngenjongo yokuyila amanyathelo adibeneyo aza kunceda ukukhuthaza ukubuyela kwimeko yesiqhelo nangokubandakanya wonke umntu. Olu hlaziyo luza kusekelwa kwicandelo labucala eliguqukayo kunye nokukhuthaza nokwandisa ushishino. Isicwangciso sokubuyisela kwimeko yesiqhelo siza kufuna ukukhuthaza ukuchuma nokukhawulezisa inguqu eluhlaza nakwidijithali ngokuhambelana neeNjongo zoPhuhliso oluZinzileyo kunye nesiVumelwano sase-Paris soTshintsho lweMozulu.E.    Imiyalezo1.    Iminqweno emihleIKhabhinethi ithi halala: Kwiqela laseMzantsi Afrika le-4x100 leemitha zerileyi ngokuphumelela imbasa yegolide kuKhuphiswano lweHlabathi lweeNtshatsheli e-Silesia, e-Poland. Abavelisi boqobo baseMzantsi Afrika be-Netflix bomboniso wokuqala, othi My Octopus Teacher, ophumelele imbasa ye-Oscar ku-Best Documentary Feature.Iqela lebhola ekhatywayo iTshakhuma Tsha Madzivhandila, ngokwenza imbali ngokubetha i-Chippa United ngo’1-0 kwiNdebe ye-Nedbank yodumo kumdlalo wokugqibela kumabala emdlalo eFreyistata, e-Bloemfontein ngoMgqibelo, umhla we-8 kuCanzibe 2021, kwisizini yabo yokuqala kwi-DStv Premiership. Eli qela ngoku liza kumela ilizwe kwi-CAF Confederation Cup kwisizini ezayo.2.    Amazwi Ovelwano IKhabhinethi ivakalise amazwi ovelwano kusapho nakubahlobo baka: Mnu Abderrahmane Benkhalfa (72), ingcali yezezimali kunye nowayesakuba nguMphathiswa wezeMali e-Algeria. Ngethuba elide lonyaka likaMongameli Cyril Ramaphosa enguSihlalo we-AU, waqesha uMnu Benkhalfa njengomnye wabathunywa abahlanu abakhethekileyo be-AU COVID-19 ukuba bahlanganise ezemali kunye nenye inkxaso kumzamo welizwekazi lase-Afrika wokulwa ubhubhane we-COVID-19.Nksk Nadia Goetham (46), umpapashi ogqwesayo kwikhondo lakhe lobuntatheli obushicilelweyo kwaye waqhubeka nokuseka ikhondo lomsebenzi oneziqhamo kwindawo yokupapasha, apho wenza khona ifuthe elikhulu. Wayeyintshatsheli yeencwadi kunye nokubalisa amabali, kwaye wayekuthanda kakhulu ukuphuhlisa abanye.Mnu Isaac Mogase (78), owonyulwa njengoSodolophu wokuqala wentando yesininzi weSixeko saseRhawutini ukusukela ngo-1995 ukuya ku-2000. Wayeligqala lomzabalazo kwaye eligqala kwimibutho yoluntu. Ohloniphekileyo UKumkanikazi uShiyiwe Mantfombi Dlamini Zulu (65), UMlawuli weSizwe samaZulu. Wonyulwa njengoMlawuli weSizwe samaZulu emva kokusweleka komyeni wakhe, uKumkani uGoodwill Zwelithini kaBhekuzulu (73) kweyoKwindla wama-2021. F.    UkuqeshwaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo.1.    Amalungu eBhunga leSizwe lezeNtengiso kwezoLimo (i)    Mnu Gerhard Schutte;(ii)    Mnu Angelo Petersen;(iii)    Njing Mzukisi Qobo;(iv)    Mnu André Jooste;(v)    Nks Thandeka Ntshangase;(vi)    Mnu Sifiso Julius Mhlaba;(vii)    Nks Nonie Mokose;(viii)    Nks Shandini Naidoo;(ix)    Nksz Fezeka Mkile; kunye no(x)    Gqr Sharon Thembi Xaba.2.    UNks Susan Clare Middleton njengoSekela Mlawuli-Jikelele (i-DDG): uLawulo lokuLoba kwiSebe leZamahlathi nokuLoba kunye neNdalo. 3.    UNks Thembisa Futshane njenge-DDG:  Imfundo Yoluntu noQeqesho kwiSebe leMfundo ePhakamileyo noQeqesho.4.    UMnu Khumbula Ndaba njenge-DDG: Iinkonzo zeNkxaso yeQumrhu  kwiSebe Lophuhliso Loluntu. 5.    UNks Sebolelo Mercedes Zwane njenge-DDG: UCwangciso lweZiko kunye neNkxaso  kwiSebe lezeNzululwazi noBuchule. 6.    UGqirha Kgosientso David Ramokgopa njengeNtloko: IZiseko zoPhuhliso zoMzantsi Afrika kwi-DPWI. Imibuzo: Nks  Phumla Williams - ISithethi seKhabhinethi  Iselula: 083 501 0139"
"INgxelo engeNtlanganiso yeKhabhinethi ebibanjwe ngoLwesithathu, umhla we-26 kuCanzibe 2021 ",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/xh/speeches/ingxelo-engentlanganiso-yekhabhinethi-ebibanjwe-ngolwesithathu-umhla-we-26-kucanzibe-2021%C2%A0,"A.    Imiba kokusiNgqongileyo 1.    Ukukhutshwa kwechiza lokugonyela iNtsholongwane yeSifo se-Corona (i-COVID-19) 1.1.    IKhabhinethi ivuyiswa kukuba isiGaba sesiBini senkqubo yoMzantsi Afrika yokukhutshwa kwechiza lokugonya siqalise kakuhle nakukuba amawaka abantu abafanelekileyo sele begonyiwe.   1.2.    Zonke iindawo zokugonya kwilizwe liphela zikulungele ukunceda abo sele benikwe isithuba sokugonywa. IKhabhinethi ikhumbuza bonke abantu abandwendwela iindawo zokugonya ukuba balandele imithetho yezempilo eqatha yokunxiba isigqubutheli-buso, ukusebenzisa isibulali-ntsholongwane nokuchasela kwabanye abantu ukuzikhusela bona kunye nabanye abantu. Ezi ndawo zifumaneka ku: https://sacoronavirus.co.za/2021/05/12/active-vaccination-sites/. 1.3.    Njengokuba sichwechwela kufutshane nokufumanela indalo iphela impilo, iKhabhinethi iyakhuthazwa kukuba abantu abangaphaya kwezigidi ezibini sele bebhalisile kwiNkqubo ye-Intanethi yeeNkcukacha zokuGonya (i-EVDS) ye-COVID-19 ku: https://vaccine.enroll.health.gov.za. 1.4.    Ukuqinisekisa ukuba akakho umntu oshiyekela ngasemva, kukho inani lamaqonga abangabhalisa kuwo abantu. IKhabhinethi ihlaba ikhwelo kubo bonke abantu abaneminyaka engama-60 nangaphezulu ukuba babhalise kwi-EVDS. Amalungu eentsapho nabahlobo babantu abaneminyaka engama-60 nangaphezulu bayakhuthazwa ukuba babakhuthaze nokuba babancedise ukuba babhalise. 1.5.    Abantu bangabhalisa ngo-WhatsApp ngokuthumela igama elithi ‘REGISTER’ ku-0600 123 456 okanye nge-SMS ngokudayala u *134*832*inombolo yesazisi bese ufaka u-#. Le nkonzo isimahla kuzo zonke iinethiwekhi zeselula zoMzantsi Afrika. Abantu bangabhalisa nangokutsalela inombolo yasimahla esebenza imini nobusuku: 0800 029 999. 1.6.    IKhabhinethi iphinde yakhumbuza bonke abemi boMzantsi Afrika ngetyeli lesithathu elisondeleyo yathetha kwakhona ngokubaluleka kokuthintela ukosuleleka yi-COVID-19 ngokulandela zonke iindlela ezingezizo ezonyango eziquka ukunxiba isigqubutheli-buso xa usesidlangalaleni, ukugcina umgama wobuncinane obuyimitha enesiqingatha kwabanye abantu, nokuhlamba izandla rhoqo ngesepha namanzi okanye ukusebenzisa isibulali-ntsholongwane esine-alkhoholi engama-70%.   2.    UVuselelo lweNgqesho lukaMongameli2.1.    IKhabhinethi iyamkele ingxelo emalunga nokuhambela phambili kokuphunyezwa koVuselelo lweNgqesho lukaMomgameli, enjongo yalo ikukudala imisebenzi emitsha ukunika inkxaso yeendlela zokuziphilisa nokukhusela imisebenzi esele ikhona kumacandelo asesichengeni. 2.2    Le ngxelo ibonisa ukuba ngethuba kuphela eyoKwindla ku-2021, bangama-532 180 abantu ebebesele bezuze ngqo kolu vuselelo kwaze kwadalwa okanye kwagcinwa imisebenzi engama-422 786, kwaxhaswa iindlela zokuziphilisa zabantu abangama- 109 394. 2.3.      Kusenziwa amanye amathuba emisebenzi angama-161 972 njengenxalenye yesiGaba soku-1 sovuselelo lwengqesho, nto leyo eyenza inani elipheleleyo lamathuba axhaswayo libe ngama-694 152. 3.    INgqungquthela yase-Paris engokuTyala iMali kuQoqosho lwamazwe ase-Afrika 3.1.    IKhabhinethi ixhase ikhwelo elihlatywe ziinkokheli zeNgqungquthela engokuTyala iMali kuQoqosho lwamazwe ase-Afrika ebibanjelwe e-Paris, kwilizwe laseFransi ngoLwesibini, umhla we-18 kuCanzibe 2021, ethi amazwe ase-Afrika kumelwe ukuba abe namalungelo akhethekileyo okutsala ubuncinane bebhiliyoni ezili-100 zeedola zaseMelika (be-US$100) kwiimali ezigcinwe kwi Ngxowa-mali yeZizwe ngezizwe.3.2.    Olu lwabiwo luza konyusa amathuba okuchacha okomeleleyo nokungenasiphelo koqoqosho kumazwe ase-Afrika atsala nzima ngenxa yobhubhane we-COVID-19 ze enze inkqubo yezezimali yehlabathi ikwazi ukumelana nokuhlawula amatyala.3.3.    Le ngqungquthela ingqine uluvo oluxhaphakileyo lokuba ukukwazi ukufumana amachiza okugonya kufuneka kwandiselwe kuwo onke amazwe, ingakumbi i-Afrika nawo onke amazwe asakhulayo, ngenxa yezibophelelo zokuba amachiza okugonya kufuneka athatyathwe njengesenzo sokunceda ihlabathi.3.4.    Ikwathabathele ingqalelo indima yokuthintela ngokubanzi kwi-COVID-19 njengesenzo sokunceda ihlabathi. Iphinde yazibophelela ekuqinisekiseni nasekukhawuleziseni ukulingana ekufumanekeni kwamachiza, unyango kunye noxilongo olukhuselekileyo nolufikelelekayo ngokwezezimali e-Afrika isebenzisa isiKhawulezisi soMbutho weHlabathi wezeMpilo sokuFumana iziXhobo ze-COVID-19 (esaziwa ngokuba yi-ACT-A) kunye neziko layo le-COVID-19 lokuFumana amaChiza okuGonya eHlabathi (elaziwa ngokuba yi-COVAX).  3.5.    IKhabhinethi iphinde yahlaba ikhwelo likaMongameli Ramaphosa lokuba inkxaso yokuyekwa okwethutyana kweMimiselo yoMbutho woRhwebo lweHlabathi emalunga noKhenketho ixhaswe ngumntu wonke. Ungenelelo olunje ngolu luza kuqinisekisa ukwanda kokuveliswa kwamachiza okugonya kunye nobunye ubugcisa bezempilo njengenxalenye yempendulo efanelekileyo. 4.    Ukunikezelwa kweetayitile ase-Tafelkop 4.1. IKhabhinethi ikwamkele ukunikezelwa komhlaba oziihektare ezili-189 kunye neetayitile ezingama-30 kubalimi abamnyama base-Tafelkop kwisithili sase-Groblersdal eLimpopo. 4.2. Lo ngumphumela wenkqubo yohlaziyo lwezemihlaba kunye nenxalenye yomsebenzi oqhubekayo weKomiti yabaPhathiswa (i-IMC) emalunga noHlaziyo lwezemiHlaba.4.3.     Aba balimi baneminyaka engama-25 belima iindidi ezahlukeneyo zeemveliso zomhlaba kulo mhlaba kwaye bathengisela iivenkile, iinkqubo zokutyiswa kwabantwana ezikolweni kunye neemarike zeziqhamo nemifuno ezisePitoli naseGoli. 5.    Iivoti zohlahlo lwabiwo-mali 5.1.    IKhabhinethi ikwamkele ukuqalisa kweevoti zohlahlo lwabiwo-mali, ezinika amasebe ithuba lokuba anike inkcaza ezeleyo malunga nezicwangciso zawo kunye nezinto ezihamba phambili kuwo kuloo nyaka. IPalamente, emele abantu, ibamba iingxoxo ezishushu ngeevoti zohlahlo lwabiwo-mali ze iqinisekise ukuba iimali zoluntu zisetyenziswa ngendlela eyenza ukuba kuzuze uluntu.5.2.    Iivoti zohlahlo lwabiwo-mali zongeza phezu kwezinto ezibalulekileyo ezichazwe ngoHloniphekileyo uMongameli Cyril Ramaphosa kwiNtetho engoBume beSizwe (i-SoNA) ngeyoMdumba 2021. Zikwasekelwe phezu kwesiCwangciso soPhuhliso lweSizwe: uMbono 2030 kunye nesiCwangciso-sikhokelo sesiGaba esiPhakathi se-2019-2024.  5.3.    Kulo nyaka urhulumente ugxila ekukhuliseni uqoqosho lwethu, ekonyuseni ukukhula koqoqosho nasekudaleni imisebenzi edingeka ngokwenene. Ngokukodwa, siza kube sigxile kwiindawo ezine ezibalulekileyo ezaqaqanjiswa kwi-SoNA: (a) Ukoyisa ubhubhane we-COVID-19; (b) Ukukhawulezisa ukuchacha koqoqoqsho; (c) Ukumisela uhlaziyo loqoqosho ukuze sidale imisebenzi ezinzileyo siqhube ukukhula okubandakanya wonke umntu; (d) Ukulwa urhwaphilizo nokomeleza uRhulumente.6.    Ukulwa ulwaphulo-mthetho 6.1.      IKhabhinethi izibandakanya neKomishoni yokuLingana ngokoBuni ekwamkeleni isigwebo sobomi obuthandathu esiwiselwe uMnu Nowa Makula (32) ngokubulala isinqanda-mathe sakhe, uNks Nomzamo Mhlathi, nabantwana abahlanu. Oku kuthumela umyalezo ongqongqo wokuba bonke abenzi bolwaphulo-mthetho olucekisekayo ngolu hlobo baza kujongana nengalo yomthetho ngokupheleleyo.6.2.     IKhabhinethi ikugxekile ukubulawa kwakutsha nje okungenasizathu kwaseKhayelitsha eNtshona Koloni nase-Zandspruit eRhawutini okuye kwathabatha ubomi babantu abangama-21. IKhabhinethi iwancomile amapolisa ngokuphendula ngokukhawuleza ngokuthi abambe abarhanelwa yaza yacela uluntu ukuba lusebenzisane namapolisa ukwenza izitalato zethu zikhuseleke kumntu wonke.  6.3.      IKhabhinethi iyamkele intsebenziswano phakathi kwee-arhente zonyanzeliso-mthetho zakweli nezamanye amazwe eye yakhokelela ekuthinjweni kweziyobisi e-Afrika nakuMbindi-Mpuma. Le misebenzi, ebikhokelwe yi-Interpol, ibandakanye amazwe angama-41 yaza yakhokelela ekuthinjweni kweziyobisi ezixabisa phantse ikhulu lezigidi zeeyuro. Njengenxalenye yalo msebenzi ubeyimpumelelao, amapolisa aseMzantsi Afrika athimbe iziyobisi ezixabisa malunga nezigidi ezingama-32 zeeyuro kwinqanawa yokuloba aza abamba abantu abali-10. 7.    Ubalo lwabantu lokulinga7.1.     EzeeNkcukacha-manani zoMzantsi Afrika (i-Stats SA) ziza kuqhuba ubalo lwabantu lokulinga kwiindawo ezikhethiweyo njengendlela yokuzilolongela ubalo lwabantu olukhulu ukuvavanya iinkqubo zazo.7.2.     Ukubhalisela ubalo lwabantu lokulinga kuvuliwe ukususela ngomhla we-17 kuCanzibe ukuya kowe-30 kweyeSilimela 2021. Imizi namaziko akhetha ukugcwalisa uluhlu lwemibuzo yobalo lwabantu lokulinga ngomnxeba aza kutsalelwa umnxeba ngamagosa eziko leminxeba ye-Stats SA. 7.3.     IKhabhinethi ikhuthaza imizi namaziko ukuba abhalise ukuqinisekisa ukuba bayabalwa. Abemi beli bayakhuthazwa ukuba bandwendwele u-getcounted.statssa.gov.za ukubhalisa kwi-intanethi. Umhla wokubalwa kwabantu okukhulu uza kukwaziswa ekuhambeni kwexesha.8.    Uncedo lokuzondelela amalungelo oluntu eZimbabwe 8.1.    IKhabhinethi ivume uncedo lokuzondelela amalungelo oluntu kubantu baseZimbabwe. Oku bekuyimpendulo kwisicelo esenziwe kweyoKwindla 2019 ngurhulumente waseZimbabwe emva kweNkanyamba i-Idai eyaye yadala izikhukhula ezimandla ezaye zatshabalalisa amaseko zabulala nabantu.8.2.    UMzantsi Afrika, usebenzisa iNgxowa-mali yokuvuselelwa kobu-Afrika neNtsebenziswano yamaZwe ngamaZwe, yazibophelela ekuncedeni ngezigidi ezingama-50 zeerandi eyinkxaso yokuzondelela amalungelo oluntu eZimbabwe. Kodwa, ukuqhambuka kobhubhane we-COVID-19 kwihlabathi kuye kwakulibazisa ukumiselwa kwale projekthi.  8.3.    Umthwalo wokuqala weengxowa ezingama-450 000 zee-12,5 kg zomilimili ezizakusiwa kwiintsapho ezidinga uncedo lokutya zihanjisiwe ngoSuku lwe-Afrika ngolwesiBini, umhla we-25 kuCanzibe 2021. B.    IZigqibo zeKhabhinethi 1.    INkqubo yeNyanga yoLutsha 1.1.    IKhabhinethi iphumeze iNkqubo yeNyanga yoLutsha ka-2021 phantsi komxholo othi: UNyaka ka-Charlotte Maxeke: Sikhulisa ingqesho yolutsha ukuze sibe noluntu olubandakanya wonke umntu nolunenguqu. USuku loLutsha ngomhla we-16 kweyeSilimela 2021 luza kukhunjulwa kwisiThili sase-Harry Gwala KwaZulu-Natal. Lo msitho uza kuquka ukusungulwa kweNkonzo yobuMongameli yoLutsha nokukhutshwa kweQhinga eliyiNdibanisela loPhuhliso LoLutsha (2021-2023), ezinika ubume bokukhula nokuphuhla kolutsha eMzantsi Afrika. 1.2.    Izinto ezicetywayo ezizakuthabatha inyanga yonke kweyeSilimela ukukhumbula iNyanga yoLutsha ziza kwenzeka kulandelwa imimiselo yemithetho ye-COVID-19.2.    Inkqubela-phambili kungenelelo lukarhulumente wesizwe kuMntla Ntshona 2.1.    IKhabhinethi ifumene ingxelo malunga nenkqubela-phambili esele yenziwe malunga neengenelelo zikarhulumente wesizwe kuRhulumente wePhondo lakuMntla Ntshona phantsi kweCandelo 100(1) loMgaqo-siseko weRiphabhlikhi yoMzantsi Afrika ka-1996. IKhabhinethi iye yavuyiswa yinkqubela-phambili enkulu ekuzinziseni amasebe ephondo ebephantsi kolawulo.  2.2.    Le ngxelo iza kupapashwa kwiKomiti yeThutyana yeBhunga lamaPhondo leSizwe ukuze iqhutyelwe phambili. Le komiti iza kuxoxa ngale ngxelo kwintlanganiso yayo ehlelelwe umhla we-24 kweyeSilimela 2021.  3.    Ingenelelo kuMasipala weNgingqi wase-Emfuleni 3.1.    IKhabhinethi ivume ingenelelo karhulumente wesizwe ukusombulula imiceli-mingeni yamanzi nelindle ebezijongene noluntu oluphantsi koMasipala weNgingqi yase-Emfuleni kwiSithili saseSedibeng eRhawutini. Olu ngenelelo luphantsi kweCandelo 63(2) loMthetho weeNkonzo zamanzi, ka-1997 (uMthetho 108 ka-1997). 3.2.    Imeko emaxongo yolongamelo nolawulo lwezezimali kuMasipala weNgingqi yase-Emfuleni zikhokelele ekubeni lube luncinci uhoyo kumaseko amanzi nelindle. Oku kukhokelela ekubeni kusoloko kuchithakala ilindle kwiindawo ezingqonge lo mmandla nakuMfula i-Vaal, nto leyo ebeka umgcipheko omkhulu wezempilo kumakhaya angaphaya kwama-120 000 ahlala ngakule ndawo. 3.3.    ISebe lezamanzi neLindle liyalelwe ukuba longamele olu ngenelelo ze linike ingxelo kwiKhabhinethi rhoqo ngonyaka. IKhabhinethi iphinde yaphumeza ukusekwa kwe-IMC eza kujongana nomceli-mngeni omkhulu wamanzi ojongene noomasipala abaliqela. Indlela ekuza kugangathwa kuyo namalungu ale IMC ziza kwaziswa ekuhambeni kwexesha.C.    IMisitho Ezayo 1.    UTyelelo lukaRhulumente waseFransi 1.1.    NgoLwesihlanu, umhla we-28 kuCanzibe 2021, uMongameli Ramaphosa uza kusingatha oHloniphekileyo uMongameli Emmanuel Macron weRiphabhlikhi yaseFransi kuTyelelo lukaRhulumente waseFransi kwiZakhiwo zoMdibaniso ePitoli. 1.2.    Utyelelo lukaMongameli Macron lokuqala eMzantsi Afrika ngokumenywa nguMongameli Ramaphosa lujolise ekomelezeni intsebenziswano yobuqhinga phakathi kwala mazwe mabini, exhaswa zizivumelwano eziliqela phakathi kwalamazwe mabini kwiindawo ezininzi zentsebenziswano.1.3.    Olu tyelelo luza kugxila kwimiba emalunga nempendulo yehlabathi kwi-COVID-19 kunye neempendulo zezoqoqosho, ezempilo, uphando kunye neemveliso kulo bhubhane ukhoyo ngoku nasemveni kwawo.1.4.    Ezi nkokheli ziza kuphinda zixoxe malunga nokwandiswa kwamathuba orhwebo notyalo-mali aza kuba nenzuzo kuwo omabini la mazwe. UMzantsi Afrika ngoyena mlingane mkhulu worhwebo weFransi e-Afrika, ukanti iFransi ngumlingani wesibini omkhulu worhwebo noMzantsi Afrika kwingingqi yorhwebo yeManyano yamazwe aseYurophu.2.    UTyelelo lweNkulumbuso yase-Sudan 2.1. INkulumbuso yeRiphablikhi yase-Sudan, uGqr Abdalla Hamdok, ngokumenywa nguMongameli Ramaphosa, uza kuthabatha uTyelelo lokuSebenza eMzantsi Afrika, ngomhla we-17 kweyeSilimela 2021. 2.2. Kolu tyelelo, ezi nkokheli zimbini kulindeleke ukuba zixoxe malunga nezimilo zokuphucula ubudlelwane bala mazwe mabini ze babelane ngezimvo malunga nemiba ejongene neli lizwekazi. 3.    IQela likaMongameli lokuFunda le-Intanethi 3.1. IKhabhinethi imeme abemi boMzantsi Afrika ukuba babe yinxalenye yeseshoni yesithandathu yeQela likaMongameli lokuFunda le-Intanethi ngoLwesine, umhla we-27 kuCanzibe 2021 ukususela ngo-16:30 ukuya kutsho ngo-18:30. Lo msitho uza kwenzeka ku-Zoom kwaye abathabathi-nxaxheba abanomdla bangabhalisa ku-www.nrc.org.za. Le seshoni iza kuxoxa ngencwadi ka-Frantz Fanon emalunga nokunika isithanga umazilawule ethi, The Wretched of the Earth. 3.2. IKhabhinethi ikhuthaze abemi boMzantsi Afrika ukuba baxhase isiko lokufunda kuba lisisakhono esisisiseko ekuthi konke okunye ukufunda kwakhiwe phezu kwako kwaye kudala amathuba okufumana amathuba emisebenzi.   D    IMiyalezo 1.    UVuyiswanoIKhabhinethi igqithise amazwi ovuyiswano ku: Njng. Pitika Ntuli, umkroli, imbongi nombali woMzantsi Afrika ophumelele imbasa ye-“You-2”, enye yeembasa ze-People’s Choice zobuGcisa zeHlabathi zesixhenxe e-Paris, eFransi. I-Melrose Gallery yaseGoli isingethe umboniso kaNjng Ntuli we-intanethi wemikrolo yamathambo, i-Azibuye Emasisweni (Return to the Source). UBhishophu Naledzani Sikhwari, emveni kokuba onyulwe njengeBhishophu yokuqala yasetyhini ye-Northern Diocese Evangelical Lutheran Church kuMazantsi e-Afrika emveni kwamashumi amathandathu eminyaka ooBhishophu abangamadoda. Ukuchongwa kukaBhishophu Sikhwari ukuba akhokele icawa eneminyaka engama-503 luphawu lokulingana ngokubuni notshintsho kuluntu.  Nks Nolitha Fakude, emveni kokuba echongwe njengoMongameli wokuqala wasetyhini weBhunga leZimbiwa loMzantsi Afrika kwiminyaka eli-131. IKhabhinethi inqwenelela uNks Fakude, okwanguSihlalo we-Anglo American South Africa, konke okuhle kwinjongo yakhe yokuqinisekisa ukuba izimbiwa ziba negalelo elihle ekubeni yinguqu yokukhula koqoqosho kwilizwe lethu.  2.    Amazwi ovelwano IKhabhinethi igqithise amazwi ovelwano kusapho nabahlobo baka: Mnu Emmanuel Mojalefa ‘Mjokes’ Matsane, othe wasweleka kwingozi yemoto ngeCawa, umhla we-23 kuCanzibe 2021, xa ebesuka kuyocula eSoweto. Njengelungu leqela le-Kwaito elidumileyo nekudala labakho, i-Trompies, ebeyinxalenye yabantu abaqala uhlobo lomculo olwahlukile eMzantsi Afrika. Njng Stanislaus (Stan) Skumbuzo Mzilankatha Sangweni (87), othe wasweleka ngoLwesibini, umhla we-18 kuCanzibe 2021. Unikele ubomi bakhe kumzabalazo wenkululeko waza wachitha iminyaka engama-30 elubhacweni ehlala kumazwe ohlukeneyo. Uye waphinda wasebenza njengoMbhexeshi obambeleyo weKomishoni yoQoqosho yeZizwe eziManyeneyo e-Afrika akube ebuyele eMzantsi Afrika, waye wachongwa njengoSihlalo weKomishoni yeNkonzo yoLuntu.Urhulumente kunye nabantu beRiphablikhi yeDemokhrasi yase-Congo emva kogqabhuko-dubulo lwe-Mount Nyiragongo ngoMgqibelo, umhla we-22 kuCanzibe 2021. Kukholeleka ukuba kusweleke malunga nabantu abali-15 kwaye amawaka abantu alahlekelwe ngamakhaya ngenxa yolu gqabhuko-dubulo lwentaba-mlilo.  Nozakuzaku Ismael Coovadia, owayesayakuba ngunozakuzaku wakwaSirayeli, osweleke ngoMvulo, umhla we-24 kuCanzibe 2021. Ube negalelo elikhulu kumzabalazo wenkululeko eMzantsi Afrika. E    Ukuqeshwa Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    Nks Elizabeth Rhulani Ngwenya njengoSekela Mlawuli-Jikelele (DDG): KuLawulo lweQumrhu kwiSebe lezoKhenketho. 2.    Nks Irene Nomalungelo Mpolweni njengo-DG kwiSebe lezamaGqala eMfazwe. Imibuzo:Nks Phumla Williams – IsiThethi seKhabhinethi Iselula: 083 501 0139"
"Ingxelo yeNtlanganiso yeKhabhinethi yangoLwesithathu, yomhla we-9 kweyeSilimela 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/xh/speeches/ingxelo-yentlanganiso-yekhabhinethi-yangolwesithathu-yomhla-we-9-kweyesilimela-2021-10-jun,"A.    Imiba yokusiNgqongileyo1.    Ukukhutshwa kweyeza lokugonya leSifo seNtsholongwane ye-Corona (i-COVID-19)1.1.    Ikhabhinethi iyamkele inkqubela-phambili yokugonya i-COVID-19 ethe ngoLwesibini, womhla wesi-8 kweyeSilimela 2021 yafikelela kwi-1 524 589 kwaye ugonyo lweThamo Lokuqala le-Pfizer lufikelele kwinqanaba ebelifuneka eliyi-1 045 245, eliyi mbalasane ebalulekileyo.  Ukongeza, ngaphezulu kwezigidi ezintathu zabantu ababhalise kwiNkqubo yeeNkcukacha zokuGonya ye-Eletroniki, engunobangela wokubhiyoza kumlo wethu odibeneyo ochasene nokusasazeka kwentsholongwane. 1.2.    Ubambiswano kunye necandelo labucala kugonyo kunye nenkqubo iyonke ye-COVID-19 yomeleza iinzame zesizwe sethu ekuqinisekiseni ukuba izitofu ezisindisa ubomi kunye nomyalezo ngamanyathelo okhuseleko oluchasene nobhubhane we-COVID-19 ufikelela kubantu abaninzi. 1.3.    Ikhabhinethi iyakwamkela ukungqinisiswa kweyeza lokugonya i-COVID-19 le-Sinovac ukuba lisetyenziswe ngokungxamisekileyo nguMbutho wezeMpilo weHlabathi, owenza ukuba Igunya loLawulo lweeMveliso zeMpilo loMzantsi Afrika likhawuleze liqwalasele isicelo esivela kwi-Sinovac.1.4.    Ikhabhinethi ikhumbuza bonke abemi boMzantsi Afrika ukuba bahlale bethe qwa kwaye bathobele imiqathango phantsi kweNqanaba lesibini leSilumkiso sokuma ngxi kweentshukumo zesizwe. Ityeli lesithathu lisondele kwaye sinawo amandla okuthomalalisa usulelo. Masithathe uxanduva lokunxiba iimaski esidlangalaleni, ukubambelela ekuqelelaneni kangangemitha eziyi-1.5, sisoloko sihlamba izandla ngesepha nangamanzi okanye ngesibulala-ntsholongwana esine-alcohol engange-70%, kwaye siziphephe iindawo zasesidlangalaleni kunye neendibano zabantu abaninzi.2.    Uphononongo lwaBasebenzi lweKota (i-QLFS)2.1.    Ikhabhinethi iqaphele iziphumo ze-QLFS kwikota yokuqala yowama-2021 ezibonisa ukuba inani labantu abaqeshiweyo liphantse lahlala lingatshintshi kwizigidi ezili-15.0, elinokuhla nje okuncinane kwama-28 000 kwikota yokuqala yowama-2021. Inani labantu abangaphangeliyo nalo liphantse lahlala lingatshintshanga kwizigidi eziyi-7.2 xa kuthelekiswa nekota yesine yowama-2020 (linyuke ngama-8 000). Inani labantu abafuna umsebenzi abangakhuthazekanga linyuke ngama-201 000 (6,9%) phakathi kweekota ezimbini, ngenani elipheleleyo elili-164 000 kubantu abangasebenziyo ngokwezoqoqosho.2.2.    Olu tshintsho luncinci lubangele ukuba izinga lokungaphangeli elisemthethweni linyuke nge-0.1 yepesenti ukusuka kwi-32.5% kwikota yesine yowama-2020 ukuya kwi-32.6% kwikota yokuqala yowama-2021 - elona liphezulu ukusukela oko kwaqala i-QLFS ngowama-2008. Izinga lokungaphangeli ngokwenkcazelo eyandisiweyo yokungaphangeli linyuke nge-0.6 yepesenti ukuyakufikelela  kwi-43.2% kwiKota yoku-1 yowama-2021 xa kuthelekiswa neKota yesi-4 yowama-2020.2.3.    Izinga lokungaphangeli ngokusesikweni phakathi kolutsha (kwiminyaka eli-15 ukuya kwengama-34) ibiyi-46.3% kwiKota yoku-1 yowama-2021. Izinga beliyi-9.3% phakathi kwabafundi abaphumelele eyunivesithi. Ingqesho yecandelo elisesikweni inyuke ngama-79 000 ngelixa amanye amacandelo ehlangabezene nokuhla kwengqesho kwikota yoku-1 yowama-2021. Ingqesho yecandelo elingekho sesikweni yehle ngama-19 000 (0.8%); Kumakhaya abucala yehle ngama-70 000 (5.8%), kwaye kwingqesho yeZolimo yehle ngama-18 000 (2.2%).2.4.    Amanye amashishini adale imisebenzi ngelixa amanye elahlekelwe yimisebenzi phakathi kweKota yesi-4 yowama-2020 kunye neKota yoku-1 yowama -2021, nto leyo ikhokelele ekwehleni okupheleleyo okungama-28 000 kwimisebenzi iyonke. Ingqesho inyuke kakhulu kwezeMali (inyuke ngama-215 000) nakwamanye amashishini athe afumana imisebenzi equka Iinkonzo zoLuntu kunye nezeNtlalo (16 000), Izinto eziluncedo (16 000), iMigodi (12 000) kunye noVeliso (7 000). Ukulahleka kwemisebenzi kwaqwalaselwa kuLwakhiwo (87 000), kuRhwebo (84 000), kuMakhaya abucala (70 000), kwezoThutho (40 000) nakwezoLimo (18 000). 3.    Iziphumo zemveliso yasekhaya (i-GDP)3.1.    Uqoqosho loMzantsi Afrika lukhule nge-1.1% kwikota yokuqala yowama-2021 (ngeyoMqungu ukuyakufikelela  kweyoKwindla), into ethetha ukuba izinga lokukhula lonyaka libeyi-4.6%. Oku kulandela ukunyuka okuhlaziyiweyo kwe-1.4% (ngonyaka: 5.8%) ukunyuka kwe-GDP yokwenyani kwikota yesine yowama-2020.3.2.    Icandelo lezemali, elezemigodi kunye nelorhwebo yayingawona aphambili aphembelela icala lemveliso (yonikezelo) yezoqoqosho, ngelixa inkcitho yamakhaya kunye notshintsho kuluhlu lweempahla zanceda ukugcina ukukhula kwicala lenkcitho (lebango).3.3.    Nangona oku ikukukhula okuqinisekileyo okulandelelanayo kwekota yesithathu, uqoqosho loMzantsi Afrika lungaphantsi nge-2.7% kunokuba bekunjalo kwikota yokuqala yowama-2020.4.    Ukufumaneka kwamandla ombane4.1.    Ikhabhinethi ikwamkele ukukhathazeka kwabemmi boMzantsi Afrika kokucima kombane okuqhubekayo ngenxa yokusilela kothungelwano lombane kwiziseko zakwa-Eskom. Ikhabhinethi isazibophelele ekuphumezeni isiCwangciso seZibonelelo eziHlanganisiweyo sowama-2030, esisekwe kumxube wamandla ombane owahlukeneyo oza kunciphisa ukuthembela kumthombo wamandla ombane ophambili omnye okanye ombalwa.4.2.    I-DMRE ikwavule Ixesha lesi-5 le-Bid leNkqubo yokuFumana Ukuveliswa kwaMandla Avuselelekayo okuba nguMvelisi waMandla ombane Ozimeleyo ukufumana iimegawathi ezingama-2 600 zomoya kunye namandla elanga ukuxhasa igridi yesizwe. Uhlengahlengiso kummiselo wombane kwenze kananjalo ukuba oomasipala babenakho ukuthenga umbane wabo kwabanye abavelisi bombane.  Oku kuza kunciphisa uxinzelelo oluvela kwigridi yombane yakwa-Eskom.5.    Uqhankqalazo  5.1.    Ikhabhinethi iyalugxeka uqhankqalazo lwakutsha nje eSoweto olukhokelele ekuvalweni koluntu kwaye ibongoza abaqhankqalazi ukuba bazole kwaye bazibambe. 5.2.    Nangona ilungelo lokuqhankqalaza ngoxolo luyinxalenye ebalulekileyo kuluntu lwentando yesininzi, kufuneka lusetyenziswe ngendlela esemthethweni kwaye lungaphazamisi amalungelo abanye abantu.5.3.    Urhulumente uzimisele ekusebenzisaneni noluntu kwilizwe liphela ukuphucula iimeko abaphila phantsi kwazo. 6.    Uthintelo lolwaphulo-mthetho6.1.    Ikhabhinethi iyawuncoma umsebenzi obandakanya iqela leendlela ezahlukeneyo zoqeqesho elithe lathimba i-cocaine engaxutywanga engama-800kg enexabiso lasesitratweni eliqikelelwa kuma-400 ezigidi zeeranti. 6.2.    Ikhabhinethi ivakalise inkxalabo ngokonyuka kwamatyala axeliweyo ezithuthi ezigqabhulwa amavili koohola bendlela belizwe nakwiindlela ezifihlakeleyo, ezikhokelele ekuphangweni nasekubulaweni kwabanye babaqhubi.  Icele ii-arhente zogcino-mthetho ukuba ziqinise iinzame zazo zokohlwaya abenzi bolu lwaphulo-mthetho luqatha.6.3.    Ikhabhinethi ihlaba ikhwelo kuluntu ukuba luxelele amapolisa ngolwaphulo-mthetho, kuquka izinto ezinxulumene neziyobisi, kwaye lungathatheli umthetho ezandleni zalo okanye lubhenele kubulungisa behlokondiba labanrtu.  7.    Ikomiti yeeNtloko zaMazwe ase-Afrika kunye noRhulumente kuTshintsho lweMozulu (i-CAHOSCC)7.1.    UMongameli Ramaphosa, kwisikhundla sakhe njengoMququzeleli we-CAHOSCC, uthathe inxaxheba kwintlanganiso yayo ye-intanethi ngoLwesibini, umhla wesi-8 kweyeSilimela 2021. Intlanganiso yamkele Ingxelo yabaQuquzeleli be-CAHOSCC engokubaluleka kwe-Afrika ukulungiselela iNkomfa yama-26 yamaQela kwiNgqungquthela yeNkqubo-sikhokelo yeZizwe Ezimanyeneyo ngoTshintsho lweMozulu (i-UNFCCC COP26), inkqubela-phambili yomsebenzi weenkqubo zokuTshintsha kweMozulu yase-Afrika, kunye neNkqubo yokuKhuthaza Ukhuseleko lweMozulu yase-Afrika. 7.2.    Le Ngqungquthela iphinde yaqinisekisa ukuba uluntu lwamazwe ngamazwe kufuneka lunyuse ngamandla iinzame zalo, luphakamise inqanaba lokuzimisela kwaye luxhase amazwe asaphuhlayo ngeendlela zokuphumeza amanyathelo emozulu ngenxa yonobangela wamaxanduva ethu ahlukileyo. Onke amazwe ase-Afrika afuna inkxaso kumaqabane amazwe ngamazwe kwaye indawo yethu yophuhliso kufuneka ihlonitshwe ukufezekisa iinjongo zethu zemozulu kunye nokuzimisela, ngelixa sisenza igalelo lesabelo sethu esifanelekileyo kumzamo wehlabathi.7.3.    Intlanganiso iqinisekise isidingo sokwamkelwa kweemeko kunye namandla ethu ohlukeneyo esizwe njengoko kungenakwenzeka  ukuba ulindele i-Afrika ukuba ihlangabezane namaxesha afanayo afana nawamazwe aphuhlileyo ukutshintsha uqoqosho lwethu nokurhoxisa utyalo-mali kwizibaso. Oku kubalulekile, ingakumbi xa sicinga ngamanqanaba aphezulu okungalingani, ukungaphangeli kunye neemfuno zophuhliso kwiLizwekazi lethu liphela, ingakumbi phakathi kwabasetyhini kunye nolutsha. Ngapha koko, kufuneka sithumele umqondiso ocacileyo wokuba ukuphunyezwa kunye nokuzimisela kusebenza ngokulinganayo kunciphiso, kuhlengahlengiso nakwinkxaso. 8. Isisombululo seBhunga lamaLungelo oLuntu seZizwe eziManyeneyo (i-UN) kwiMimandla yasePalestina8.1. Ikhabhinethi yamkele ukwamkelwa kweSisombululo seBhunga lamaLungelo oLuntu seZizwe eziManyeneyo (i-UN) ngokuqinisekisa ukuhlonitshwa komthetho wamalungelo oluntu wamazwe ngamazwe kunye nomthetho wabantu wamazwe ehlabathi kwimimandla yasePalestina, kuquka iMpuma yeJerusalemu nakwaSirayeli. 8.2. Isisombululo siphinde safuna ukusekwa okungxamisekileyo kwekhomishini yophando ezimeleyo yamazwe ngamazwe eza kuphanda ngazo zonke izityholo zamalungelo oluntu.  Ikhabhinethi ikugxininisile ukubaluleka kwesisombululo esinobulungisa nesisisigxina kwimpixano yamaSirayeli kunye namaPalestina esisekwe kubukho bamazwe amabini. B.    Izigqibo zeKhabhinethi1.    Ukwandiswa kweMeko yeNtlekele yeSizwe 1.1.    Ikhabhinethi ivume ukwandiswa kweMeko yeNtlekele yeSizwe nge-COVID-19 kude kube ngumhla we-15 kweyeKhala 2021. Ulwandiso lumalunga neCandelo 27(5)(c) loMthetho woLawulo lweNtlekele, wama-2002 (uMthetho wama-57 wama-2002). 1.2.    Ulwandiso lwenza ukuba ilizwe liqhubeke namangenelelo angengawo amayeza achasene ne-COVID-19.  2.    Iingxelo zenkqubela-phambili zokuphunyezwa kweNkqubo-sikhokelo yobuChule yeXesha eliPhakathi (i-MTSF)2.1.    Ikhabhinethi yamkele iingxelo zokusebenza malunga nokuphunyezwa kwe-MTSF yowama-2019 ukuyakufikelela  kowama-2024 eziye zaqulunqwa liSebe lezoCwangciso, uHlolo noVavanyo   2.2.     Ubhubhane we-COVID-19 ube nefuthe ekuphunyezweni kwe-MTSF, inani lezinto ekujoliswe kuzo kwiindawo eziphambili ziye zaqhubeka kwithuba eliphantsi koqwalaselo, ngeli lixa kukho ukulibaziseka okubonakalayo kwezinye zezinto ebekujoliswe kuzo zokusebenza ezinye kungenxa yokubekwa phambili kohlahlo lwabiwo-mali. 2.3.    Iingxelo zokusebenza ziza kukhutshwa eluntwini kwaye iqela labaPhathiswa liza  kubamba iindibano ezahlukileyo zamajelo eendaba zokwenza iingxelo ngempumelelo nangamangenelelo aqhubekayo ukuphucula ukusebenza.3.    Uxwebhu lweNkqubo-sikhokelo malunga nezinto Ezingumdla weSizwe saseMzantsi Afrika3.1.    Ikhabhinethi iluvumile uXwebhu lweNkqubo-sikhokelo malunga nezinto Ezingumdla weSizwe saseMzantsi Afrika kuthethathethwano lwayo lwemiba yasekhaya neyamazwe ngamazwe.  Olu xwebhu lweNkqubo-sikhokelo luthathwe kuMgaqo-siseko weRiphabliki yoMzantsi Afrika wowe-1996 nakwi-NDP.3.2.    Olu xwebhu luchaza phakathi kwezinye izinto ukuma kwelizwe kulawulo lwelizwe lalo kunye nokucwangciswa komgaqo-siseko; ukhuseleko kunye nentlalo-ntle yabemmi bayo; ukuphumelela kwezoqoqosho kunye nendlela yelizwe ekwakheni i-Afrika engcono kunye nehlabathi elingcono.3.3.    Olu xwebhu luzakwenziwa ukuba lufumaneke eluntwini kusetyenziswa iwebhusayithi karhulumente kunye neyeSebe lezobuDlelwane bamaZwe ngamaZwe neNtsebenziswano C.    Imisitho ezayo1.    Ingqungquthela yeeNkokheli ze-G7   1.1.    Ikhabhinethi iqinisekile ukuba ukuthatha inxaxheba koMzantsi Afrika kwiNgqungquthela yeeNkokheli ze-G7 e-United Kingdom ukusukela ngomhla we-11 ukuya kowe-13 kweyeSilimela 2021, ekhokelwa nguMongameli Obekekileyo u-Cyril Ramaphosa, lithuba lokuxhasa imiba eliqela ekufuneka iqwalaselwe ngokukhawuleza yelizwe lethu nakwilizwekazi.1.2.    Iindibano ezifana neNgqungquthela yeeNkokheli ze-G7 ngamathuba abalulekileyo kuMzantsi Afrika wokukhuthaza umbono wayo welizwe elinobulungisa nelinoxolo nangakumbi. UMzantsi Afrika uza kugxininisa kwintshabalalo yezentlalo kunye noqoqosho eyenziwe ngubhubhane, kwaye uza kuphinda uchaze indlela esiphuma ngayo kule ntshabalalo ngenxa yemigaqo-nkqubo yethu yezemali neyezentlalo. 1.3.    UMzantsi Afrika uza kuphinda usebenzise iNgqungquthela yeeNkokheli ze-G7 ukuqhubela-phambili ukuphembelela ukususwa okwethutyana kwesiVumelwano kwiMiba eNxulumene noRhwebo lwamaLungelo Akhusela Uyilo loMvelisi kuMbutho wezoRhwebo weHlabathi ukuqinisekisa ufikelelo olulinganayo kumayeza okugonya e-COVID-19. Oku kuza kwenza amazwe akwazi ukuvelisa amayeza okugonya angawawo aze avule indlela yokuphuhliswa koshishino lokuvelisa amayeza engingqi kwilizwe lethu nakwilizwekazi. D.    Imiyalezo 1.    UvuyiswanoIkhabhinethi ivakalisa ukuvuyisana no: •    Mnu Pitso Mosimane (Umqeqeshi uPitso), ngokuphakamisela phezulu iflegi yoMzantsi Afrika ngokukhokela iqela lebhola ekhatywayo eliphezulu kwilizwekazi, i-Al Ahly, ekuphumeleleni i-African Super Cup. Owayengumphathi we-Mamelodi Sundowns ufumene intshinga yakhe yesine ne-Al Ahly okoko wazibandakanya neqela lebhola ekhatywayo elizinze e-Cairo, e-Egypt kwiinyanga nje ezintandathu ezidlulileyo.2.    Amazwi ovelwano Ikhabhinethi ivakalisa amazwi ovelwano kusapho nakubahlobo baka: •    Mnu MacDonald Ndodana Mathunjwa, umdlali owaziwa kakhulu ngeendima zakhe kwi-Home Affairs, Generations, Soul City, Intsika kunye ne-Bones of Bones. •    Mnu Mabi Gabriel Thobejane, owayengomnye weemvumi ze-jazz ezaziwayo kweli lizwe. •    UMnu Ben Kruger, igqala lomdlali weqonga, umbhali kunye nomvelisi owaziwa kakhulu ngendima yakhe kwi-Binnelanders. •    Nks Shaleen Surtie-Richards, umdlali weqonga ophumeleleyo owaziwa kakhulu ngendima yakhe kumdlalo-bhanyabhanya yowe-1988 i-Fiela se Kind, nangeendima zakhe kwi-Egoli: Place of Gold kunye ne-7de Laan.•    Nks Ivy Cikizwa Gcina, osebenze kumaqonga amaninzi ngexesha lakhe elwa urhulumente wobandlululo, kuquka nokusebenzela i-Port Elizabeth Black Civic Organisation nowayesakuba lilungu lePalamente yokuqala lentando yesininzi (1994 - 1999).E.    Ukuqeshwa Zonke izikhundla zixhomekeke ekuqinisekisweni kwamabakala zemfundo kunye nokuqinisekiswa okufanelekileyo kwezokhuselo.1.    UMnu Nhlanhla Michael Mabaso uchongwe njengeSekela Mlawuli-Jikelele:  IiNkonzo zoLwazi kwiSebe lezeKhaya. 2.    Ukuchongwa kwamalungu eBhodi eLawulayo eZimeleyo yaBaphicothi-zincwadi kangange minyaka emihlanu:a.    Mnu Fulvio Tonelli;b.    Nks Ruth Benjamin-Swales;c.    Nks Thabiso Kutumela;d.    Nks Nalini Maharaj;e.    Mnu Prostas Phili;f.    Nks Zine Mshengu;g.    Mnu Eugene Zungu;h.    Nks Chuma Mjali;i.    Mnu Richard Hawkins; kunye noj.    Nks Naidene Ford-Hoon.3.    UMongameli uqeshe uMnu. Hlengani Mathebula njengoSihlalo weBhodi yaBalawuli ye-Arhente yoPhuhliso lwamaJelo eeNdaba nezoLwahlukano. Imibuzo: Nks Phumla Williams – Isithethi seKhabhinethi Iselfowuni: 083 501 0139 "
"INgxelo yeNtlanganiso yeKhabhinethi ebibanjwe ngoLwesithathu, umhla wesi-3 kweyeSilimela 2021",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-ngolwesithathu-umhla-wesi-3-kweyesilimela,"A. Imiba yokusiNgqongileyo1. Inqanaba lesilumkiso lesi-4 elilungelelanisiweyo lokuvalwa kwesizwe 1.1. Ikhabhinethi iqinisekisile kwakhona ukuba inyathelo lokuya kwinqanaba lesilumkiso lesi-4 elilungelelanisiweyo njengoko kwabhengezwa ngeCawa umhla wama-27 kweyeSilimela 2021 nguMongameli obekekileyo uCyril Ramaphosa, linyathelo eliyimfuneko kwidabi lokulwa nomsinga wesithathu wentsholongwane i-COVID-19 eMzantsi Afrika.1.2. Ukuqiniswa kwezithintelo kuya kusinika amandla ekunciphiseni ukunyuka kolosuleleko, ngaloo ndlela siyakuthi sikwazi ukunciphisa umthwalo kwicala lezempilo elisele lisoyisakala ngoku. 1.3. Izithintelo ezongezelelweyo ziya kuhlolwa emva kweentsuku ezili-14 kwaye kuthathelwe ingqalelo indlela yokunciphisa iimpembelelo kwezoqoqosho njengoko kuzanywa ukusindiswa kobomi babantu nendlela yabo yokuphila kananjalo.1.4. Ikhabhinethi iphinde yakugxininisa ukuba umahluko nge-Delta kukuba idluliseka (igqithiseka) msinya kunolunye uhlobo lwangaphambili, kwaye ke ngoko kufuneka siqaphele ngakumbi kunxibelelwano lwethu lwemihla ngemihla kuba abantu abaninzi abosuleleke yi-COVID-19 ababonakalisi zimpawu.1.5. Izikhokelo eziHlanganisiweyo zoKhuseleko lwezeMpilo eMsebenzini nguMphathiswa wezeNgqesho nowezaBasebenzi zibonelela ngemigaqo elungelelanise imfuneko yokugcina amashishini eqhuba ngelixa kuqinisekiswa impilo nokhuseleko lwabo bonke abantu abasemsebenzini.1.6. Ngeli xesha eliyingozi, kuyacetyiswa kwaye kubaluleke kakhulu ukuba kusindiswe ubomi babantu ngokuthi uphephe iindawo zikawonke-wonke kangangoko kunokwenzeka, ngokuthobela imiMiselo yokuLawulwa kweNtlekele ye-COVID-19 kunye nangokubambelela ekunxibeni isigqubutheli-buso xa uphakathi kwabantu, ekuhlambeni izandla rhoqo ngesepha namanzi okanye usebenzise isibulali zintsholongwane, kwaye ugcine umgama ongange 1.5 yeemitha maxa onke.2. Ukukhutshwa kweyeza lokugonya le-COVID-19  2.1. UMzantsi Afrika uyaqhubekeka nokuqinisa iNkqubo yokuKhutshwa kweYeza lokugonya le-COVID-19 ukukhusela abemi kwiziphumo ezimbi ezishiywa yile ntsholongwane. Ukususela ngomhla wama-30 kweyeSilimela 2021, bangaphezulu kwezigidi ezi-3 (3 026 636) zabantu abagonywayo kwaye oku kubandakanya abasebenzi bezempilo, abantu abaneminyaka engama-60 nangaphezulu, nootitshala. Ootitshala abangama-238 315 sele begonyiwe.2.2. IKhabhinethi income iSebe lezeMpilo nelezeMfundo esisiSeko ngokuphendula ngokufanelekileyo kwiimfuno zootitshala nezabanye abasebenzi abakwicandelo lezemfundo yabucala nelikarhulumente ngokuthi benze inkqubo ebanzi yokugonya.2.3. Ugonyo lwabasebenzi bezokhuseleko luza kuqala ngamalungu eeNkonzo zesiPolisa zoMzantsi Afrika ngoMvulo umhla wesi-5 kweyeKhala 2021, ngoLwesine umhla wesi-8 kweyeKhala 2021 iyakuba ngamalungu oMkhosi woKhuselo woMzantsi Afrika.2.4. Ubhaliso lokugonywa kwi-EVDS luvulelwe ukubhalisela abantu abaneminyaka engama-50 nangaphezulu, kwaye ugonyo lwabo lucwangciselwe ukuba luqale ngoLwesine, umhla we-15 kweyeKhala 2021. Abantu abakule minyaka yobudala bayakhuthazwa ukuba babhalise besebenzisa i- https://vaccine.enroll.health.gov.za  okanye i-WhatsApp: 0600 123456.2.5 Imihla yokugonywa kwabasebenzi abakumacandelo oqoqosho oveliso afana nemigodi, abasebenzi abasezivenkile kunye nabanye iya kubhengezwa kwi-IMC yezigonyo echotshelwa nguSekela Mongameli.3. USuku loLutsha3.1 IKhabhinethi ibamba ngazo zozibini kubo bonke abemmi boMzantsi Afrika ngokuzibandakanya kwimibhiyozo yoSuku loLutsha lakweli nebibhiyozelwa ngoLwesithathu, umhla we-16 kweyeSilimela 2021 phantsi komxholo othi: “Unyaka kaChorlotte Mannya Maxeke: Ukukhulisa ingqesho yoLutsha ukuze kubekho uluntu oluqukayo noluguqulweyo”.3.2 UMongameli Ramaphosa uvule iqonga lokufunda nge-intanethi kunye neqonga lokukhangela izithuba zemisebenzi, i-SA Youth kunye ne-mPowa, ngokwenza oku uzama ukudalela ulutsha amathuba enkxaso-mali kunye nawemisebenzi ngokubadibanisa nabo banokuba ngabaqeshi kunye nabo banobaxhasa ngemali. Ulutsha lungenza iprofayili, lujonge amathuba okufunda kunye nawokufumana imivuzo, kwaye bafumane inkxaso ngeendlela ezininzi kula maqonga.3.3 Ndwendwela i- http://SAYouth.mobi okanye utsalele le nombolo yasimahla: 0800 72 72 72 ukuze ufikelele kumathuba awahlukeneyo kunye nenkxaso ngoNgenelelo lukaMongameli lokuQeshwa koLutsha.B.  Izigqibo zeKhabhinethi1. Ingxelo ngooRhulumente bamaKhaya1.1 IKhabhinethi ixoxe ngemeko yoorhulumente bamakhaya ngokweengxelo ezivela kwiSebe loLawulo lweNtsebenziswano neMicimbi yezeMveli, uNondyebo weSizwe nakuMphicothi-zincwadi Jikelele woMzantsi Afrika.1.2 IKhabhinethi inike ingqalelo imeko emandundu yabanye oomasipala kwaye kwezinye iimeko, urhulumente kazwelonke kuya kunyanzeleka angenelele ngokukuko ukuze aphucule ukuhanjiswa kweenkonzo namandla oomasipala abathile ngokuhambelana nezibonelelo zeCandelo le-139 (7) loMgaqo-siseko weRiphabliki yoMzantsi Afrika ka-1996.1.3 Ukongeza, urhulumente kazwelonke okhokelwa lwiSebe loLawulo lweNtsebenziswano neMicimbi yezeMveli, uNondyebo weSizwe kunye namasebe anikezela ngeenkonzo aza kuqinisa inkxaso yabo koomasipala ngokuhambelana neModeli yoPhuhliso esekwe kwiSithili (District-based Development Model) kunye noxanduva lwabo njengoko kubonelelwe kwiCandelo le-154 loMgaqo-siseko.2. Ungenelelo loMbutho woPhuhliso lwamaZwe aseMazantsi e-Afrika (i-SADC) eMozambiki2.1 IKhabhinethi izamkele izigqibo zeNgqungquthela engaQhelekanga yeeNtloko zemiBuso nooRhulumente be-SADC ebibanjelwe eMaputo, eMozambiki ngoLwesithathu, umhla wama-23 kweyeSilimela 2021.2.2 Le ngqungquthela ivume ukuba amazwe ayingxenye ye-SADC ayakuthatha inxaxheba kungenelelo lokuzinzisa imeko yaseMozambiki. UMzantsi Afrika njengenxalenye ye-SADC, uzakuthatha inxaxheba kula maphulo enzelwe ukubuyisela uzinzo kula mmandla.3. Ukusingathwa kweNkomfa yama-21 yamaZwe-ngamaZwe ngoGawulayo kunye neZifo eziSulelana ngokweSondo e-Afrika (i-ICASA)3.1 IKhabhinethi ivumile ukuba uMzantsi Afrika usingathe i-ICASA yama-21, eza kubanjelwa eThekwini ukusukela ngomhla we-6 ukuya kowe-11 kweyoMga 2021.3.2 Ukusingathwa kwe-ICASA kuza kunika uMzantsi Afrika ithuba lokubonisa ukuzibophelela kwayo ekuphenduleni iithagethi zonyango ezingama-90-90-90 zoMbutho weZizwe eziManyeneyo ukunceda ukuphelisa ubhubhane we-AIDS. UMzantsi Afrika wenze inkqubela ebonakalayo ekulweni i-HIV ne-AIDS, kodwa kusekuninzi ekufuneka kwenziwe ukuze kuncitshiswe inani lolosuleleko olutsha.3.3 Kwakhona, le nkomfa iya kuthi inike iqonga leengxoxo kunye namathuba okufunda ngokubhekisele kwiindlela zokuthintela i-HIV kunye nee-STI kwimeko yesifo se-COVID-19.4. Amazwi ovelwano kubantu base-Zambia4.1 IKhabhinethi ivakalise amazwi ovelwano kusapho kunye nakubantu base-Zambia ngokusweleka kukaMongameli owasungula iRiphabliki yase-Zambia, uGqr Kenneth ‘KK’ Kaunda (97), ngoLwesine, umhla we-17 kweyeSilimela 2021. UGqr Kaunda wayengomnye wabameli abaphambili bePan-Africanism, kwaye ekwayiyo nentshatsheli enguvulindlela we-Afrika engalawulwa ngamanye amazwe, emanyeneyo kunye nephumelelayo.4.2 Ukumnika imbeko, uMongameli Ramaphosa ubhengeze iintsuku ezili-10 zokuzila ukususela ngolwesiHlanu, umhla we-18 kweyeSilimela 2021 kude kube ngokuhlwa ngeCawa, umhla wama-27 kweyeSilimela 2021, kwaye kuthotywe iiflegi kangangesiqingatha kuzo zonke izikhululo ezineflegi.4.3 Kubo bonke ubomi bakhe, uGqr. Kaunda wasebenza nzima esebenzela inkqubela phambili kwezoqoqosho, kwezentlalo kunye nakwezopolitiko e-Afrika, kwaye ebeyingxilimbela yomZabalazo we-Afrika ekhululekileyo kulawulo lwamanye amazwe nelocalucalulo. Ebekhuthaza kakhulu Ubuntu be-Afrika, kwaye uya kukhunjulwa ngobunkokheli bakhe obubalaseleyo ekusekeni i-Non-Aligned Movement kunye nombutho owawusaziwa njengoMbutho woBumbano lwe-Afrika (ngoku ubizwa ngokuba yiManyano yase-Afrika i-African Unity).4.4 IKhabhinethi ivume inkqubo ekhokelwe liSebe lezeMidlalo, ubuGcisa neNkcubeko ukunika imbeko kubomi negalelo likaGqr Kaunda kwinkululeko yelizwe lakhe nelezwekazi i-Afrika, ingakumbi kwingingqi yaseMazantsi e-Afrika. UMongameli Ramaphosa uzokuzimasa umgcwabo oza kubanjelwa eLusaka ngoLwesithathu, umhla wesi-7 kweyeKhala 2021.C. IMithetho eYilwayo 1. UMthetho oYilwayo wokuBhaliswa kweeTayitile ulungisiwe1.1 IKhabhinethi ikuvumile ukupapashwa koMthetho oYilwayo wokuBhaliswa kweeTayitile olungisiweyo ukuze uluntu luhlomle. Lo Mthetho uYilwayo ulungisa uMthetho woBhaliso lweeTayitile, ka-1937 (uMthetho wama-47 ka-1937) osele uphelelwe lixesha kwiinkqubo zawo. 1.2 Ngaphandle kokutshintsha iinkqubo zokusebenza kwe-Ofisi yoBhaliso lweeTayitile, lo Mthetho uYilwayo ukwazisa inkqubo yokungeniswa ngekhompyutha, eza kuthi yenze uhlobo lokuhambisa iinkonzo kuluntu ngokubanzi lilungele amaxesha angoku. Ikwacebisa ukuba kuqeshwe uMgcini zincwadi zobhaliso lweeTayitile, uSekela Mgcini zincwadi zobhaliso lweeTayitile kunye noMncedisi woMgcini zincwadi zobhaliso lweeTayitile.2. Uqulunqo loMthetho oYilwayo weQumrhu lezoSasazo lwaseMzantsi Afrika (i-SABC) wama-20202.1 IKhabhinethi ikuvumile ukupapashwa koMthetho oYilwayo we-SABC ka-2020 ukuze kulunywane iindlebe noluntu kwaye luhlomle. Wakuba upasisiwe wanguMthetho, lo Mthetho uYilwayo uza kukhokelela ekurhoxisweni koMthetho wezoSasazo okhoyo, ka-1999 (uMthetho we-4 ka-1999). Injongo yawo kukuqinisa ukusebenza kakuhle kweziko losasazo loluntu.2.2 Lo Mthetho uYilwayo uceba, phakathi kwezinye izinto, ukufezekisa iBhodi ye-SABC, iqinise uxanduva lwayo kwaye ikwazi ukumela izenzo zayo. Ukwaceba ukubamba ngokutsha imodeli yenkxaso-mali ye-SABC kunye nenkqubo yelayisensi kamabonwakude.D. Imicimbi Ezayo1. Inyanga kaNelson Mandela1.1 Rhoqo ngonyaka ngomhla we-18 kweyeKhala, abemi boMzantsi Afrika kunye noluntu lwehlabathi lunika imbeko kowayesakuba nguMongameli weli kwaye eliqhawe lamazwe ngamazwe - uGqr Nelson Rolihlahla Mandela - ngokuthi kubhiyozelwe, uSuku luka-Nelson Mandela lwamaZwe ngamaZwe.1.2 Kula maxesha obunzima, sixhomekeke kumoya wethu wobumbano kuzwelonke kunye nokungacingeli thina sodwa njengoko uMadiba engumfuziselo woko. Ngomoya kaMadiba, iKhabhinethi ikhuthaze abemi boMzantsi Afrika ukuba bajongane nalo mngeni kwaye baxhase abo kwindawo zethu zokuhlala abo banikezelayo ngenxa yeziphumo ze-COVID-19. Singamkela uhlobo uMadiba wayesekele ubomi bakhe ngalo sihloniphe ilifa lakhe ngezenzo zozondelela amalungelo abantu kunye namanyathelo axhasa abo bacinezelwe yimpembelelo yentsholongwane.2. Ixesha leRhafu2.1 Ixesha lokugcwaliswa kweerhafu lowama-2021 liza kuvulwa ngoLwesine, umhla woku-1 kweyeKhala 2021 kude kube ngoLwesibini umhla wama-23 kweyeNkanga 2021. Abarhafi bayakhuthazwa ukuba bagcwalise iifomu zabo zerhafu kwi-eFiling (www.sars.gov.za) okanye kwi-South African Revenue Service Mobi-App.2.2 Kulo nyaka inani labarhafi liza kuphinda livavanywe ngokuzenzekelayo ukwenza lula le nkqubo. Ukungeniswa kwangexesha nongokuchanekileyo kweembuyekezo zerhafu kuqinisekisa ukuba abarhafi bahlala bethobela kwaye banceda urhulumente ukuba ahambise iinkonzo kubemmi boMzantsi Afrika abazidinga kakhulu.E. Imiyalezo1. UvuyiswanoIKhabhinethi idlulise amazwi ovuyisana neminqweno emihle:kuMnu Nicholas Dlamini, umntu wokuqala omnyama woMzantsi Afrika ukubaleka kukhuphiswano lwe-Tour de France.kwi-Kaizer Chiefs FC ngokufumana iindawo kwiintshatsheli ze-CAF Champions League eza kubanjelwa e-Morocco ngoMgqibelo, nge17 kweyeKhala 2021, kunye noMqeqeshi uPitso okhokele i-Ahl Aly FC yase-Egypt kumdlalo wokugqibela we-CAF Champions.kuMnu Lesetja Kganyago, iRhuluneli yeBhanki enguVimba yoMzantsi Afrika (i-SARB), othe wawongwa njengeRhuluneli weBhanki yoNyaka kuhlelo lwama-2021 lweeMbasa zeBhanki zase-Afrika. Phantsi kobunkokheli bakhe, i-SARB yathatha isigqibo esisiso ngokuchasene nefuthe le-COVID-19 kuqoqosho.kuGqr. Ngwako Stephen Sebopetsa, iNqununu yeSikolo samaBanga aPhantsi i-Rathaga kwiSekethe 1 yaseRakwadu, kwiSithili se-Mopani East, eLimpopo, ngokufumana iMbasa yeNqununu yeHlabathi ngenxa yobuchule bobunkokheli obugqwesileyo, umsebenzi obalulekileyo kunye negalelo kwinkalo yemfundo.kwi-SARB, kwimibhiyozo yekhulu leminyaka eyaphawulwa ngoLwesithathu, umhla wama-30 kweyeSilimela 2021. Ibhanki yavula iingcango zayo ngomhla wama-30 kweyeSilimela 1921 kwaye yeyona bhanki inkulu endala e-Afrika. I-SARB ibambe igunya elibalulekileyo lomgaqo-siseko lokugcina uzinzo lwamaxabiso ngenjongo yokukhulisa uqoqosho olungeleleneyo noluzinzileyo. Ibhanki ikhuphe ingqekembe entsha yesikhumbuzo ye-R5 ukunika imbeko iminyaka eli-100 ikhona.2. Amazwi ovelwanoIKhabhinethi idlulise amazwi ovelwano kusapho nakubahlobo baka:Gqr. Jabu Mabuza (63), usomashishini ophumeleleyo woMzantsi Afrika kunye nenkokheli yezoshishino owayesebenza njengeGosa eliyiNtloko lesiGqeba le-Tsogo Sun Holdings, ekwanguye noSihlalo weBhodi ka-Eskom kananjalo enguMongameli woBumbano lwezoShishino eMzantsi Afrika i-Business Unity South Africa.Njing. Mzilikazi Khumalo (89) kunye nomfazi wakhe Mama Rose Khumalo (88). UNjing Khumalo wayengoyena mntu ubalaseleyo kwizifundo, kwinkcubeko kunye nakwimbonakalo. Wayesaziwa ngokuba ngumlungelelanisi weengoma zomculo, umqambi wekwayala kunye nomphathi wekwayala. Uncede ukudibanisa i-opera yokuqala yesiZulu, iNkosazana Magogo kaDinuzulu. Ngokuqaphelekayo, uNjing. Khumalo wayeyinxalenye yekomiti eyayidibanisa uNkosi Sikelel’ iAfrika kunye nomhobe wexesha localucalulo, u-Die Stem, ukuyila umhobe wobandlululo eMzantsi Afrika.F. UkuqeshwaZonke izikhundla zixhomekeke ekuqinisekisweni kwamaphepha ezemfundo kunye nokunye ukuqinisekiswa okafanelekileyo.1. Nks Tirhane Alinah Fosi njenge-CEO weZiko loShicilelo lweMisebenzi kaRhulumente i-Government Printing Works, kangange minyaka emihlanu.Imibuzo:Phumla Williams- Usomlomo weKhabhinethiIselula: 083 501 0139"
"Ingxelo yeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla wesi-4 kweyeThupha 2021",5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/xh/speeches/statement-cabinet-meeting-4-august-2021-5-aug-2021-0000-0,"A.  IMIBA ENGUNDABAMLONYENI1.  Ukukhutshwa kweyeza lokugonya leSifo seNtsholongwane ye-Corona (i-COVID-19)1.1.  Inkqubo yesizwe yokugonya yoMzantsi Afrika iqokelele ngokupheleleyo isantya kwaye icandelo lezempilo (likarhulumente kunye nelabucala) ligonya isigidi esinye sabantu ubuncinane ngeentsuku ezintathu.  Ukuza kufikelela ngoku, bangaphezulu kwezigidi ezisibhozo abantu baseMzantsi Afrika abagonyiweyo. Kwisantya esikhoyo, uMongameli kufuneka kungekudala abhengeze umhla ohlaziyiweyo ekujoliswe kuwo wokuba ilizwe lifikelele kuwo ekugonyweni koluntu oluninzi.1.2. Ikhabhinethi iyaqhubeka nokucela abemmi boMzantsi Afrika ukuba bagonye, njengoko kusesona sixhobo sisebenzayo kwidabi lokulwa ne-COVID-19. Abantu ngoku bangaya nakweyiphi na indawo yokugonya kunye neencwadi zabo zezazisi, nangaphandle kwedinga, ukuze babhaliswe kwaye bagonywe.1.3.  Ikhabhinethi ikwamkele ukuhanjiswa kwamayeza okugonya e-Pfizer ayi-5.6 yezigidi kule veki anikezelwe yiMelika, aza kuqinisekisa ukubakho kwamayeza okugonya aneleyo ukomeleza inkqubo yethu yokukhutshwa kweyeza lokugonya. 1.4.  Ngomhla woku-1 kweyoMsintsi 2021, abantu abaphakathi kobudala beminyaka eli-18 kunye nama-34 baza kufaneleka ukuba bagonywe.1.5.  Ikhabhinethi ikuqaphele ukwehla okubonakalayo kweemeko ezintsha zosuleleko eMzantsi Afrika emva kokuba eli lizwe liye layigqitha ngokusesikweni inkcochoyi yetyeli lesithathu. Nangona kunjalo, amaphondo amane – iNtshona Koloni (nangona isandula ukubhengezwa njengesenkcochoyini), uMntla Koloni, uMntla Ntshona kunye neFreyistata - bezikade zichaza ukwanda kwamazinga osuleleko lwemihla ngemihla. 1.6.  Ikhabhinethi iye yasiphinda isicelo sayo kubo bonke abantu baseMzantsi Afrika ukuba baqhubeke nokubambelela kwiinkqubo ezilandelwayo zothintelo lokuNxiba isigqubutheli-buso, Ukuhlamba izandla, ukugcina umgama wasekuhlaleni oyi-1.5 yeemitha kunye nokuphepha iindibano ezinkulu. 2.    Ukuvulwa kwezikolo  2.1.  Ikhabhinethi ikwamkele ukuvulwa kakuhle kwezikolo, ingakumbi ukubuyela ezifundweni kwemihla ngemihla kwabo bonke abafundi abakumabanga aphantsi.  Ikhabhinethi ibongoze zonke izikolo ukuba ziqhubeke nokusebenza ngokweenkqubo ezilandelwayo zempilo ezisekiweyo ze-COVID-19. 2.2.  Isigqibo sokubuyisela bonke abafundi bamabanga aphantsi kwizifundo zemihla ngemihla sithathwe emva kokuthathela ingqalelo yemfuno elungileyo yomntwana kwaye siza kunceda ukubuyisa ixesha lokufunda elilahlekileyo ngexesha elinzima lesizwe lokuma ngxi kweentshukumo.3.  Isivumelwano semivuzo yaBasebenzi bakaRhulumente3.1.  Ikhabhinethi ibulele abasebenzi bakarhulumente kunye nabo babandakanyeka kwiingxoxo zemivuzo ngokubeka isizwe sethu nabantu baso phambili, kulandela ukutyikitywa kwangoku kwesivumelwano esihlangeneyo sokunyuswa kwemivuzo yaBasebenzi bakaRhulumente.3.2.  Ikhabhinethi ichulumancile kukuba onke amaqela abonise ubunkokheli obuhlangeneyo nobuzimiseleyo obungagungqiyo ekufumaneni isisombululo esixhamlisa abasebenzi bakarhulumente kunye nabemmi, kwaye icela bonke abantu ukuba baqhubele phambili kwangalo moya mnye wobambiswano  nowokuthanda ilizwe labo.4.   Iinkcukacha zakutsha nje ngemeko yezokhuseleko 4.1.  Ikhabhinethi yamkele iinzame zogcino-mthetho ukubuyisela ngokukhawuleza uzinzo kumaPhondo aKwaZulu-Natal nase-Gauteng. 4.2.  Ikhabhinethi kananjalo izincomile ii-arhente zogcino-mthetho ngenkqubela-phambili eziyenzayo ekubambeni abo banoxanduva lokuphembelela ubundlobongela kwaye sithanda ukuqinisekisa abemmi boMzantsi Afrika ukuba asizukushiya ngasemva nabani na ekubambeni abo babangele izidubedube ezenzeke kulamaPhondo mabini.4.3.  Ukuza kufikelela ngoku, bayisithandathu abarhanelwa abasele bebanjiwe kwaye bavelile kwiinkundla zamatyala ezahlukeneyo ngokuphembelela izidubedube zasesidlangalaleni kwaye ii-arhente zogcino-mthetho kunye neGunya lezoTshutshiso leSizwe zixakekile ngokuqinisekisa ngotshutshiso oluyimpumelelo. 4.4.  Ikhabhinethi iqwalasele ukuba inani labantu abaswelekileyo ngenxa yobundlobongela lihlaziyiwe layakufikelela kuma-354, ngamanani abantu abaswelekileyo abhengeziweyo adityaniswa nezidubedube zase-Gauteng ezingatshintshanga elikuma-79 kunye nama-275 e-KZN ukusukela izolo, umhla we-4 kweyeThupha 2021.4.5.  Kumanani abantu abaswelekileyo abhengeziweyo e-KZN, kwiSixeko  esimbaxa saseThekwini enza elona nani liphezulu elikwi-122. Kubantu abaswelekileyo ababhengezwe eThekwini, abangama-36 babhengezwe e-Phoenix (ukubulawa kwabantu abangama-29 namaphando ayisixhenxe, kwaye ukuza kufikelela ngoku, abarhanelwa abangama-22 babanjiwe ngenxa yokubulala e-Phoenix kwaye bavele enkundleni yamatyala). 4.6.  Ikhabhinethi ibongoza uluntu lwase-KZN ukuba lusebenze kunye kwaye luxhase iinzame zikarhulumente zokulungisa iinkxalabo kunye neemvakalelo zobuhlanga ezigrogrisa ukujongela phantsi iimfundiso zookhokho bethu boMzantsi Afrika olinganayo wentando yesininzi, ongenabuhlanga abanikezela ngenkululeko yabo nangobomi babo. 5.    Ukwakha ngokutsha uqoqosho5.1.  Ikhabhinethi yamkele izigidigidi ezingama-36 eeRanti zenkxaso yoncedo loqoqosho ezivela kurhulumente njengonikezelo lwesibini lwesindululo samangenelelo okubuyisela ilizwe kwisimo sangaphambili ngenxa yefuthe lobhubhane we-COVID-19 nelenziwe mandundu zizidubedube nakukonakaliswa kweempahla zamashishini okwenzeke KwaZulu-Natal, e-Gauteng nakwezinye iindawo zaseMpumalanga (nangona bezincinane kakhulu). 5.2.  Ubuninzi bolu ncedo luNcedo lweNtlalo lweSibonelelo soNxunguphalo olungama-R350 okunciphisa ubuhlwempu kunye nendlala kwabona bantu bahlelelekileyo eluntwini kunye nezindululo zokuxhasa abasebenzi kunye namashishini. Urhulumente usaqhubekeka nokufuna isindululo senkxaso eyongezelelweyo ukuqinisekisa ukuvuseleleka koqoqosho ngokukhawuleza ngokuhambelana nesiCwangciso sokuVuselela noKwakha ngokutsha uQoqosho.5.3.   Umsebenzi wokwakha ngokutsha uqoqosho ngowabantu bonke boMzantsi Afrika. Ikhabhinethi icele bonke abemmi kunye necandelo labucala ukuba bazibandakanye neenzame zethu zesizwe zokwakha ngokutsha ngokuhlangeneyo, ngokungcono nangokukhawulezileyo ukwenzela uMzantsi Afrika onempumelelo, olinganayo kunye nongcono. 6.  Amandla ombane 6.1.  Ikhabhinethi ikwamkele ukugqitywa kweSitishi Sombane seMedupi esinazo zonke iiyunithi ezintandathu zokuvelisa umbane ngokupheleleyo kwiziko lamandla ombane lesizwe.  Oku kuyakuthatha ixesha elide ukunciphisa uxinzelelo kwiziko lamandla ombane lesizwe kwaye urhulumente uhlala egxile ekuqinisekiseni ukufumaneka kwamandla ombane. 6.2.   Ikhabhinethi inqwenela ukuvuyisana noNks Zandi Shange, uMlawuli weProjekthi yeSitishi Sombane seMedupi ngokuzisa eli ziko likhulu lamandla ombane ukuba lisebenze ngokupheleleyo. Njengokuba kubhaliwe kwimbali yobunjineli bokwakha, abasetyhini belizwe lethu baza kumelwa ngokupheleleyo njengoko uNks Shange engowasetyhini wokuqala wase-Afrika ukufezekisa le projekthi inkulu kangaka.6.3.   Urhulumente ubongoze abaphathi kunye nabasebenzi base-ESKOM ukuba basebenze kude kubesekugqibeleni kwaye bagqibezele izitishi zombane ezingekagqitywa kuquka nezivuselelekayo.7.    Iwonga lokuba nguMakhi-mkhanyo wakwa-Sirayeli kwiKhomishini yeManyano yase-Afrika (i-AUC) 7.1.  Ikhabhinethi iyasichasa ngamandla isigqibo esingenabulungisa nesesomntu omnye esenziwe nguSihlalo we-AUC sokunika uSirayeli iwonga lokuba ngumakhi-mkhanyo kwi-AU. I-AU ngummeli osemthethweni wawo wonke amazwe angamalungu e-Afrika ekufuneka kuboniswene nawo ngezigqibo ezinjalo. 7.2.  I-AU iquka iminqweno yabo bonke abantu base-Afrika kwaye ithwele uphawu lokuzithemba kubunkokheli bayo babantu base-Afrika. Ngoko ke, kufanele ukuba izame ukuthatha izigqibo ezingangqubaniyo nemigaqo yoMqulu we-AU.7.3.  Ukuqhubeka kokuhlala koSirayeli ePalestina kuhlala kungenabulungisa kwaye kulihlazo ngokupheleleyo, kwaye kuhlutha amalungelo oluntu lwasePalestina. Esi sigqibo somntu omnye silandela ukuhlaselwa ngokungenabulungisa kwakutsha nje kwamaPalestina amsulwa ngamaSirayeli eMpuma Jerusalemu nase-Gaza.7.4.  Ikhabhinethi icela i-AU ukuba iphinde iqwalasele isigqibo sayo sokunika uSirayeli iwonga lokuba ngumakhi-mkhanyo kwi-AU. Ihlala izinikele ngokungathandabuzekiyo kwiinzame ezijolise ekuvuseleleni inkqubo yezopolitiko ezakukhokelela ekumisweni kwelizwe lasePalestina elinokubakhona, elihlalisana ngemvisiswano kunye noSirayeli. B.     IZIGQIBO ZEKHABHINETHI 1.    Isikhumbuzo seNyanga yaBasetyhini 1.1.  Ikhabhinethi iwuvumile umxholo kunye nemisebenzi yesikhumbuzo seNyanga yaBasetyhini yalo nyaka, onika imbeko kwabasetyhini abangaphezulu kwama-20 000 abamatsha besiya kwiZakhiwo zoMdibaniso ezisePitoli ngomhla we-9 kweyeThupha 1956 beqhankqalazela ukwandiswa kweMithetho yamaPasi kwabasetyhini. 1.2.  Imisitho yalo nyaka iza kubhiyozelwa phantsi komxholo othi:  “Unyaka ka-Charlotte Maxeke: Ukufezekisa Amalungelo Abasetyhini”.  Umxholo uhambelana nombhiyozo wonyaka wonke wesikhumbuzo seminyaka eli-150 seqhawe loMzabalazo u-Charlotte Mannya Maxeke. 1.3.  Izenzo zesibindi zaba bantu basetyhini ziyasikhuthaza ukuba sakhe ngokutsha isizwe sethu ukuze somelele emva kobundlobongela basesidlangalaleni kutshanje KwaZulu-Natal nase-Gauteng, nakwimpembelelo yezentlalo nezoqoqosho kunye neyezempilo ye-COVID-19. Ezi ziganeko zisibonisile ukuba xa sibambisene njengesizwe esithanda uxolo nesithobela umthetho, singawoyisa nawuphi na umceli-mngeni osichaphazelayo.1.4.  Ngelixa ilizwe lethu lenze imigudu emikhulu yamalungelo abasetyhini, kuninzi ekufuneka kwenziwe ukuzinzisa ukulingana ngokwesini kunye nokulwa imbandezelo yobundlobongela obusekelwe kwisini kunye nokuxhatshazwa kwabasetyhini kuluntu lwethu. 1.5.  Ikhabhinethi icela onke amacandelo oluntu ukuba enze imigaqo-nkqubo yethu yokulingana ngokwesini ibe yinto eyenzeka ngokwenyani kwaye bathathe amanyathelo okulwa ubundlobongela obujoliswe kwabasetyhini ngokuthi baxele abenzi bobubi kwisikhululo samapolisa esikufutshane.2.    Ingxelo yoPhando lweKomiti yabaPhathiswa abohlukeneyo (i-IMC) ngeNkqubo yeSizwe yoNcedo lwezeMali yaBafundi (i-NSFAS)2.1.  Ikhabhinethi ikuvumile ukukhutshwa kwengxelo yoPhando lwe-IMC kwi-NSFAS.  Le komiti yamiselwa ngoCanzibe ngowama-2020 ukuba ijonge iinkqubo zeshishini, iinkqubo kunye namandla e-NSFAS ekufezekiseni igunya layo. 2.2.  Uphando lujolise konobangela beengxaki ezifunyenwe yi-NSFAS kunye nokuphunyezwa kwenkqubo entsha yebhasari ukususela ngowama-2018. Olu phando lunikezele ngeengcebiso ezixabisekileyo zokuphucula ukusebenza kwe-NSFAS.  2.3.  Ikhabhinethi iyivuyele into yokuba ezinye zezi ngcebiso sele ziphunyeziwe.  Ingxelo ingafunyanwa kwiwebhusayithi yeSebe leMfundo ePhakamileyo kunye noQeqesho ku: www.dhet.gov.za.3.  IsiCwangciso seZiseko zophuhliso zeSizwe (i-NIP) sowama-20503.1.  Ikhabhinethi ikuvumile ukupapashwa kwe-NIP yama-2050 ukuze uluntu luhlomle.  Esi sicwangciso siqhuba iphulo lotyalo-mali kwiziseko zophuhliso lwelizwe, esikwahlanganisa uqoqosho lwase-Afrika ngokusebenzisa ezinye zeeprojekthi zalo zengingqi.3.2.  Ukongeza ekuqhubeni ukukhula koqoqosho, siza kujongana neengxaki zexesha lobandlululo zokuhlaliswa koluntu ngendlela engenabulungisa.  Esi sicwangciso sisekwe ekuthatheni inxaxheba kukarhulumente, amashishini, amaziko aseburhulumenteni kunye noluntu. 3.3.  Amacandelo aso aphambili aquka amandla ombane, uthutho lweempahla, amanzi kunye nonxibelelwano lwedijithali. I-NIP 2050 izakufakwa kwigazethi kungekudala ukuze kudliwane indlebe noluntu. 4.  Ukuhlanganiswa kwe-Arhente yoNcedo lwezeMali lwamaShishini amaNcinane (i-SEFA) kunye ne-Arhente yoPhuhliso lweeBhanki zeNtsebenziswano (i-CBDA) kwi-Arhente yoPhuhliso lwamaShishini amaNcinane (i-SEDA) 4.1.  Ikhabhinethi ikuvumile ukufakwa kwe-SEFA kunye ne-CBDA kwi-SEDA. Ukudityaniswa kwala maziko kuza kubangela inkxaso karhulumente ohlanganiswe kumashishini amancinane, kwamancinane kakhulu, kunye naphakathi kunye nomanyano lwamashishini ukususela ngomhla woku-1 kuTshazimpunzi 2022. 4.2.   I-arhente enye esisindululo iza kubonelela ngazo zombini inkxaso yezemali kunye nengeyiyo eyezemali kula mashishini.  Ngokudibanisa yonke imithombo ndawonye, i-arhente iza kuba nefuthe nangakumbi kwaye ifikeleleke kuzo zonke izithili nakwizixeko ezimbaxa. 4.3.   Ukudityaniswa okuvunyiweyo kuzakukhokelela kuqukaniso ngokutsha kwe-SEDA (okuyakuthi kuthiywe igama ekuhambeni kwexesha) ngokwemiqathango yoMthetho woLawulo lweMali kaRhulumente, ka-1999 (Umthetho woku-1 ka-1999) ukusuka kwiSicwangciso 3A ukuya kutsho kwiziko leSicwangciso sesi-2.4.4.  Ikhabhinethi ikuvumile ukongezwa kwexesha lokusebenza kweBhodi ye-SEFA ukuya kutsho kumhla wama-31 kweyoKwindla 2022 ukuze kubenakho ukulungelelwaniswa koqaliso lolungiselelo lotshintsho. 5.    Iindlela zokuziphatha kunye neMigangatho yokusebenza ngokukhuselekileyo kwezokhenketho ngexesha le-COVID-19 kunye nabanye oobhubhane  5.1.  Ikhabhinethi izivumile Iindlela zokuziphatha kunye neMigangatho yokusebenza ngokukhuselekileyo kweCandelo lezoKhenketho ngokwemeko ye-COVID-19 kunye nabanye oobhubhane abanxulumene noko. 5.2.  Iindlela zokuziphatha kunye neMigangatho zibonelela ngamanyathelo amancinane axhaphakileyo ezempilo kunye nokhuseleko eziza kuqinisekisa ngokulingana kwicandelo lezokhenketho lilonke. Ziza kubandakanya iinkonzo ezinje ngendawo yokuhlala, ukutya, abasebenzi bezokhenketho, iindawo okungcakaza (iikhasino), imitshato kunye neminye imisebenzi enxulumene noko. 5.3.  Ngoku sikwizinga elinye kunye neemarike zehlabathi kwaye kuzakwenza ukuba icandelo libenakho ukuvuleka ngokupheleleyo ukufika kwabakhenkethi behlabathi.6.  Inkomfa yeSizwe yokuFuduka kunye nokuHlala kwabantu eziDolophini eMzantsi Afrika6.1.  Ikhabhinethi ixhase Inkomfa yeSizwe yokuFuduka kunye nokuHlala kwabantu eziDolophini eMzantsi Afrika ebibanjwe ngokubonana kwikhompyutha ngomhla wama-26 ukuya kutsho kowama-30 kweyeKhala 2021. Ukufuduka kunye nokuhlala kwabantu ezidolophini kube yinxalenye yezinto eziphambili zeMigaqo-nkqubo emine yoMzantsi Afrika ukusukela ngowama-2015.6.2.  Inkomfa ithathe ulwazi olufumanekayo kunye neenkcukacha malunga neentsingiselo zokufuduka kunye nokuhlala kwabantu ezidolophini elizweni. Iinkcukacha ezinjalo zisebenza njengesiseko sobungqina bomgaqo-nkqubo kunye nophuhliso lwenkqubo, kuquka ukucwangciswa kuwo omathathu amanqanaba karhulumente.6.3.   Le nkomfa ibiququzelelwe ngentsebenziswano kunye namasebe karhulumente afanelekileyo, abaphandi basekuhlaleni kunye noluntu. Le nkomfa ifikelele kuvutho ndaba ekumiseleni iQonga leeNkcukacha noPhando lokuFuduka kunye nokuHlala kwabantu eziDolophini ukuze lisebenze njengomthombo wolwazi wokuxhasa umsebenzi wokufuduka kunye nokuhlala kwabantu ezidolophini.  7.    Unyulo loMzantsi Afrika njengoMbutho wezoPhapho weHlabathi (i-ICAO) oliZiko leMozulu yoMmandla waseMajukujukwini elichongiweyo7.1.  Ikhabhinethi ivumile yaza yamkela ukunyulwa koMzantsi Afrika njengeZiko leMozulu loMmandla waseMajukujukwini le-ICAO.  Oku kubhengezwe emva kokuba uMzantsi Afrika ufumene iziphumo zophicotho-zincwadi ezigqwesileyo kwi-ICAO. 7.2.  UMzantsi Afrika, ngokusebenzisa i-Arhente yeSizwe yaseMajukujukwini yaseMzantsi Afrika, uchongiwe ukuba ubonelele ngeenkcukacha zemozulu yasemajukujukwini ngoku engumgangatho owamkelwe yi-ICAO yazo zonke iimfuno zophapho. 7.3.  UMzantsi Afrika unikwe iminyaka emithathu ukuba uphucule amandla wawo aqingqekileyo angoku ukuze uhlangabezane neemfuno ze-ICAO. Iimfuno zifuna imisebenzi yeeyure ezingama-24/iintsuku ezisixhenxe kunye neqela elisekiweyo labaqikeleli abaqeqeshiweyo kunye nabaphandi basemajukujukwini abaziingcali.  Ikwanikwe imvume yokusebenzisana neNtlangano yamaqumrhu Onke aseYurophu yeNkonzo yokuSebenzisa iMozulu yoPhapho lwaseMajukujukwini i-Pan-European Consortium for Aviation Space Weather User Service.7.4.  Eli wonga linika uMzantsi Afrika ithuba lokukhulisa icandelo lalo lezobunzululwazi nelobugcisa bezenjineli kunye nelokuqalisa izinto ezintsha, kwaye libeka ilizwe emephini njengomdlali wehlabathi kwinzululwazi yasemajukujukwini.8.  IsiVumelwano seNtsebenziswano seMimandla yase-Afrika soPhando, uPhuhliso kunye noQeqesho olunxulumene neNzululwazi kunye noBugcisa beNyukliya (i-AFRA)8.1.  Ikhabhinethi ikuvumile ukungeniswa ePalamente kwesivumelwano esihlaziyiweyo (i-AFRA) kangangeminye iminyaka emihlanu.  I-AFRA sisivumelwano sangaphakathi soorhulumente esisekwe ngamazwe angamalungu e-Afrika ukuqinisa ngakumbi kunye nokwandisa igalelo lezenzululwazi kunye nobugcisa benyukliya kuphuhliso lwezentlalo noqoqosho kwilizwekazi lase-Afrika.8.2.  UMzantsi Afrika ubelilungu elisebenzayo le-AFRA kwaye uyasebenzisana namanye amazwe angamalungu ukukhuthaza iinjongo zesivumelwano kwilizwekazi lase-Afrika. 9.  UMgaqo-nkqubo weSizwe wezokuLoba ngokuBanjwa kweNdalo kuManzi acocekileyo (kwiindawo eziphakathi nelizwe)   9.1.  Ikhabhinethi iwuvumile umgaqo-nkqubo weSizwe weSizwe wezokuLoba ngokuBanjwa kweNdalo kuManzi acocekileyo (kwiindawo eziphakathi nelizwe)  ukuze uphunyezwe.  Umgaqo-nkqubo ubonelela ngolawulo olusebenzayo kwicandelo lokuloba kwiindawo eziphakathi nelizwe. Ikwacwangcisa ngokusesikweni imisebenzi engamiselwanga yangoku kunye nengaziwayo yamashishini abalobi abakhasayo. 9.2.  Umgaqo-nkqubo, phakathi kwezinye izinto, ubonelela ngokumiselwa kwamaziko olawulo lwamashishini abalobi bophuhliso; inkxaso yokukhulisa imixokelelwano yamashishini abalobi abakwiindawo eziphakathi kwelizwe; ulawulo lokuloba okugcinakalayo kwindawo ephakathi kwelizwe kunye nokulungisa imiba yobulungisa kunye nenguqu yecandelo.10.  Ikhalenda ekhutshwa kwangaphambili esisindululo sokupapashwa kweenkcukacha-manani zolwaphulo-mthetho zonyaka-mali wama-2021/22 10.1. Ikhabhinethi iyivumile ikhalenda ekhutshwa kwangaphambili esisindululo sokupapashwa kweenkcukacha-manani zolwaphulo-mthetho zonyaka-mali wama-2021/22. Isindululo esiseleyo seenkcukacha-manani zolwaphulo-mthetho zekhalenda ekhutshwa kwangaphambili yeyeThupha wama-2021 yekota yokuqala kunye neyeNkanga wama-2021 yekota yesibini. Iinkcukacha-manani zolwaphulo-mthetho zekota yesithathu nezekota yesine ziza kukhutshwa kweyoMdumba nangoCanzibe wama-2022 ngokwahlukeneyo. C.  IMITHETHO-SIHLOMELO 1.  UMthetho-sihlomelo Oyilwayo waBantu abaDala wama-20211.1.  Ikhabhinethi ikuvumile ukungeniswa koMthetho-sihlomelo Oyilwayo waBantu abaDala wama-2021 ukuba uthiwe thaca ePalamente.  Lo Mthetho ulungisa uMthetho waBantu aBadala wangoku, wama-2006 (uMthetho we-13 wama-2006). 1.2.  Ezi zilungiso zifuna ukomeleza amanyathelo akhusela abantu abadala.  Uphucula iinkonzo ezinikezelwa kubantu abadala ezinje ngenkxaso yezentlalo, eyezempilo, eyezoluntu kunye neyonakekelo olujolise kubahlali.  1.3.  UMthetho-sihlomelo ophakanyiswayo wazisa ngokubekwa kweliso nangovavanyo lweenkonzo ezinikezelwa kubantu abadala.  Ukwabonelela ngokususwa kwabantu abadala abakhubazekileyo kwindawo enohlaselo okanye engenampilo ngaphandle kokufumana uMyalelo weNkundla.2.  Uyilo loMthetho-sihlomelo Oyilwayo weMibutho Engenzi Nzuzo (ii-NPO) wama-2021 2.1.  Ikhabhinethi ikuvumile ukupapashwa koMthetho-sihlomelo Oyilwayo we-NPO ukuze uluntu luhlomle.  Lo Mthetho-sihlomelo ulungisa uMthetho we-NPO wangoku, ka-1997 (uMthetho wama-71 ka-1997). Umthetho wawenzelwe ukuvelisa imeko evumela ii-NPO ukuba zisungulwe kwaye zisebenze ngokugqibeleleyo. Izithuba zexesha elongezelelweyo ziye zaziwa, ingakumbi kwii-NPO ezincinane nakwimibutho yoluntu. 2.2.  Olu yilo luphakanyisiweyo lulungisa imiceli-mngeni ejongene nee-NPO ezincinane; lujongana nokuphatha gadalala kwee-NPO kwaye lwenza lula iinkqubo zokufikeleleka. Lwenza isindululo sokusekwa koMgcini-zincwadi zobhaliso lwe-NPO ukomeleza unikezelo lweenkonzo, ukubeka esweni kunye nokukhuthaza kokwenziwa kwezinto elubala kunye noxanduva lwee-NPO.D.    UMSITHO OZAKULANDELA1.  Usuku lwaBasetyhini   1.1.  UMongameli Cyril Ramaphosa uza kwenza intetho yoSuku lwaBasetyhini ngoMvulo, umhla we-9 kweyeThupha 2021, njengenxalenye yokubhiyozela ilizwe lethu leNyanga yaBasetyhini phantsi komxholo othi:  “Unyaka ka-Charlotte Maxeke: Ukufezekisa Amalungelo Abasetyhini”. E.    IMIYALEZO1.  Uvuyiswano Ikhabhinethi ivakalisa ukuvuyisana kunye neminqweno emihle ku: Tatjana Schoenmaker, ngokufumana imbasa yegolide yokuqala ye-Olimpiki yoMzantsi Afrika e-Tokyo, e-Japan emva kokhuphiswano lokugqibela lomgama oyi-200m lwe-breaststroke kwabasetyhini ngexesha lerekhodi yehlabathi. Ngaphambili uye waphumelela imbasa yesilivere kumgama oyi-100m we- breaststroke.Bianca Buitendag, ngokuphumelela isilivere kukhuphiswano lokugqibela lokutyibiliza ngamaza.  Ezi mpumelelo zibalaseleyo kwii-Olimpiki zase-Tokyo zize nenani leembasa ezintathu kwisizwe sethu. 2.    Amazwi ovelwano Ikhabhinethi ivakalisa amazwi ovelwano kusapho nakubahlobo baka: Mnu Shona Ferguson (47), umvelisi kamabonakude (i-TV) kunye nemidlalo bhanyabhanya kunye nomdlali weqonga obenegalelo elikhulu kuphuhliso loshishino lwemidlalo bhanyabhanya yeli lizwe. Mnu Clive Scott (84), igqala likamabonakude kunye nomdlali weqonga odumileyo owababala komabonakude bethu kangange minyaka emininzi.   Mnu Pandelani Jonathan Mudziwa  Makhado (99),  igqala kwezopolitiko nelalingomnye weenkokheli zephulo lokuchasa amapasi ngo-1960, nowathi kananjalo wanikezela ngobomi bakhe kwidabi lentando yesininzi kunye nenkululeko.Mama Thalitha Monica Lebea-Mampuru (87), owayelwela ngokungadinwa inkululeko yeli lizwe kunye noMzantsi Afrika ongacaluli ngokobuhlanga, ongakhethi sini kunye nokhululekileyo.  WayenguMphathikazi wabongikazi wokuqala we-Solomon Mahlangu Freedom College (i-SOMAFCO).Mnu Geoff Makhubo (53), USodolophu weSixeko saseRhawutini; inkokeli engazicingeliyo nekhutheleyo ethe yakhuthaza ukuhanjiswa kweenkonzo.  WayenguSihlalo weNgingqi we-African National Congress.Mnu Luthendo Benedict Sigogo (49), iJaji Ebambeleyo yeNkundla ePhakamileyo yaseMpumalanga kunye noMkomishinala weKhomishini yeNkonzo yezeeJaji, onezifundo ezintle kakhulu kwezomthetho, kwaye ebeyintshatsheli ezimiseleyo kwiinguqu.  WayIekwangu mongameli woMbutho wamaGqwetha aMnyama i-Black Lawyers Association.Iintsapho kunye nezalamane zamalungu ePalamente asandula ukusweleka F.    UKUQESHWAZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1.    Igqwetha uNomalanga Petronella Sithole njengeGosa eliyiNtloko laBaphathi boLawulo lwaMandla ombane weSizwe soMzantsi Afrika.2.    Nks Danile Nyakale njengommeli weQumrhu loPhuhliso lwezoShishino kwiBhodi yabaRhwebi beDayimani bakaRhulumente. 3.    IBhodi yaBalawuli beBhodi yeMicimbi yezoMhlaba: (i)    Nks Lusanda Nomasongo Netshitenzhe (uSihlalo);(ii)    Mnu Masopha Moshoeshoe; (iii)    Igqwetha u-Anthonie Viviers; (iv)    Gqr James Fraser Bourhill; kunye no(v)    Nks Precious Hlengiwe Makoe.4.    IBhodi eyongezelelweyo yaBalawuli beDayimani yaseMzantsi Afrika kunye nabaLawuli beZinyithi Ezixabisekileyo: (i)    Mnu Virendra Gangaram Magan; kunye no(ii)    Nks Ndivhuho Munyai. Imibuzo:Nks Phumla Williams – Isithethi seKhabhinethiSelifoni: 083 501 0139"
"INgxelo engeNtlanganiso yeKhabhinethi ebibanjwe kwi-Intanethi ngoLwesithathu, umhla we-18 kweyeThupha 2021 ",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/xh/speeches/statement-virtual-cabinet-meeting-wednesday-18-august-2021-19-aug-2021-0000,"A.  IMIBA ENGUNDABAMLONYENI 1.  IsiBonelelo sokweHlisa uXinzelelo lweNtlalo (i-SRD) olubangelwa siSifo seNtsholongwane ye-Corona (i-COVID-19) 1.1.  IKhabhinethi iyabuqonda ubunzima obubangelwe ngubhubhane we-COVID-19 kunye nobundlobongela basesidlangalaleni obusandula ukuba khona kwezinye iindawo zaKwaZulu-Natal naseRhawutini. Ngenxa yoku, ikhumbuze abemi boMzantsi Afrika ukuba izicelo zesiBonelelo se-COVID-19 SRD ukuxhasa abantu abangenangeniso ziye zavula ngoLwesihlanu, umhla we-6 kweyeThupha 2021. 1.2.  I-Arhente yoKhuseleko lweNtlalo yoMzantsi Afrika ivule amajelo amatsha ekungafakwa kuwo izicelo kwi-govchat.app naku-Facebook Messenger, ukongeza kwiwebhusayithi https://srd.sassa.gov.za okanye u-WhatsApp ku-082 046 8553.1.3.  Abantu abaneminyaka ephakathi kwe-18 nama-60 abangenalo naluphi na uhlobo lwenkxaso yezezimali kumelwe ukuba bafake isicelo. Isibonelelo se-R350 ngenyanga ngumnatha wokhuseleko obalulekileyo kwiintsapho ezingathi kungenjalo zidandathekiswe sisibetho sentlupheko nentswela-ngqesho.2.  Amandla ombane2.1.  IKhabhinethi ikwamkele ukushicilelwa kwiphepha-ndaba likarhulumente kule veki kwemigaqo eyonyusa umlinganiselo wokuveliswa okuzinzileyo ukusuka kwi-megawatt (MW) eyiyo ngoku ukuya kwii-MW ezili-100. KweyeSilimela 2021, uMongameli Cyril Ramaphosa ubhengeze ukuhlonyelwa kweShedyuli yesi-2 yoMthetho woLawulo loMbane, ka-2006 (uMthetho we-4 ka-2006) ukonyusa umlinganiselo wokunika amaphepha-mvume oMlawuli waMandla oMbane weSizwe weeprojekthi zokuveliswa okuzinzileyo ukuvumela ukuveliswa kombane bucala okongezelelekileyo.2.2.  Iinkampani ezikumacandelo asebenzisa umbane kakhulu ngoku ziza kukwazi ukuzivelisela umbane ngokwazo ngaphandle kwemfuneko yephepha-mvume. Ubungakanani bokuvelisa obutsha buza konyusa ukhuseleko lwamandla ombane ngokucutha ukuxhomekeka kwisiseko samandla nokuvula utyalo-mali olukhulu kwicandelo labucala.3.  IPhakheji yeNkxaso yokuVuselelwa koQoqosho3.1.  IKhabhinethi ihlabe ikhwelo kuwo onke amashishini aselungelweni achatshazelwe kukungazinzi koluntu okusandula ukubakho KwaZulu-Natal naseRhawutini ukuba bafake isicelo senkxaso yemali-mboleko yamashishini engazi kuba nenzala, phantsi kwePhakheji yeNkxaso yokuVuselelwa koQoqosho eyi-R3.75 yezigidi zezigidi (yeebhiliyoni) enikwa ngurhulumente.3.2.  ISebe lezoRhwebo, uShishini noKhuphiswano (i-DTIC) namaziko ayo ezezimali zophuhliso – iNdibaniselwano yoPhuhliso lweMizi-mveliso kunye neNgxowa-mali yokuXhotyiswa kweSizwe, zenze iphakheji yokuxhasa ngemali ukuxhasa iingenelelo ezininzi ezahlukenekyo zokuvuselela amashishini. Oku kuquka ukwakha kwakhona amaseko, izixhobo, izixhobo zezakhiwo, isitokhwe kunye nemali yokuqhuba ishishini. Le nkxaso-mali iza kunceda ukwehlisa imiceli-mingeni yentlalo noqoqoqsho ejongene namashishini achatshazelwe kukungazinzi.3.3.  IKhabhinethi iphinde yamkela yaza yavuma isibhengezo esenziwe yi-JP Morgan sokunika inkxaso yezezimali kunye nengeyiyo eyezezimali eyi-R340 yezigidi isebenzisa iNkqubo yoTyalo-mali yobuLungisa noLingano ye-Abadali (i-EEIP) le nkqubo iquka i-Abadali Fund (iNgxowa-mali ye-Abadali) – iNgxowa-mali yokuKhulisa amaShishini aMnyana kunye neSibonelelo se-Abadali (R40 yezigidi). 3.4.  La manyathelo aza kuxhasa ukukhula koqoqosho olubandakanyayo kunye nokwakhiwa kwemisebenzi kumashishini amancinci naphakathi, ingakumbi kumacandelo okuvelisa nawoqoqosho olunakekela okusingqongileyo.4.  Ukutshintshwa kwegama4.1.  IKhabhinethi ikwamkele ukuthiywa kwe-Brandfort eseFreystata igama elitsha eliyi-Winnie Mandela, kunikwa imbeko kwigqala lomzabalazo nenkulukelo elaye lagxothelwa kule dolophu ngexesha lenkcochoyi yocalucalulo.5.  Isikhumbuzo seMarikana5.1.  IKhabhinethi izibandakanye nelizwe lonke ekukhumbuleni intlekele eyenzeka eMarikana kuMntla Ntshona ngeyeThupha ku-2012, kwaye ivuma intlungu yabasebenzi, iintsapho zabo nesizwe siphela. Sililizwe sisemi kwelokuba intlekele efana nale kufuneka ingaze iphinde yehle.5.2.  INkonzo yamaPolisa yoMzantsi Afrika (i-SAPS) sele yenze inkqubela-phambili enkulu ukumisela izindululo zeKomishoni yoPhando ka-Farlam. Ezinye zazo ziza kumiselwa ngokupheleleyo xa sele kwenziwe izihlomelo kwimithetho ye-SAPS ePalamente.5.3.  Umsebenzi wokuphucula ubomi bezimbi-mgodi uyaqhubeka. Ukwakhiwa kweendawo zokuhlalisa abantu namaseko okuvuselela kula ndawo kuyaqhubeka, ngentsebenziswano necandelo labucala.5.4.  IKhabhinethi ikwavuyiswa yinkqubela-phambili enkulu eyenziweyo malunga nembuyekezo yamaxhoba ale ntlekele kunye nezizalwane zawo. I-Ofisi yeGqwetha-Jikelele sele iwaphumezile amabango amaninzi, intlawulo yokugqibela yenziwe ngeyeSilimela ku-2021. Amabango asasileleyo alinde ukuba kungeniswe amaxwebhu afunekayo.5.5.  IKhabhinethi ikhuthaza amaqela ezomthetho amaxhoba ukuba asebenze ngokukhawuleza ukugqiba amabango ashiyekileyo. I-Ofisi yeGqwetha loMbuso sisiseko esikumbindi esiphumeza la mabango.6.  INgqungquthela yoPhuhliso loLuntu loMzantsi we-Afrika (i-SADC)6.1  UMongameli Ramaphosa ukhokele ukuthabatha inxaxheba koMzantsi Afrika kwiNgqungquthela yeSiqhelo yama-41 yeeNtloko zaMazwe noRhulumente ebibanjwe ngomhla we-17 ne-18 kweyeThupha 2021 eLilongwe, eMalawi phantsi komxholo othi: “UKomeleza aMandla okuVelisa ngeXesha loBhubhane we-COVID-19 ukudala iNguqu yoQoqoqsho namaShishini eBandakanyayo neZinzileyo”.6.2  Le ngqungquthela iye yajonga inkqubela-phambili eyenziweyo yokuphakamisa nokwenza nzulu ukudityaniswa kwengingqi ngokuhambelana nesiCwangciso soPhuhliso lweQhinga eliKhombisayo seNgingqi ye-SADC sika-2020-2030.6.3  IKhabhinethi iqinisekise ukuzibophelela koMzantsi Afrika ekudityanisweni nasekwenzeni ingingqi isebenze ngoshishino, ingakumbi ukunceda ukuvuselelwa kwe-SADC emva kobhubhane we-COVID-19. Isebenzisana, ingingqi ye-Afrika iza kuphuma yomelele nangakumbi ngethuba sishukumisa amacandelo ethu oshishino ukuba akhe uqoqosho kwakhona.B.  ISIGQIBO SEKHABHINETHI1.   Bhunga leSizwe eliYalela ngeNtsholongwane ye-Corona (i-NCCC)1.1.  IKhabhinethi ifumene ingxelo kwi-NCCC echaza ukuba sele kusetyenziswe ngaphaya kwezigidi ezilithoba zamachiza okugonya eMzantsi Afrika ukuza kuthi ga ngoku, apho abantu abangaphaya kwezigidi ezisixhenxe bengekagonywa ngokupheleleyo abazizigidi ezine bagonywe ngokupheleleyo.1.2.  IKhabhinethi yamkele isicwangciso sokugonya ukonyusa ukusetyenziswa kwamachiza okugonya, ingakumbi kumaphondo abonakalisa ukwehla ekusetyenzisweni kwawo. Njengenxalenye yokonyusa inkqubo yokugonya, iKhabhinethi iphumeze ukugonywa kwabantu abaneminyaka ephakathi kwe-18 nama-35 ukususela ngomhla wama-20 kweyeThupha 2021.1.3.  Ubungqina bobunzululwazi buqinisekisa ukuba abantu abagonyileyo banethuba elingcono lokoyisa i-COVID-19 kunabantu abangagonyanga. Ngoko ke, kufuneka sonke sizichithe iingcingane zobuyelenqe ezilahlekisayo malunga namachiza okugonya sikhethe ubomi ngokuthi sigonye.1.4.  IKhabhinethi iphinde yaphumeza ukugcinwa kwelizwe phantsi kweNqanaba lesi-3 eliLungisiweyo lesiLumkiso soMngcipheko sokuvalwa kwesizwe, ngokucetyiswa yiKomiti yabaPhathiswa yeeNgcebiso. IKhabhinethi ikhuthaza bonke abantu abangagonyanga eMzantsi Afrika ukuba bagonye ngoba amachiza okugonya asikhusela ekuguleni okukhulu okubangelwa yi-COVID-19 kwaye asindisa ubomi.1.5.  Ukugonya kulula; vela nje undwendwele iziko lokugonya elikufutshane nawe uphethe isazisi sakho ukuze ubhaliswe ugonye. Ungafumana iziko elikufutshane nawe kumaziko okugonya angaphaya kwama-3 000 kwilizwe liphela ku: www.sacoronavirus.co.za/active-vaccination-sites.C.  UMSITHO OZAYO1.  UMboniso weHlabathi ka-20201.1.  UMzantsi Afrika uza kuthabatha inxaxheba kuMboniso weHlabathi ka-2020 ozayo. IKhabhinethi iphumeze oku kuthabatha inxaxheba kweyoMnga 2019. Lo msitho waye wamiswa ngenxa ye-COVID-19. Uza kubanjwa ngenkqu nange-Intanethi kwiziko lomboniso e-Dubai, e-United Arab Emirates ukususela ngomhla woku-1 kweyeDwarha ukuya kowama-31 kweyoKwindla 2022.1.2.  Lo msitho wamazwe ngamazwe, obanjwa qho emva kweminyaka emihlanu kumazwe ohlukeneyo, unika imakethe enkulu enomtsalane yokubonisa izinto neenkonzo zoMzantsi Afrika kubantu behlabathi. I-DTIC kule veki izayo iza kunika ingxelo ezeleyo koonondaba ukucacisa ukuthabatha inxaxheba koMzantsi Afrika kuMboniso weHlabathi ka-2020.D.  IMIYALEZO1.  UvuyiswanoIKhabhinethi igqithise amazwi ovuyiswano neminqweno emihle ku:bacimi-mlilo abali-109 kunye nabasebenzi abaselulawulweni abakhutshwe yiNkqubo yokuSebenza yeSebe lezeNdalo, amaHlathi nezokuLoba ukuncedisa kwiinzame zokulwa umlilo kwiphondo lase-Manitoba e-Canada.Nks Tatjana Schoenmaker, ngokuphumelela iimbasa zesilivele negolide ekudadeni noNks Bianca Buitendag, ngokuphumelela imbasa yesilivele kumdlalo wokutyibiliza ngeplanga emanzini, kwimiDlalo ye-Olimpiki ebise-Tokyo e-Japan. Bayibhabhisele phezulu iflegi yoMzantsi Afrika. Mnu Brad Binder, umdyarhi wesithuthuthu, ngokubhabhisela iflegi yoMzantsi Afrika phezulu ngokuphumelela i-MotoGP Austrian Grand Prix ka-2021. 2.  Amazwi ovelwanoIKhabhinethi ivakalise amazwi ovelwano kusapho nabahlobo baka:Mnu Dan Sechaba Montsitsi (67), omnye weenkokheli zoQhankqalazo lwaseSoweto ngomhla we-16 kweyeSilimela 1976, owalwela inkululeko nentando yesininzi engadinwa, nowaye wasebenza njengeLungu lePalamente.Gqr Johan van Zyl (63), uSihlalo oLawulayo wakwa-Toyota South Africa Motors, okhunjulelwa ulawulo lwakhe nempumelelo yale nkampani ne-Toyota Motor yaseYurophu.  Imibuzo: Nks Phumla Williams – USomlomo weKhabhinethi Iselula: 083 501 0139"
"INgxelo engeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla woku-1 kweyoMsintsi 2021 ",2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/xh/speeches/ingxelo-engentlanganiso-yekhabhinethi-ebibanjwe-ngonxibelelwano-lwevidiyo-ngolwesithathu,"A.    Imiba enguNdabalomnyeni1.    Ukuqaliswa kwenkqubo yokugonyela isiFo seNtsholongwane ye-Corona (i-COVID-19)1.1.    IKhabhinethi ixelelwe liSebe lezeMpilo ngomsebenzi oselwe wenziwe malunga neNkqubo yoGonya, equka inzululwazi ngezifo (icandelo lenzululwazi ngezobugqirha eliphanda ngezifo, indlela ezinwenwa ngayo kunye nezokuzithintela kwakunye neminye imiba enxulumene nempilo) kananjalo  nokubeka phantsi kweliso elibukhali. IKhabhinethi ikuqaphele ukuhla kwenani labantu abasulelekileyo, abo balaliswa ezibhedlela kunye nababulewe sesi sifo.1.2.    Noko kunjalo, iKhabhinethi ikuqaphele ukunyuka kwezinga umntu omnye asulela ngalo abanye abantu. ISebe lezeMpilo liyiqinisekisile iKhabhinethi ukuba mkhulu umsebenzi owenziwayo ngelinge lokuzama ukuqonda futhi nokuqinisekisa ukuba liyakuthintela ukunwenwa kakhulu kwesi sifo ngenxa yabantwana ezikolweni, ingakumbi eMpuma Koloni.1.3.    Ngaxeshanye, iKhabhinethi ihlaba ikhwelo kubazali, abafundi kunye namaqumrhu alawula izikolo ukuba baqinisekise ukuba ziyanxitywa izifonyo, kubetha umoya ezindlini, abantu abasondelelani futhi nezandla ziyahlanjwa. Ukulandela le miqathango ingengomachiza kubaluleke kakhulu kwidabi lokulwa ukunwenwa kwale ntsholongwane.1.4.    Ngomhla wama-31 kweyeThupha 2021, bekusele kusetyenziswe amathamo echiza lokugonyela i-COVID-19 azizi-12 568 525 kwilizwe lonke. Ukongezwa kwamaziko okugonya, nokwandiswa kweentsuku zokugonya kunye nokubonelelwa kwabantu ngezithuthi simahla ngamaphondo, kuza kubangela ukuba lenyuke kakhulu inani labantu abaza kugonywa ngokugcweleyo.1.5.    IKhabhinethi ikhuthaza abantu abangagonywanga kwilizwe lakuthi, ingakumbi abantu abadala kunye nabo basemngciphekweni omkhulu wokuhlaselwa zizifo ezinobungozi, ukuba bagonye ngokukhawuleza.1.6.    Amachiza okugonya aluncedo kakhulu kwimpilo yakho njengoko ethintela ukugula, ukulaliswa esibhedlela kunye nokufa. Masilwe le ntsholongwane ngokubambisana ngokuthi sisasaze ulwazi oluqinisekisiweyo ngamachiza okugonya olusuka kwiSebe lezeMpilo kunye noMbutho wezeMpilo weHlabathi (i-WHO).2.    UPhando lweKota lwezeMisebenzi (i-QLFS)2.1.    Iziphumo ze-QLFS zakutsha nje ezikhutshwe liziko lezeeNkcukacha-manani zoMzantsi Afrika (i-Stats SA) zekota yesibini yowama-2021 zibonisa ukuba izinga lentswela-ngqesho lenyuke ngo-1.8% lisuka ku-32.6% wekota yokuqala yowama-2021 laya kutsho ku-34.4% kwikota yesibini.2.2.    Ezi ziphumo zibi zicacisa ngokuphandle ukuba onke amacandelo asebenzisana norhulumente kufuneka aqalisa ngokukhawuleza ukuphumeza isiCwangciso sokuVuselela nokuHlaziya uQoqosho (i-ERRP) kuliwe nalo monakalo mbi uze ne-COVID-19. I-ERRP sisicwangciso esilithemba lokuqina kumalinge karhulumente okwakha ngokutsha kunye nokwenza iinguqu kuqoqosho ukuze kudaleke imisebenzi, yabantu abatsha ikakhulu.2.3.    IKhabhinethi iyancunyiswa ngamanye amacandelo afana nelezokwakha, elezorhwebo kunye nelezothutho wona adale imisebenzi emitsha kule kota sithetha ngayo. Isivumelwano sezentlalo sokwakha ngokutsha kunye nokwenza iinguqu kuqoqosho njengenxalenye yoxanduva lwethu sonke siza kuqinisekisa ukuba sibuyela kwimo yesiqhelo njengesizwe. 3.    Ubundlobongelo obusekelwe kwisini nokubulawa kwamanina (i-GBVF)3.1.    IKhabhinethi ithi tutwini, akuhlanga lungehliyo, kuzo zonke iintsapho nabahlobo bamanina abulewe ngolunya kutsha nje. La manina aquka uNks Nosicelo Mtebeni; uNks Palesa Maruping, uNks Pheliswa “Dolly” Sawutana kunye namanye amaninzi abulewe engenzanga nto angapapashwanga ngamajelo eendaba.3.2.    Ezi zenzo zihambisa umzimba zolwaphulo-mthetho zenzeke ngethuba kubhiyozelwa iNyanga yamaNina ngeyeThupha, eyinyanga yokukhumbula imisebenzi esiyenzileyo ukuqinisekisa ukuba kukho ulingwano ngokwesini kwisizwe sakuthi.3.3.    Ezi zenzo zolwaphulo-mthetho zisikhumbuzile sonke ukuba i-GBVF isesisihelegu esijamelene naso sisizwe. Oku kufuna ukuba sibe ngathi sonyusa iikawusi ukuze siqinisekise ukuba sikhusela abantu ababhinqileyo.3.4.    IKhabhinethi icela ii-arhente zogcino-mthetho ziqinisekise ukuba abenzi bobubi bafumana isohlwayo esibafaneleyo ngokomthetho.3.5.    Urhulumente ubekele bucala imali ezibhiliyoni ezingama-21 zeerandi eza kusetyenziselwa ukuphumeza isiCwangciso-qhinga seSizwe se-GBVF, esineenjongo zokuwusiphula neengcambu lo mkhuba. Maninzi amanyathelo okungenelela asele eqalisiwe licandelo lezobulungisa nogcino-mthetho. La manyathelo aquka ukwandisa inani leenkundla zengingqi ezichophela amatyala ezesondo kuphela, ukuqinisekisa ukuba imithetho yamatyala ezesondo inolwamvila kunye nokuxhobisa amapolisa ngezakhono ezifanelekileyo zokulwa kakuhle amatyala afana nala. Izakhiwo ezininzi zikarhulumente zilungisiwe zaze zenziwe iindawo zokuhlalisa amanina angamaxhoba olu lwaphulo-mthetho.3.6.    IKhabhinethi ihlaba ikhwelo kuthi sonke ukuba sibambisane kumaphulo okudala iimeko ezikhuselekileyo kwizwe lakuthi ukulungiselela amanina. Ukuze ufumane uncedo noluleko-mphefumlo ngemiba enxulumene ne-GBVF, tsalela i-GBV Command Centre ku: 0800 428 428 (0800 GBV GBV). Abantu bangacela unontlalente kweli ziko ukuba babatsalele umnxeba ngokucofa u-*120*7867# (simahla) nakweyiphi na iselula. 4.    Iphulo lokulwa urhwaphilizo4.1.    IKhabhinethi ivuyisiwe zindaba zokubanjwa kwabarhanelwa abasixhenxe abakrokreleka kwisiganeko sokugwinta kutsha nje kukaNks Babita Deokaran, obeliBambela loMlawuli oyiNtloko weCandelo lezoCwangciso-mali kwisebe lezempilo laseGauteng. UNks Deokaran ebengumsebenzi karhulumente ozinikeleyo, obesilwa urhwaphilizo kwaye ebelingqina eliphambili kuphando lweCandelo eliKhethekileyo loPhando (i-SIU) ngokuthengwa ngendlela enobuqhetseba kwezixhobo zokuzikhusela nakwezinye izenzo ezingekho mthethweni kweli sebe. 4.2.    IKhabhinethi ikubethelele ukuba abo badiza izenzo zolwaphulo-mthetho babalukeke kakhulu kumalinge okukhusela urhulumente wethu wentando yesininzi kunye nolawulo olungenachaphaza, kwaye iye yabongoza abantu ukuba baqhubeleke nokubhentsisa izenzo zorhwaphilizo nolwaphulo-mthetho futhi bazixele ngaphandle koloyiko futhi bengakhethi buso. B.    Izigqibo zeKhabhinethi1.    INgxelo yoHlolo lweQela eliJongene neeNtshukumo zeziMali 1.1.    IKhabhinethi iye yanikwa amagqabantshintshi ngeziphumo zokuhlola uMzantsi Afrika kumanyathelo wawo aChase ukuThutyeleziswa kweMali nokuLwa ukuXhasa ngeMali amaPhulo obuNqolobi.1.2.    Olu hlolo luqhutywe yi-FATF, eliqumrhu loorhumente abahlukeneyo abaphantsi kombutho wamazwe ngamazwe owasekelwa ukulwa ukuthutyeleziswa kwemali nokuxhaswa ngemali kwezenzo zobunqolobi. UMzantsi Afrika waqala ukuba lilungu le-FATF ngowama-2003.1.3.    Ingxelo egcweleyo iza kukhutshwa kwiwebhusayithi ye-FATF (www.fatf-gafi.org), futhi kuza kunikwa nengxelo egcweleyo malunga namanyathelo urhulumente aza kuwathabatha ukulungisa kwezi ndawo kuthiwa zinokuqhwalela kwiziphumo zohlolo. IKhabhinethi ikubulele ukunikwa le ngxelo. 2.    Ukuchithwa kweBhodi yeBhunga leSizwe lokuBhalisa abaKhi beziNdlu (i-NHBRC)2.1.    IKhabhinethi iyasixhasa isigqibo soMphathiswa wezokuHlaliswa koLuntu uMmamoloko Kubayi sokuchitha iBhodi ye-NHBRC ngelithuba iSebe lezokuHlaliswa koLuntu liqukumbela inkqubo yokutyumba iBhodi egcweleyo. Ixesha lale Bhodi ikhoyo ngoku liphele ngomhla wama-31 kweyeKhala 2021 laze landiswa ukususela ngomhla woku-1 kweyeThupha 202 kude konyulwe iBhodi entsha.2.2.    IKhabhinethi iyavumelana futhi naso nesigqibo sokutyumba uMnu Mphedziseni Alfred Radzilani njengoMlawuli we-NHBRC. 3.    Ukwandiswa kweXesha lesiMo seNtlekele kwiZwelonke3.1    IKhabhinethi ivumile ukuba landiswe ixesha lesiMo seNtlekele kwiZwelonke liye kutsho kumhla we-15 kweyeDwarha 2021, ngokweCandelo 27(5)(c) loMthetho woLawulo lweeNtlekele, wowama-2002 (uNombl 57 wowama-2002).C.    Umsitho Ozayo1.    INyanga yezoKhenketho1.1.    Eli lizwe liza kubhiyozela iNyanga yezoKhenketho ngeyeNkanga kunye noSuku lweHlabathi lwezoKhenketho ngoMvulo, umhla wama-27 kweyoMsintsi 2021 phantsi komxholo ithi: “uKhenketho kuHlumo oluXhanyulwa nguMntu Wonke - ukuPhuncuka kwi-COVID-19 – uKwakha Ngokutsha Ngcono”.1.2.    Le Nyanga yezoKhenketho yalo nyaka iza kukhuthaza abemi boMzantsi Afrika ukuba badlale eyabo indima ekuqinisekiseni ukuba ayilahleki imisebenzi ngokuzikhupha batyelele iindawo zalapha ekhaya nangokuxhasa uhlumo ngokutsha lokhenketho belandela isiCwangciso soHlumo lweCandelo lezoKhenketho, esinika ingcaciso ngamanyathelo okungenelela okuxhasa ukuhluma ngokutsha kweli candelo.1.3.    IKhabhinethi iye yakhuthaza abemi boMzantsi Afrika ukuba bagonye baze bazikhuphe babuke eli lizwe lakuthi lihle kodwa bakwenze oko bethobela imiqathango yezempilo, equka ukunxitywa kwezifonyo esidlangalaleni, ukuhlamba izandla rhoqo kunye nokungasondelelani.D.    Imiyalezo1.    Amazwi okuvuyisana    IKhabhinethi ithumela amazwi okuvuyisana kunye neminqweno emihle:Kwiqela loMzantsi Afrika leembaleki ezineminyaka engaphantsi kwengama-20, ngendlela eliqhube ngayo kwimiDlalo yeHlabathi yeeMbaleki ibibanjelwe eNairobi, eKenya ukususela ngomhla we-17 ukuya kowama-22 kweyeThupha 2021. Eli qela loMzantsi Afrika liphumelele iimbasa ezisithoba, eziquka irekhodi lehlabathi kumdyarho we-Under-20 4x100 metres relay.KwiQela loMzantsi Afrika ngokuqhuba kakuhle kwiMidlalo yee-Olimpikhi zabaKhubazekileyo ebibanjelwe eTokyo, i-Tokyo Paralympics. UNtando Mahlangu uphumelele imbasa yegolide kwicandelo lamadoda lomtsibo womhlaba, i-Men’s Long Jump, waze waphula irekhodi lomhlaba ngokuthi atsibe umgama ozimitha eziyi-7.17.  U-Anrune Weyers uphumelele igolide kumbaleko wooMama ozimitha ezingama-400. Umkhweli-bhayisekile okhubazekileyo u-Pieter du Preez naye uphumele igolide. U-Louzanne Coetzee (oberhuqwa ngu-Erasmus Badenhorst) uphumelele imbasa yesilivere yemiDlalo yee-Olimpikhi yabaKhubazekileyo kwicandelo loomama umgama ozimitha ezili-1 500.Kumlinganiswa nomdlali weefilimu uThuso Mbedu, ngokuphumelela imbasa, i-TV Breakout Star ngendima kwi-Underground Railroad kumsitho wothweso-zimbasa i-2021 Hollywood Critics Association TV Awards.kuMongameli osanda konyulwa weRiphabhlikhi yaseZambia, uMnu Hakainde Hichilema. Ulonyulo lukamongameli obelusanda kubanjwa lubonakalisa ukuba kuza kuqhubeleka kukho uzinzo nophuhliso eZambia, nakule ngingqi yamaZantsi e-Afrika.2.    Amazwi ovelwano    IKhabhinethi ithi malilale ngenxeba usapho nabahlobo:bakaMnu Kebby Maphatsoe (obeneminyaka engama-59), uSekela-Mphathiswa wangaphambili wezoKhuselo namaGqala eMfazwe nobeliLungu lePalamente ngoku. WayenguSihlalo kaZwelonke wombutho uMkhonto we Sizwe (MK) Military Veterans Association. Wanikela ngobomi bakhe kuphuhliso lweli lizwe. Bemvumi kunye nelungu elaseka iMahotella Queens uNobesuthu Mbadu. Eli gqala lomculo liswelekele kwisiBhedlela seNgingqi i-Thelle Mogoerane eVosloorus, eGauteng. Ebeniminyaka engama-76 ubudala.E.    IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo. 1.    Nks Andiswa Oyama Jass njengeGosa eliyiNtloko leziMali kwiSebe lezamaHlathi, ezokuLoba nezokusiNgqongileyo (i-DFFE).2.    Adv Dinkie Portia Dube njengoMlawuli-Jikelele (u-DG) kwi-Ofisi yeKhomishini yeeNkonzo zikaRhulumente. 3.    UNks Devinagie Bendeman njengeSekela-DG: iCandelo lokuThotyelwa kwemiThetho nokuHlolwa kweCandelo kwi-DFFE.Imibuzo:Nks Phumla Williams – isiThethi seKhabhinethiIselula: 083 501 0139"
"Ingxelo yeNtlanganiso eKhethekileyo yeKhabhinethi ibibanjwe ngonxibelelwano lwevidiyo ngoLwesibini, umhla we-14 kweyoMsintsi 2021",20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/xh/speeches/ingxelo-yentlanganiso-ekhethekileyo-yekhabhinethi-ibibanjwe-ngonxibelelwano-lwevidiyo,"Le Ntlanganiso iKhethekileyo yeKhabhinethi ibiqhutywa ngonxibelelwano lwevidiyo ibibanjwe phambi kokuqala kwe-Lekgotla yeKhabhinethi.A. Izigqibo zeKhabhinethi1. Ukwandiswa kwexesha lesiCwangciso seCandelo lezeHaydrojin (i-HSRM)1.1. IKhabhinethi ikuvumile ukwandiswa kwexesha le-HRSM liqhube leminyaka ilishumi izayo. I-HSRM izalisekisa isiCwangciso-qhinga saseMzantsi Afrika seHaydrojin esavunywa yiKhabhinethi ngowama-2007 ukulungiselela ilizwe ukufika kwexesha lokusebenzisa ngamandla ihaydrojin kuqoqosho. I-HSRM yakhela kule misebenzi sele yenziwe kule minyaka ili-10 idlulileyo yokulungiselela uMzantsi Afrika ukuba usuke kwisigaba sokuphanda nokuphuhlisa uye kwesokuvelisa nokushishina.1.2. I-HSRM idibanisa iintlobo zobuchwepheshe obusebenzisa ihaydrojin kumacandelo ohlukeneyo ezoqoqosho futhi ikhuthaza nohlumo loqoqosho oluza kuxhanyulwa ngumntu wonke. Yenza uMzantsi Afrika ube lilizwe elinecandelo lezehaydrojin elinamathuba amaninzi futhi yandisa nenani lamazwe angaphandle anokuthenga ubuchwepheshe obenziwe ngehaydrojin.1.3. Amaphulo okuveliswa kweemveliso kunye nezixhobo zokusebenza ezenziwe ngehaydrojin kweli aza kuncedisa kumalinge okudala imisebenzi nakuphuhliso lwezakhono, futhi enze neenguqu kuqoqosho eziza kuxhanyulwa ngabo babehlelekileyo ngaphambili, ingakumbi amanina nolutsha.1.4. I-HRSM ikwancedisa nakumaphulo okuphungula isisi esiyingozi (i-GHG) kokusingqongileyo. Phakathi kwezinye izinto, iza kunceda kumalinge okuvelisa amandla ombane ohlaziyekayo aza kugalelwa kumbane wesizwe, kwaye ikwenza neziphakamiso eziza kunceda icandelo leziThuthi eziziGadla eziKhulu, elilelona candelo ligalela i-GHG eninzi kokusingqongileyo.1.5. Onke amahlakani afanelekileyo aquka amasebe karhulumente, amaziko emfundo ephakamileyo, icandelo labucala kunye namabhunga ezenzelulwazi abe negalelo kwinkqubo yokuqulunqa esi sicwangciso. Sisebenza njengomkhombandlela wokuqinisekisa ukuba kukho ukuhambelana nokusebenzisana phakathi kwabo bonke ubuchwepheshe obunxulumene nehaydrojin kunye nophuhliso lwezakhono zeli lizwe. Olu xwebhu luza kupapashwa kwiwebhusayithi yeSebe lezeNzululwazi noYilo ethi: www.dst.gov.za.2. IsiVumelwano esiHlonyelweyo sokuKhuselwa ngokuBonakalayo kweeMveliso zeNyukliya (i-CPPNM)2.1. IKhabhinethi ikuvumile ukungeniswa kwe-CPPNM ehlonyelweyo ePalamente ukuze yamkelwe, ngokweCandelo 231(2) loMgaqo-siseko weRiphabhlikhi yoMzantsi Afrika wowe-1996 elithi: “Isivumelwano samazwe ngamazwe siyibophelela iRiphabhlikhi kuphela emva kokuba sivunyiwe ngesigqibo esenziwe kwiNdlu yoWiso-mthetho yesiZwe nakwiBhunga leSizwe lamaPhondo”.2.2. Ezi zilungiso zenziwe yi-International Atomic Energy Agency (i-IAEA) ziphucula elona qondo liphantsi lehlabathi lokukhusela amaziko kunye neemveliso zenyukliya ezisetyenziswa kumaphulo oxolo. UMzantsi Afrika njengelungu le-IAEA utyikitye esi sivumelwano waza wasamkela ngokusesikweni ngowama-2007.2.3. Ezi zilungiso kwesi sivumelwano ziphucule ukhuseleko lwesizwe lwamazwe asityikityileyo, kuquka nezinto ezifunekayo zokukhuselwa ngokubonakalayo kwamaziko enyukliya kunye neemveliso zayo.2.4. Sinika uluhlu lwamatyala afana nokuthengwa kunye nokuthunyelwa kumazwe angaphandle kweemveliso zenyukliya kungakhange kukhutshwe amaphepha-mvume kuqala. Siphucula intsebenziswano phakathi kwamazwe asityikityileyo malunga nokwabelana ngolwazi olunxulumene nokusetyenziswa kweemveliso zenyukliya kumaphulo angekho mthethweni.3. Ukutshintshwa kweziko lophehlo-nyukliya i-SAFARI-13.1. IKhabhinethi ikuvumile ukwakhiwa kweziko lezinto ezininzi lophehlo-nyukliya eliza kuthatha indawo yeli ziko lophehlo-nyukliya likhoyo ngoku libizwa ngokuba yi-SAFARI-1 leQumrhu loMzantsi Afrika laMandla eNyukliya (i-NECSA). Eli ziko laqala ukusebenza ngonyaka we-1965 kwaye lifanele ukuphelelwa lixesha ekupheleni konyaka wama-2030.3.2. I-SAFARI-1 lelinye lamaziko aphambili amane ehlabathi avelisa i-radioisotopes yezonyango esetyenziselwa ukunyanga izigidi zabantu abagulayo ngonyaka. Ikwanceda nesizwe ngophando ngezenzululwazi, uphuhliso kunye noyilo kwezonyango, ezolimo, inzululwazi ngezidalwa zakudala-dala (i-paleontology), kunye nezenzululwazi ngobomi.3.3. Olu tshintsho luza kuqinisekisa ukuba uMzantsi Afrika uhlala ulelinye lamazwe aphambilli kula macandelo kwaye uyabuxhamla obu buchwepheshe butsha bukhoyo. Eli phulo liza kukhokelwa ngamasebe afanelekileyo aze u-NECSA yena abe lelona liphambili.4. INgxelo ngeziNtsha yesi-4 yoMzantsi Afrika kaNyaka-mbini4.1. IKhabhinethi ivumile ukuba kungeniswe iNgxelo ngeziNtsha yesi-4 kaNyaka-mbini yelizwe – enika ingcaciso ngezamva nje malunga namalinge eli lizwe okuphungula umonakalo kunye nokuziqhelanisa notshintsho lwemozulu – kwisiVumelwano sesiCwangciso-sikhokelo soGuquko lweMozulu seZizwe eziManyeneyo (i-UNFCCC).4.2. Le ngxelo inike ingcaciso ngemigaqo-nkqubo esele iqalisiwe ukuphunyezwa kwakunye namanyathelo athatyathwe lilizwe ukuphungula isisi se-GHG. Ikwanika nengcaciso ngezintsha ngamalungiselelo asele enziwe okutshintshela kuhlobo loqoqosho oluvelisa isisi esincinci esiyingozi kokusingqongileyo njengoko kucacisiwe kwiPhepha eliCacisa uMgaqo-nkqubo wamaNyathelo eSizwe okuLwa uTshinsho lweMozulu.4.3. UMzantsi Afrika uzibophelele uza kufaka isandla kumalinge ehlabathi okuphungula umthamo wesisi se-GHG kwiinkqubo zawo eziphambili zophuhliso. Njengelizwe elatyikitya i-UNFCCC, uMzantsi Afrika ulindeleke ukuba ungenise iingxelo ngezintsha rhoqo.5. IsiCwangciso seSizwe sokuLwa uTshintsho lweMozulu (i-NDC)5.1. IKhabhinethi ivumile ukuba ungeniswe kwi-UNFCCC umlinganiselo ohlaziyiweyo wowama-2030 we-NDC wokunciphisa umonakalo wotshintsho lwemozulu. UMzantsi Afrika uwuphungule umlinganiselo wesisi esiyingozi kokusingqongileyo ozakuwukhupha ngowowama-2025 wasuka ku-398 waya kutsho ku– 510 Mt Co2-eq waza owama-2030 wasuka ku-350 waya kutsho ku– 420 Mt Co2-eq.5.2. NgokwesiVumelwano i-Paris Agreement onke amazwe atyikitye esi sivumelwano kufuneka angenise ii-NDC rhoqo emva kweminyaka emihlanu. UMzantsi Afrika wangenisa ii-NDC yawo yokuqala kwi-UNFCCC ngeyeDwarha ngowama-2015, apho wawuthembisa ukuba isisi se-GHG oza kusikhupha siza kuba phakathi kuka-398 no-614 Mt Co2-eq ngowama-2025 nangowama-2030. IsiVumelwano i-Paris Agreement sifuna nokuba amaqonda obushushu emhlabeni athotywe ngama-degrees Celcius amabini kuze kwenziwe namalinge okuba ehle nge-1.5 ye-degrees Celcius.5.3. Onke amazwe atyikitya esi sivumelwano ayelindeleke ukuba ahlaziye imilinganiselo yawo yowama-2015 ngowama-2020 ukuqinisekisa ukuba iyahambelana nophando lwezenzululwazi lwakutsha nje.  Le milinganiselo mitsha kufuneka izithathele ingqalelo iingxelo zakutsha nje zeQela looRhulumente abaHlukeneyo loTshintsho lweMozulu, futhi ihambelane neyamahlakani onke afaka isandla kumalinge esizwe.B. ImiThetho eYilwayo1. UMthetho-sihlomelo oYilwayo woNgcoliseko lweeLwandle (ukuThintelwa koNgcoliseko Olwenziwa ziNqanawa) wowama-20211.1. IKhabhinethi ivumile ukuba upapashwe uMthetho-sihlomelo oYilwayo woNgcoliseko lweeLwandle (ukuThintelwa koNgcoliseko olweNziwa ziNqanawa) wowama-2021 ukuze uluntu luhlomle ngawo. Lo Mthetho-sihlomelo uYilwayo ufuna ukwenza izilungiso kuMthetho woNgcoliseko lweeLwandle (ukuThintelwa koNgcoliseko olweNziwa ziNqanawa), wowe-1986 (uMthetho 2 wowe-1986) uze uwulungelelanise nesiVumelwano seHlabathi esihlaziyiweyo sokuThintelwa koNgcoliseko olweNziwa ziNqanawa (i-MARPOL).1.2. UMzantsi Afrika lelinye lamazwe atyikitya i-MARPOL, esona sivumelwano sehlabathi singundoqo esichaphazela umba wokuthintelwa kongcoliseko lweelwandle olubangwa zinqanawa olunokwenzeka ngempazamo okanye kuba iinqanawa zisebenzisa ulwandle.1.3. Lo Mthetho-sihlomelo uYilwayo uza kuncedisa kumalinge okulondoloza iilwandle ngokulwa ungcoliseko leelwandle olubangelwa zinqanawa ezilayisha i-oli nezinye izinto ezinobungozi.1.4. Ukwaphakamisa nokuba iinqanawa kufuneka zisebenzise amafutha anomlinganiselo wesalfure oyi-0.50% okanye zisebenzise iinkqubo ezivunyiwe zokucoca amafutha ezithuthi.2. UMthetho-sihlomelo oYilwayo weeNkampani wowama-20212.1. IKhabhinethi ivumile ukuba upapashwe uMthetho-sihlomelo oYilwayo weeNkampani wowama-2021 ukuze uluntu luhlomle ngawo. Lo Mthetho uYilwayo wenza izilungiso kuMthetho weeNkampani, wowama-2008 (uMthetho 71 wowama-2008). IKhabhinethi yavuma ngeyeThupha ngowama-2018 ukuba kubanjwe iindibano noluntu kugwadlwe lo Mthetho uYilwayo. Iziphumo zezi ndibano zezi zibangele ukuba zibhalwe ngokutsha izilungiso.2.2. Ezi zilungiso zibhalwe ngokutsha zicacisa amasolotya amaninzi alo Mthetho uYilwayo, ofuna ukuphungula imithetho emininzi elawula amashishini; ukuvala izikhewu kwimiba enxulumene nothutyeleziso lwemali; ukuqinisekisa ukuba imigaqo enyanzelisa ukudandalaziswa kweenkcukacha ezithile inolwamvila kuze kunikwe umnini-zabelo amagunya athe xhaxhe kwinkampani.3. UMthetho oYilwayo weSizwe woTshintsho lweMozulu3.1. IKhabhinethi ivumile ukuba ungeniswe ePalamente uMthetho oYilwayo weSizwe woTshintsho lweMozulu. Lo Mthetho uYilwayo ufuna ukuba ucace umthetho oza kusetyenziswa xa kuphunyezwa uMgaqo-nkqubo wamaNyathelo eSizwe okuLwa uTshintsho lweMozulu.3.2. Uvumela ukuba ihambelane imigaqo-nkqubo eza kuba nefuthe kwindlela isizwe esisabela ngayo kwimingeni yotshintsho lwemozulu. Ukwanika nengcaciso ngamalungiselelo aza kwenziwa ngethuba sitshintsha sisiba lilizwe elivelisa isisi esiyingozi esincinci nesinoqoqosho olukwaziyo ukumelana nobunzima obuza nokutshintsha kwemozulu.3.3. Lo Mthetho uYilwayo ugwadlwe ngokwaneleyo kusetyenziswa iindibano zokufakana imilomo noluntu eziquke onke amahlakani afanelekileyo.C. IzikhundlaZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1. Mnu Smunda Mokoena njengoSihlalo we-National Energy Regulator of South Africa.2. Gq Margaret Mkhosi-Motsaathebe njengeGosa eliyiNtloko yesiGqeba soLawulo le-National Radioactive Waste Disposal Institute.Imibuzo: Nks Phumla Williams – IsiThethi seKhabhinethiIselula: 083 501 0139"
"INgxelo engeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla wama-29 kweyoMsintsi 2021",30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/xh/speeches/ingxelo-engentlanganiso-yekhabhinethi-ebibanjwe-ngonxibelelwano-lwevidiyo-ngolwesithathu-0,"A.    Imiba enguNdaba-mlonyeni1.    IPhulo lokugonyela isiFo seNtsholongwane ye-Corona (i-COVID-19)1.1.    IKhabhinethi iyazibulela izigidi zabantu eMzantsi Afrika abakhethe ukugonyela i-COVID-19, kangangokuba amathamo echiza lokugonya angaphezulu kwezigidi ezili-17 sele esetyenzisiwe ukuza kuthi ga ngoku. 1.2.    IKhabhinethi ibamba ngazibini kwimibutho yeemvamba ngeemvaba, ngokunjalo nakwabecandelo lezemidlalo nezenkcubeko, ngokuqhuba amaphulo ogonyo okukhuthaza abantu ukuba bagonye.1.3.    Xa lithe lenyuka inani labantu abagonyayo, nemiqathango yesiGaba sesiBini sokuLumkisa esiHlenga-hlengisiweyo iza kunyenyiswa ngokukhawuleza. Nakanjani oku kuza kukhokelela ekubeni avulwe onke amacandelo ezoqoqosho ukuze nalo uqoqosho lukwazi ukuhluma futhi kudaleke nemisebenzi efunwa ngabomvu ngabantu.1.4.    IKhabhinethi iyasiphinda isimemezelo eyasisenzile sokuba lakuthi lize lihle inani labantu abosulelwa yile ntsholongwane, siqhubeleke sonke ngokunxiba izigqubutheli-buso esidlangaleni, sihlambe izandla zethu ngesepha namanzi okanye ngesibulali-zintsholongwane esinomlinganiselo we-alkhoholi ongama-70%, futhi singasondelelani njengoko ezi izizikrweqe zethu zokuqina nokugqibela esizisebenzisayo ukuphungula inani labantu abosulelwa okokuqala yile ntsholongwane. 2.    IPhulo lokuGonya leMpelaveki elibizwa nge-Vooma Vaccination Weekend eliza kuqala ngowoku-1 liye kowesi-2 kweyeDwarha 20212.1.    IKhabhinethi icela abemi boMzantsi Afrika kunye nabanye abantu abahlala eMzantsi Afrika abangagonyanga ukuba basebenzise eli thuba liza ne-Vooma Vaccination Weekend, eliphulo elikhulu lokuGonya leMpelaveki neliza kuqhutywa kulo lonke eli lizwe ngoLwesihlanu, umhla woku-1 nangoMgqibelo, umhla wesi-2 kweyeDwarha 2021.2.2.    I-Vooma Vaccination Weekend liphulo lesizwe elixhaswa ngawo onke amahlakani ezentlalo, aquka imibutho yezakwalizwi, iinkokeli zomthonyama, imibutho yabasebenzi neyamashishini. Eli phulo liceba ukugonya abantu abasisiqingatha sesigidi ngale mpelaveki.2.3.    Eli lithuba lokuba bonke abantu abadala bagonywe simahla futhi bengenzanga nedinga kumaziko okugonya karhulumente, awabucala kunye nalawo wethutyana agxunyekwe kwiindawo ezahlukeneyo.2.4.    Awunyanzelekanga ukuba ube lilungu lesikimu sezonyango ukuze ugonywe. Iinkokeli zikarhulumente, amashishini, imibutho yabasebenzi kunye neyoluntu ziza kuncedisa kumaphulo okukhuthaza bonke abantu mbombo zone zeli ukuba bagonye bazokutsho bakhuseleke.2.5.    Eli phulo le-Vooma Vaccination Weekend lingasinceda sitsho siyoyise le ntsholongwane igqugqise isithuba esingaphezulu konyaka. Imbila yaswel’ umsila ngokuyalezela, ke ngoko ungaphoswa. Sonke Masihlale Sikhuselekile.3.    Utyelelo lukaMongameli kwiBhulorho yaseMsikaba3.1.    UMongameli Cyril Ramaphosa ukhe waya kuhlola umsebenzi wophuhliso lweziseko ezingundoqo kwiBhulorho yaseMsikaba eLusikisiki, kwiphondo laseMpuma Koloni ngoLwesine, umhla wama-23 kweyoMsintsi 2021. Le projekthi ityabule imali eyibhiliyoni yerandi eyi-1.65 iyinxalenye ye-N2 Wild Coast Road Project. Ngaphandle kokuba iza kunceda ukuba abantu bakwazi ukuhamba-hamba ngokulula ngokuba iza kudibanisa iilali kunye nezixeko kulo lonke ilizwe, le bhulorho iza kuvuselela utyalo-mali nohlumo.3.2.    I-N2 Wild Coast Project yenye yeeProjekthi eziHlangeneyo eziBalulekileyo ezikhwezela uhlumo loqoqosho kwisizwe sonke, ephondweni nakoomasipala. IKhabhinethi yonelisekisile yindlela oqhuba ngayo umsebenzi kweli phulo lotyalo-mali kwiziseko ezingundoqo, eliyintsika yesiCwangciso sokuVuselela noKwakha Ngokutsha uQoqosho (i-ERRP), eyongeza kwezinye iiprojekthi ezingama-88 ezixabisa imali ezitriliyoni zeerandi eziyi-2.3 ezisezayo.4.    Ezobudlelwane bamazwe ngamazwe, ezorhwebo kunye nezokhenketho4.1.    IKhabhinethi isamkele isigqibo seGermany sokususa uMzantsi Afrika kuluhlu lwamazwe anobungozi kakhulu anokutyelelwa kunye nesicwangciso se-United States of America sokuvuma ukubamkela abakhenkethi abagonywe ngokugcweleyo kweliya lizwe. 4.2.    Noko kunjalo, iKhabhinethi ivakalise udano sisigqibo se-United Kingdom (i-UK) sokugcina uMzantsi Afrika kuluhlu lwamazwe anobungozi kakhulu. Akukho sizathu sivakalayo sokugcina uMzantsi Afrika kolu luhlu ingakumbi xa kujongwa umsebenzi osele uwenzile kumalinge okulwa lo bhubhane we-COVID-19 kunye nenani elihla ngokukhawuleza labantu abosulelwe yile ntsholongwane kunye nephulo elingqingqwa lokugonya eliqhubayo.4.3.    IKhabhinethi inikwe namagqabantshintshi liSebe lobuDlelwane baMazwe ngaMazwe neNtsebenziswano malunga nomsebenzi osele wenziwe kwimizamo yokususa uMzantsi Afrika kuluhlu lwamazwe anobungozi ukuba angandwendwelwa. IKhabhinethi iyathemba ukuba uRhulumente wase-UK uza kukhe asiqwalasele kwakhona esi sigqibo sidlela indlala eli lizwe, singachaphazeli nje kuphela icandelo lezokhenketho koko namashishini, iintsapho kunye namanye amacandelo ezoqoqosho ala mazwe omabini.5.    Uhlumo loqoqosho5.1.    IKhabhinethi iyakwamkela ukuvulwa kweQonga lokuBhalisa iLahleko yamaShishini eliza kubhalisa amashishini achatshazelwe zizidube-dube ezenzeka phakathi komhla wesi-9 nowe-19 kweyeKhala kwiphondo laKwaZulu-Natal, elase-Gauteng nakwezinye iindawo ezachaphazelekayo.5.2.    Eli qonga lobhaliso liza kuqokelela iinkcukacha zamashishini achaphazelekileyo into leyo eza kunceda ukwenza ukuba amanyathelo oncedo asengele thungeni linye futhi akwazi ukusebenziseka nakumalinge akumila kunje kwixa elizayo. Liza kusetyenziswa njengesiza esinye solwazi sobhaliso apho amashishini eza kunika ingcaciso egcweleyo ngomthamo welahleko aphulukene nayo.5.3.    IKhabhinethi ihlaba ikhwelo kubo bonke abanikazi-mashishini abachaphazelekileyo ukuba babhalise kule webhusayithi ithi: www.relief4sa.co.za. Kungenjalo, bangatsalela le nombolo: 080 006 00850 phakathi kwentsimbi yesi-08:00 neyesi-17:00 phakathi evekini ukuze bafumane uncedo.5.4.    ISebe loPhuhliso lwamaShishini amaNcinci sele lifumene izicelo ezili-192 ezivela kubanikazi bamashishini amancinci ukuya kwaphakathi abachatshazelwe zizidube-dube zakutsha nje. IKhabhinethi ivuyisiwe zindaba zokuba imali ezizigidi zeerandi ezingama-54.2 sele ivunyiwe ukuba inikwe aba banikazi-mashishini. 6.    Ukuvuselelwa kwakhona kweNkampani yezoPhapho yoMzantsi Afrika (i-SAA).6.1.    IKhabhinethi iyakubulela ukuphindela esibhakabhakeni kweenqwelo-moya ze-SAA, ezihamba ngeentsuku ezithile phakathi kweRhawuti neKapa. Iinqwelo-moya zale nkampani yezophapho yesizwe ziza kuya nakwezinye izixeko ezikhulu zeli lizwekazi lase-Afrika ezifana ne-Accra (e-Ghana), i-Kinshasa (e-Democratic Republic of Congo), i-Harare (e-Zimbabwe) i-Lusaka (e-Zambia) kunye ne-Maputo (e-Mozambique). Ziza kongezwa ezinye iindawo eziza kungena kuzo ezi nqwelo-moya xa icandelo lezophapho liqalisa ukuzinza. 6.2.    IKhabhinethi icela bonke abemi boMzantsi Afrika ukuba bamxhase lo SAA wakhiwe ngokutsha, osisiqalo sexesha elitsha kwezophapho eMzantsi Afrika. 7.    ICandelo likaRhulumente loNcedo ngeMigaqo yokuziPhatha, iNtembeko neSimilo (i-PA-EID-TAU)7.1.    IKhabhinethi ikwamkele ukusekwa kwe-PA-EID-TAU, eza kuba negalelo elimandla kumaphulo karhulumente okulwa urhwaphilizo kwiiNkonzo kaRhulumente.7.2.    I-PA-EID-TAU iza kukhokela amaphulo okufezekisa imigaqo-nkqubo yemigaqo yokuziphatha neyokulwa urhwaphilizo kurhulumente efana nokuqhuba ushishino noMbuso, ukwenza eminye imisebenzi ehlawulayo, iinkqubo zoluleko kunye nokuqaliswa kwamaphulo okuphanda ngendlela abaphila ngayo abasebenzi bakarhulumente. 7.3.    IKhabhinethi icela ukuba abasebenzi bakarhulumente baqhubeleke nokusiphula neengcambu urhwaphilizo. Ngokuthi ibe ngabo abakhokela phambili ngokudiza izenzo ezinxulumene norhwaphilizo ezenzeka kumaziko karhulumente, singaqinisekisa ukuba ikamva leli lizwe liqaqambile futhi sishiyele izizukulwazi ezizayo ilifa eziya kulixhamla naphakade. 8.    UNyulo looRhulumente basemaKhaya lowama-2021 (i-LGE)8.1.    IKhabhinethi ibamba ngazibini kubantu abasisigidi esiyi-1.7 abaza kuvota okokuqala ababhalisileyo ngempelaveki yomhla we-18 nowe-19 weyoMsintsi yobhaliso lwabavoti. Le ibiyindlela abantu abatsha abathi ngayo nabo bafuna ukudlala indima kulo mbuso wethu ulawulwa ngokwentando yesininzi ngokuthi bonyule ngokwabo iinkokelo zoorhulumente basemakhaya.8.2.    Njengokuba abantu abatsha bengabona baninzi apha kweli, umdla abawubonisileyo kwizinto ezinxulumene nonyulo ufanele ukuqhwatywelwa izandla futhi ungajongelwa phantsi.8.3.    UNyulo looRhulumente basemaKhaya lowama-2021 oluza kubanjwa ngomhla woku-1 kweyeNkanga 2021 luza kunika abemi boMzantsi Afrika ithuba lokuba basebenzise ilungelo labo elikumgaqo-siseko lokonyula abantu abaza kubamela kurhulumente. 8.4.    Abavoti abangazikukwazi ukuvota ngoMhla woNyulo kunye nabo bangazi kukwazi ukuya kwizikhululo zovoto ngenxa yokuba imizimba namathambo engavumi okanye bekhubazekile bangavota ngethuba loNyulo oluKhethekileyo oluza kuqhutywa ngeziya ntsuku zimbini ziphambi koMhla woNyulo. Izicelo zevoti ezikhethekileyo zivulwe ngomhla wama-20 kweyoMsintsi 2021 kwaye ziza kuvalwa ngomhla wesi-4 kweyeDwarha 2021 ngentsimbi ye-17:00. 9.    Ubundlobongela obusekelwe kwisini nokubulawa kwamanina (i-GBVF)9.1.    IKhabhinethi iyakwamkela ukugwetywa ubomi izihlandlo ezibini kukaMnu Sibusiso Nkosi (oneminyaka engama-36) yiNkundla ePhakamileyo yaseMpumalanga ngoMvulo umhla we-13 kweyoMsintsi 2021, ngetyala lokudlwengula nokubulala uNks Nomcebo Simelane (owayeneminyaka engama-23) ngomhla wesi-5 kweyoMsintsi ngowama-2020.9.2.    Le nkundla igwebe lomdlwenguli nokwangumbulali ubomi izihlandlo ezibini kunye neminye iminyaka emithathu yetyala lokuba, izigwebu ezo ziza kuqhuba ngaxesha nye. 9.3.    Esi sisilumkiso esingqingqwa esiya kwabo benza i-GBVF ukuba bazi ukuba baza kubanjwa baze badityaniswe nomthetho. Ngokusebenzisana namapolisa kunye nee-arhente zogcino-mthetho, singakwazi ukuqinisekisa ukuba izitalato zethu kunye neendawo esihlala kuzo zikhuselekile kumntu wonke. 9.4.    Xela izenzo ezinxulumene ne-GBVF emapoliseni okanye utsalele iZiko leSizwe le-GBVF ku: 0800 428 428 okanye ku-STOP Gender Violence Helpline ku: 0800 150 150 / *120*7867#10.    Ukubhaliswa kwemitshato yesintu10.1.    IKhabhinethi ivile ngesigwebo seNkundla ePhakamileyo yaKwaZulu-Natal kwityala ebeliphakathi kommangali, uNks Phumza Ethel Mankayi kunye nabamangalelwa, abanguMphathiswa weMicimbi yezeKhaya, uNks Ntombizakhe Portia Miya kunye neGosa eliPhezulu leNkundla ePhakamileyo yoMzantsi Afrika. Esi sigwebo siyasikhumbuza ukuba asakhuselekile amalungelo abantu abatshate phantsi koMthetho wokuHlonitshwa kweMitshato yesiNtu, wowe-1998 (uMthetho uNombl. 120 wowe-1998).10.2.    IKhabhinethi imemezela abantu abatshatileyo ukuba babhalise imitshato yabo yesintu kwiSebe leMicimbi yezeKhaya zingaphelanga iinyanga ezintathu betshatile. UMphathiswa weMicimbi yezeKhaya ulandisile ixesha elisikelwe ukubhalisa le mitshato layo kutsho kumhla wama-30 kweyeSilimela ngowama-2024. Oku kwenzelwe ukunceda abo banemitshato engazange ibhaliswe phambi kokuba liphele ixesha leenyanga ezintathu. Xa befuna ukubhalisa abantu kufuneka beze nobungqina beengxoxo zelobola okanye ileta kunye nengxelo efungelweyo evela koonozaku-zaku kunye namangqina omtshato wabo, echaza ukuba ngenene nenyaniso kwakutshatiwe ngokusesikweni. 10.3.    Yimitshato engama-99 491 esele ibhalisiwe kwiSebe leMicimbi yezeKhaya ukuza kuthi ga ngoku ukususela oko lo mthetho wathi waqala ukusebenza ngenyanga yeNkanga yowama-2000.B.    Izigqibo zeKhabhinethi1.    INkomfa yoTyalo-mali yoMzantsi Afrika (i-SAIC)1.1.    IKhabhinethi isamkele isicwangciso esithi i-SAIC mayibanjwe ngenyanga yoKwindla ngowama-2022. Le nkomfa iqhuba unyaka wesithathu kungoku nje kwaye ineenjongo zokubizela kweli utyalo-mali oluxabisa imali eyitriliyoni eyi-1.2 yeerandi kwisithuba seminyaka emihlanu. Eli phulo lotyalo-mali liyaqhubeleka nokwakhela kwezi-SAIC zangaphambili zaqhuba kakuhle kakhulu. Iinkcukacha ezithe vetshe malunga nale nkomfa kunye nomhla eza kubanjwa ngayo ziza kupapashwa ekuhambeni kwethuba. 2.    Inkqubo yokuFudukela kuHlobo loSasazo oluDijithali (i-BDM)2.1.    IKhabhinethi inikwe ingxelo ngenkqubo ye-BDM yesizwe. Mkhulu umsebenzi osele wenziwe ekufuduseni iindawo ezithile zelizwe zisuka kuhlobo losasazo olu-analogi ziye koludijithali.2.2.    IKhabhinethi isamkele isicwangciso esihlaziyiweyo esihlangeneyo sokupheliswa kohlobo losasazo olu-analogi, esihlele ukuqukumbela lo msebenzi kwezi ndawo zishiyekileyo ngenyanga yoKwindla yowama-2022. UMzantsi Afrika ulelinye lamazwe amaninzi ehlabathi azimiseleyo ukuqukumbela le nkqubo yokutshintshela kuhlobo losasazo oludijithali, into leyo iza kukhokelela ekubeni lucinywe olu lu-analogi ngonyaka wama-2022.2.3.    IKhabhinethi iyamkele le ndlela yokusebenzisana ikhethiweyo iza kunceda ekukhawuleziseni le nkqubo yokufudusa ilizwe lisuswe kwinkqubo yosasazo e-analogi liye kwedijithali.3.    UMgaqo-nkqubo weSizwe wokuLwa nokuLawula ukuKhulelwa kwabaFundi eziKolweni3.1.    IKhabhinethi iwuvumile uMgaqo-nkqubo weSizwe wokuLwa nokuLawula ukuKhulelwa kwaBafundi eziKolweni. Lo mgaqo-nkqubo usabela kwisiGwebo seNkundla sowama-2012 esabeka ityala iSebe leMfundo esisiSeko ngamasolotya athile anyanzelisa abantwana ukuba bangayi esikolweni isithuba esinokude sifike kwiminyaka emibini emva kokuba bebelekile.3.2.    Lo mgaqo-nkqubo uza kuxhasa abafundi futhi uthintele nokucalulwa kwabafundi abakhulelweyo. Uza kunika nengcaciso ngendlela zokusasaza ulwazi olumayelana nocwangciso oluzeleyo; izikhokelo zoluleko-ngqondo nokongiwa, kwakunye nokumisela amaqumrhu aza kuqinisekisa ukuba lo mgaqo-nkqubo usetyenziswa ngokufanelekileyo.3.3.    Onke amahlakani afanelekileyo alifumene ithuba lokuwugwadla kangangoko lo mgaqo-nkqubo kwaye uyahambelana nemithetho enxulumene nawo. 4.    Ukuvuma ngokusesikweni ukutyikitya isiVumelwano sowama-2003 soMbutho wezeMfundo, ezeNzululwazi kunye nezeNkcubeko weZizwe eziManyeneyo (i-UNESCO) sokuKhusela amaFa ezeNkcubeko angaBambekiyo (i-ICH)4.1.    IKhabhinethi ikwamkele ukuba uMzantsi Afrika uvume ngokusesikweni ukutyikitya isiVumelwano sowama-2003 se-UNESCO sokuKhusela i-ICH. Esi sivumelwano sinika ingcaciso ngendlela yokukhusela, ukulondoloza kunye nokulwelwa kwe-ICH ngamazwe atyikitye esi sivumelwano.4.2.    I-ICH iquka amaziko oluntu ezenkcubeko, ulwazi, izinto kunye neminye imisebenzi yobugcisa ekuhlaleni.4.3.    Esi sivumelano sinyanzelisa amazwe asityikityileyo ukuba achonge, achaze aze eze namanyathelo aza kuwathatha ukulondoloza i-ICH. Sikwakhuthaza namazwe ukuba aziqulunqele imithetho, imigaqo yokulawula aze futhi abekele nemali bucala, konke oku ekwenzela ukukhusela nokulwela i-ICH. Esi sigqibo sokuvuma ngokusesikweni ukutyikitya siza kuthiwa thaca ePalamente ukuze samkelwe ngokusesikweni.5.    IsiVumelwano se-UN sokulwa uRhwaphilizo (i-UNCAC)5.1.    IKhabhinethi ivumile ukuba kupapashwe iNgxelo eHlaziyiweyo yoMzantsi Afrika malunga nokuphunyezwa kwesi siVumelwano. UMzantsi Afrika wayivuma ngokusesikweni i-UNCAC ngowama-2004. Amazwe atyikitye esi sivumelwano ahlolwa ngamanye amazwe ayinxalenye yesi sivumelwano ngendlela asiphumeza ngayo esi sivumelwano.5.2.    UMzantsi Afrika wahlolwa okokuqala ngowama-2012 malunga nendlela owaqalisa ngayo amanyathelo ogcino-mthetho nawokubhengeza urhwaphilizo njengolwaphulo-mthetho, kwakunye nendlela osebenzisana ngayo namazwe ehlabathi. Le ngxelo ikhoyo yowama-2019/20 igxila kwimiba enxulumene namanyathelo okuthintela nawokuthinjwa kweempahla.5.3.    Le nkqubo yokuhlaziya ikhuthaza ukuba kubekho intsebenziswano phakathi kwamazwe atyikitye esi sivumelwano ngokuthi ibonelele ngeenkqubo zoncedo ngobuchule.6.    Ukumiswa kokubanjwa koMsitho woSuku lweHlabathi lwezeeLwandle (i-WMDPE) nguMzantsi Afrika6.1.    UMbutho wezeeLwandle weHlabathi unike uMzantsi Afrika kwakhona ilungelo lokumisa ukubanjwa kwe-WMDPE ngenxa ye-COVID-19. Ukumiswa kwalo msitho ubuza kubanjwa ngeyeDwarha 2021 ukuba ubanjwe ngeyeDwarha kowama-2022, kulandela ukumiswa kowokuqala wowama-2020 nawo owamiswayo ngenxa yalo bhubhane. C.    IMithetho eYilwayo1.    UMthetho oYilwayo wowama-2021 weBhunga leSizwe le-GBVF1.1.    IKhabhinethi ivumile ukuba uMthetho oYilwayo wowama-2021 weBhunga leSizwe le-GBVF upapashwe kwiPhephandaba loMbuso ukuze uluntu luhlomle. 1.2.    Lo Mthetho uYilwayo usabela kanye kumyalelo ongqingqwa osuka kwisiCwangciso-qhinga seSizwe esinge-GBVF esavunywa yiKhabhinethi ngenyanga yoKwindlwa ngowama-2020. Lo Mthetho uYilwayo uphakamisa ukuba kusekwe ibhunga elizimeleyo elinamahlakani ahlukeneyo eliza kubeka iliso kwi-NSP ye-GBVF.2.    UMthetho-sihlomelo oYilwayo weSizwe woMlilo wamaDlelo namaHlathi (i-NVFFA) wowama-2021 2.1.    IKhabhinethi ivumile ukuba kungeniswe ePalamente uMthetho-sihlomelo oYilwayo weSizwe woMlilo wamaDlelo namaHlathi wowama-2021. Lo Mthetho uYilwayo wangeniswa okokuqala ePalamente ngowama-2017 waze waphinda wabuyiswa kusenzelwa ukuba uluntu lukhe luphinde liwuphendle.2.2.    Phakathi kwezinye izinto, lo Mthetho uYilwayo ukhululela ukuba kusekwe amaqumrhu karhulumente nawoluntu aza kusebenzisana ukuze kuphungulwe izinto ezibangela imililo yamadlelo, futhi ukhuthaza nokuba ithotyelwe imithetho futhi kuthathwe amanyathelo aza kunyanzelisa ukuba ithotyelwe. 2.3.    Imililo yamadlelo ezidwanguzelayo ingalawulwa itshabalalisa okusingqongileyo, ibangela ukuba abantu baphelelwe yimisebenzi, bangabi nazindawo zokuhlala, futhi ibangela umonakalo nakwiziseko zophuhliso, ibulala imfuyo, iindawo zokuhlala kunye neentlobo ezahlukeneyo zezityalo nezilwanyana.D.    Imisitho Ezayo1.    INkomfa yoMzantsi Afrika yoPhuhliso oluZinzileyo lweziSeko ezinguNdoqo (i-SIDSSA)1.1.    UMzantsi Afrika uza kusingatha i-SIDSSA yowama-2021 ngoLwesithathu, umhla wesi-6 nangoLwesine, umhla wesi-7 kweyeDwarha 2021. Le nkomfa iza kunika ithuba lokuba amahlakani ahlukeneyo abonisane ukuze kuvuselelwe amaphulo okuphuhlisa iziseko ezingundoqo.1.2.    Amaphulo eziseko ezingundoqo e-SIDSSA afuna ukufaka igalelo kulwakhiwo lwemizi-mveliso namashishini futhi adale nemisebenzi njengoko isitsho i-ERRP kunye nesiCwangciso esiQulunqwe ngokuTsha sezoShishino. La manyathelo aza kuthatyathwa afuna ukwandisa izinga ezifunwa ngalo iziseko ezingundoqo kunye nokuqinisekisa ukuba kukho intsebenziswano emandla kuwo onke amahlakani achaphazelekayo kulwakhiwo lweziseko ezingundoqo. Siyathemba ukuba la manyathelo aza kufaka isandla kumalinge okwakha uqoqosho olukwazi ukumelana nobunzima ngokuthi kukhawuleziswe ulwakhiwo lweziseko ezingundoqo. I-SIDSSA yowama2021, iza kubanjwa phantsi kwalo mxholo: “Iziseko ezingundoqo ezisemgangathweni eziza kunceda kuphuhliso, uvuselelo nohlumo oluza kuxhanyulwa nguye wonke”.2.    INyanga yezoThutho yowama-20212.1.    EyeDwarha yinyanga ebekelwe bucala ukuze kugxininiswe kwimiba enxulumene nezothutho kweli lizwe. Lo ngunyaka we-16 eli lizwe libhiyozela iNyanga yezoThutho. IKhabhinethi iwamkele umxholo walo nyaka othi: “Sibambisene, masilungise ezothutho”. Intyontyelo leli phulo liza kuthi: “Brika Bova: Siyaqhuba kwindlela eya kwizithuthi ezingcono zangomso”.2.2.    Icandelo lezothutho libaluleke kakhulu kuqoqosho nentlalo eMzantsi Afrika. Eli phulo lalo nyaka liza kugxila kumba wokubeka icandelo lezothutho njengelibaluleke kakhulu kuvuselelo loqoqosho lwelizwe; liza kufundisa ngokhuseleko kuzo zonke iintlobo zezithuthi, kwaye liza kubonakalisa nemisebenzi esele yenziwe ukuphucula icandelo lezothutho.2.3.    ISebe lezoThutho liza kupapasha isicwangciso esinoluhlu lwezinto eziza kwenziwa kule nyanga kunye nezinye iinkcukacha ezithe vetshe kwiwebhusayithi yalo ethi: www.transport.gov.za.E.    Imiyalezo1.    Amazwi okuvuyisanaIKhabhinethi ithumela amazwi ovuyiswano kunye neminqweno emihle:Kwiqela loMzantsi Afrika lee-Olimpikhi zabaKhubazekileyo i-Paralympics ngokuliphakamisela phezulu igama loMzantsi Afrika emva kokuba liphumele iimbasa ezisixhenxe – ezine zegolide, eyesilivere kunye nezimbini zebronzi. Abaphumelele ezi mbasa e-Tokyo kweli qela loMzantsi Afrika nguNtando Mahlangu (ezegolide ezimbini), u-Pieter du Preez (eyegolide), u-Anrune Weyers (eyegolide), u-Louzanne Coetzee (eyesilivere neyebronzi) kunye no-Sheryl James (eyebronzi).KuNks Verity Price, isithethi nomququzeleli oqeqeshiweyo ngokuphumelela i- Toastmasters World Champion of Public Speaking. Ngumntu olinina wesithandathu ukuphumelela le Mbasa yeHlabathi kule minyaka ingama-80 olu khuphiswano lwaqalayo kwaye ungumntu wokuqala ophuma e-Afrika ukuyiphumelela. Iqela le-Springbok Sevens, ngokuphumelela i-HSBC World Rugby Sevens Series yesine ngethuba ligqugqisa kuzo zombini ezi tumente bezibanjwe eMntla-Melika ngokuthi liphumelele itumente yesibini ye-HSBC Canada Sevens yona ibibanjelwe e-Edmond.2.    Amazwi ovelwanoIKhabhinethi ithumele amazwi ovelwano kusapho nabahlobo baka:Njing Hlengiwe Buhle Mkhize (obeneminyaka engama-69), uSekela-Mphathiswa kwi-Ofisi kaMongameli ebejongene nezaManina, uluTsha kunye naBantu abaKhubazekileyo. Kwimpilo yakhe yonke wazibalula njengetshantliziyo elizinikeleyo elichasene nocalu-calulo nelilwela amalungelo oluntu, kunye negorhakazi elilwela ukuphelisa ukungalingani ngokwesini.Mnu Karabo Gungubele (obeneminyaka engama-32), unyana woMphathiswa kwi-Ofisi kaMongameli, uMnu Mondli Gungubele. Nks Zanele kaMagwaza-Msibi (obeneminyaka engama-59), obeyinkokeli ye-National Freedom Party ekwanguSekela-Mphathiswa wangaphambili wezeNzululwazi nobuChwepheshe, owazinikela kumaphulo amaninzi enza igalelo kurhulumente wethu olawulwa ngentando yesininzi nakwisizwe. Mnu Jolidee Matongo (obeneminyaka engama-46), obenguSodolophu oMkhulu wesiXeko saseRhawutini, nowazinikela kwidabi lokuphucula iimeko nelokudalela amathuba bonke abantu baseRhawutini kunye namahlakani akulo masipala umbaxa. F.    IzikhundlaIKhabhinethi ikwamkele ukuqeshwa koMkhomishinara kunye neSekela-Mkhomishanara we-Arhente yoLawulo lweMida (i-BMA)1.    UGq Nakampe Michael Masiapato njengoMkhomishinara we-Arhente yoLawulo lweMida (i-BMA)2.    UMajor-General David Chilembe njengeSekela-Mkhomishinara eliJongene nezeMisebenzi e-BMA.IKhabhinethi ivumelene ngokuqeshwa kwamalungu eBhodi kodwa oku kuza kuxhomekeka ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.3.    IBhodi yabalawuli yeMiyezo yeSizwe yoMzantsi Afrika (i-SanParks):(i)    Nks Pamela Bulelwa Yako;(ii)    Nks Gertrude Bulelwa Koyana;(iii)    Nks Nandi Nyameka Mayathula-Khoza;(iv)    Nks Yolan Friedmann;(v)    Nks Zukisa Millicent Ramasia;(vi)    Mnu Jeoffrey Godfrey Mashele;(vii)    Nkosi Livhuwani Lyborn Matsila;(viii)    Mnu Lourence Bernad Mogakane;(ix)    Mnu Fulufhelo Edgar Neluchalani;(x)    Mnu Ntsako Brian Ngobeni; kunye(xi)    noNks Hulisani Helen Mushiane.4.    IBhodi yabalawuli ye-South African Biodiversity Institute:  (i)    Nks Joanne Yawitch; (ii)    Nks Beryl Delores Ferguson;(iii)    Gq Pulane Elsie Molokwane;(iv)    Gq Lesley Thulani Luthuli;(v)    Mnu Paul Graeme Daphne;(vi)    Njing Azwihangwisi Edward Nesamvuni;(vii)    Gq Mmaphaka Ephraim Tau; kunye(viii)    NoGq Reginald Sethole Legoabe.5.    UMlawuli-Jikelele: ISebe leMfundo ePhakamileyo noQeqesho uGq Nkosinathi Sishi6.    USekela-Mlawuli-Jikelela: IziThuthi zaseLwandle ISebe lezoThutho uMnu Mthunzi Edmund d Madiya7.    USekela-Mlawuli-Jikelele: IziThuthi eziHamba ngeSiporo iSebe lezoThutho   uMnu Ngwako Wilson MakaepaeaImibuzo: Nks Phumla Williams – IsiThethi seKhabhinethiIselula: 083 501 0139 "
"INgxelo engeNtlanganiso yeKhabhinethi ebibanjwe kwi-Intanethi ngoLwesithathu, umhla we-3 kweyeNkanga 2021",4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/xh/speeches/ingxelo-engentlanganiso-yekhabhinethi-ebibanjwe-kwi-intanethi-ngolwesithathu-umhla-we-3,"A. Imiba enguNdabamlonyeni1. UNyulo looRhulumente beNgingqi luka-2021 (i-LGE)1.1. IKhabhinethi ibulele bonke abavoti abafanelekileyo abathe bavota kwi-LGE ka-2021 ngoMvulo, umhla we-1 kweyeNkanga 2021. Olu nyulo belusisikhumbuzo seminyaka engama-21 sokusekwa kwenkqubo yentando yesininzi yoorhulumente bengingqi eMzantsi Afrika.1.2. Sikuqhwabela izandla ukunyamezela, isidima nomonde abaye baziphatha ngawo abavoti ngoSuku loNyulo. Indlela engenamakhwiniba aye aziphatha ngayo amaqela ezopolitiko abekhuphisana kwi-LGE nokuvela kwabagqatswa abasebatsha, ingakumbi abangamabhinqa, bubungqina bokudlamka nokusebenza kakuhle kwentando yesininzi yethu.1.3. IKhabhinethi iyincomile iKomishoni yoNyulo yoMzantsi Afrika, onke amaqela ezopolitiko, abantu basekuhlaleni kunye nee-arhente zonyanzeliso-mthetho kweli lizwe ngeenzame zabo ezidibeneyo zokuqinisekisa unyulo olunoxolo. IKhabhinethi ikwancome oonondaba ngendima yabo ebalulekileyo yokunika abavoti ulwazi olufanelekileyo ukubanceda ukuba basebenzise ilungelo labo lentando yesininzi lokukhetha iinkokheli zoorhulumente beengingqi abazithandayo.1.4. IKhabhinethi ikhumbuze bonke abemi boMzantsi Afrika ukuba bomeleze intando yesininzi yethu ngokuthabatha inxaxheba kumaqonga namaziko aqinisekisa ukuba abo bonyuliweyo benza konke abakuthembisileyo. Icele amagosa asandula ukonyulwa ukuba agcine izithembiso zawo zonyulo, nokuba asebenzele abantu ngokulinganayo nangokufanelekileyo.2. Umdlandla wokuthathwa kwamachiza okugonya2.1. IKhabhinethi ibaqhwabele izandla abemi boMzantsi Afrika abakhethe ukuzikhusela bona nabo babathandayo ngokuthi bagonyele ubhubhane weSifo seNtsholongwane ye-Corona (i-COVID-19). Ilizwe lethu sele likhuphe ngaphaya kwezigidi ezingama-22 zamathamo echiza lokugonya.2.2. Abantu abathathu kubantu abahlanu abaneminyaka engaphaya kwama-50 kwilizwe lethu ngoku bagonyile. Sidinga ukuba uthi uphela lo nyaka babe abahlanu kubantu abahlanu beli qela begonyile ukuze sibulale amandla etyeli lesine elilindelweyo.2.3. Impela-veki yokugonya i-Vooma Vaccination Weekend ezayo ngomhla we-12 ukuya kowe-14 kweyeNkanga 2021 lithuba lokuba abantu abangagonyanga bazibandakanye nomlo welizwe lethu onxamnye ne-COVID-19 ngokuthi bagonye simahla kulo naliphi na iziko lokugonya kwilizwe liphela.2.4. IKhabhinethi ikhumbuze abantu ukuba baqinisekise ukuba bafumana ithamo lesibini lechiza lokugonya lakwa-Pfizer ukuze bakhuseleke ngokupheleleyo. Amachiza okugonya anceda ukukhusela ekuguleni okuqatha, ukulaliswa esibhedlele okanye ukufa ngenxa ye-COVID-19.3. Amandla ombane3.1. IKhabhinethi iyakuqonda ukuphazamiseka nenkxamleko yokumane kucinywa kombane okwenzeka eMzantsi Afrika kutsha nje. ISebe lamaShishini oLuntu lisebenzisana ngokusondelelene kakhulu neBhodi ka-Eskom nabalawuli bakhe ukuqinisekisa ukuba sicutha ubungakanani bokucinywa kombane ngosuku nobungakanani bexesha ekuza kufuneka iqhubeke ngalo le ngenelelo.3.2. INgxowa-mali yeSizwe isebenza no-Eskom ukunika ukhululo olufanelekileyo lokufumana iiphathi ezisecaleni azidingayo ukulungisa nokugcina yonke into isebenza ngendlela. U-Eskom ukwenza inkqubela-phambili ekuqesheni kwakhona abasebenzi abanezakhono – kuquka nabalawuli bomizi-mveliso – ukunceda ukuba eli ziko lombane libe nekqubela kwizitishi zombane ezinganye nakuzo zonke iinkqubo zolu shishino.3.3. Kweli xesha liphakathi, urhulumente umisela iingenelelo eziliqela ukusombulula imiceli-mingeni yamandla ombane kwaye senza konke okusemandleni ukuzisa iindlela ezintsha zokuvelisa umbane ngexesha elifutshane kangangoko.3.4. Ezi ngenelelo ziquka:ukonyusa umlinganiselo weenkampani wokuzivelisela umbane ngaphandle kwephepha-mvume ukuya kutsho kwiimegawathi (i-MW) ezili-100;isibhengeso sababizi-xabiso abali-11 abaphumeleleyo kwiNkqubo yokuNciphisa uMngcipheko wabaVelisi boMbane abaziMeleyo i-Risk Mitigation Independent Power Producer Procurement Programme; kunyene-Bid Window Five yenkqubo yamandla ombane ahlaziyekayo yokuthenga amandla okuvelisa i-2 600 MW entsha kwiiprojekthi ezivelisa umbane ngomoya nelanga.3.5. Nangona iKhabhinethi iyiqonda into yokuba imiceli-mingeni yamandla ombane iyatshitshizisa kwaye ayincedisi ekukhuliseni uqoqosho, iqinisekile ukuba amanyathelo athatyathwa ngurhulumente ukuhlengahlengisa nokomeleza inkqubo yethu yombane aza kuphucula amandla ombane eli lizwe ekuhambeni kwexesha.4. Utyalo-mali4.1. UMzantsi Afrika uqhubeka nokuba lilizwe elikhethwayo lokutyala imali, unomtsalane kumanye amashishini ahamba phambili ehlabathini ukwandisa imisebenzi yawo kweli lizwe.4.2. U-Toyota South Africa usungule umzi-mveliso wakhe oxabisa i-R2.6 yebhiliyoni eThekwini KwaZulu-Natal. Lo mzi-mveliso uza kuvelisa isizukulwana sokuqala soMzantsi Afrika seenqwelo ezingumxube eziza kuthengiselwa uluntu eziza kusebenza ngokubini ipetroli nombane. Le yinxalenye yesicwangciso sokuzibophelela kweshishini leenqwelo esenziwa yile nkampani ukonyusa izinga layo lotyalo-mali.4.3. Olu sungulo lusebenzisana nesibhengezo senkampani yase-Sweden epakisha neyenza ukutya ekumazwe ngamazwe, i-Tetra Pak, sokutyala i-R500 yezigidi ukuphucula amandla ayo okuvelisa njengomzi-mveliso wokupakisha eThekwini.4.4. U-Aspen Pharmcare uvule imveliso yakhe entsha yechiza lokubulala ukuva iintlungu ngokuvelisa i-Diprivan kweli njengenxalenye yotyalo-mali oluxabisa i-R3.2 yebhiliyoni ukwenza indawo yokuvelisa ecocekileyo ekumgangatho wehlabathi, ibe isenza iziko eliseGqeberha, eMpuma Koloni eyona ndawo yoveliso-mayeza ihamba phambili kwizwekazi i-Afrika. Eli chiza belikade lithathwa kumazwe angaphandle kwaye lisetyenziselwa uluhlu olukhulu lweenkqubo zobuyeza kwizibhedlele zoMzantsi Afrika, kwaye likwasetyenziselwa ukunyanga izigulana ze-COVID-19 ezikoomatshini bokuphefumla kumagumbi abagula kakhulu.4.5. IKhabhinethi ikwamkele utyalo-mali lwakutsha nje olwenziwe ngabenzi beenqwelo mafutha, u-Isuzu Motors, kuqoqosho lweli lizwe. U-Isuzu Motors South Africa usungule umzi-mveliso e-Struandale, eGqeberha. U-Isuzu utyala i-R1.2 yebhiliyoni kwinkqubo ye-bakkie yesizukulwana esizayo eMzantsi Afrika eyenzelwe iimarike zoMzantsi Afrika nezoMzantsi we-Sahara ye-Afrika.4.6. Lo mzi-mveliso ka-Isuzu uza kudala imisebenzi engqalileyo eliwaka kwindawo yawo yokusebenzela eGqeberha kunye nakwisixokelelwano sawo kweli nakwihlabathi liphela, kunye nemisebenzi emalunga nama-25 000 kumakhulu abaniki-zixhobo zawo kweli lizwe.4.7. Lonke olu tyalo-mali luza kuqhubela phambili inkqubo yokuvelisa iimveliso ezifanele eli lizwe eyapapashwa kwisiCwangciso soKwakhiwa ngokuTsha nokuVuselelwa kwezoQoqosho eyasungulwa ngoBekekileyo uMongameli Cyril Ramaphosa ngeyeDwarha ku-2020. Liza kongeza iibhiliyoni zeerandi zoveliso lwaminyaka kwimveliso yelizwe yonyaka yoMzantsi Afrika. Olubini kolu tyalo-mali yayisisithembiso esenziwa kwiNkomfa yoTyalo-mali yoMzantsi Afrika eyayibanjiwe ngaphambili, kwaye ngoku ezi nkampani sele ziqalile ngophuhliso, zabe zidala inani elibonakalayo lemisebenzi.5. Izicelo zika-2022 zeNkqubo yeNkxaso-mali yabaFundi yeSizwe (i-NSFAS)5.1. IKhabhinethi ikhumbuze abafundi kunye nolutsha osele luphumile esikolweni oluphuma kumakhaya ahlelelekileyo nawabantu abasebenzayo ukuba bafake izicelo zabo zenkxaso-mali yonyaka wemfundo ka-2022. Izicelo zenkxaso-mali ka-NSFAS ziza kuvala ngomhla we-7 kweyoMqungu 2022.5.2. Inkqubo yokufaka izicelo ikwavulelwe abafundi abasele bebhalisile kwiziko lemfundo kodwa abangenayo inkxaso-mali nabafanelekileyo ukuba bafumane inkxaso-mali ka-NSFAS.5.3. Ngeenkcukacha ezithe vetshe malunga nokufaka isicelo senkxaso-mali, tsalela u-08000 67327 okanye undwendwele u-www.nsfas.org.6. Ubundlobongela obusekelwe kwisini nokubulawa kwabasetyhini (i-GBVF)6.1. IKhabhinethi isamkele isigwebo sobomi obuthathu entolongweni esisandula ukuwiselwa isidlwengu nombulali onguMfanasibili Cornelius Mnisi (29) liCandelo leNkundla ePhakamileyo laseMpumalanga eMbombela kutshanje. Esi sigwebo singqongqo sibonisa indlela engamelani nanto eyivelele ngayo i-GBVF inkqubo yobulungisa lolwaphulo-mthetho.6.2. Ngokusebenzisana namapolisa kunye nezinye ii-arhente zonyanzeliso-mthetho, singenza izitalato zethu neendawo esihlala kuzo zikhuseleke nangakumbi kumntu wonke. Kumelwe ukuba sisithi qwa ze sixele zonke izehlo ze-GBVF emapoliseni okanye sitsalele iZiko leSizwe eliLawula i-GBVF ku: 0800 428 428 okanye iNombolo yokuPhelisa ubuNdlobongela obusekelwe kwiSini engu: 0800 150 150/*120*7867#.6.3. Urhulumente uza kuthabatha inxaxheba kwiiNtsuku ezili-16 zeNtshukumo yokuNgabikho koBundlobongela ngakumaNina nabaNtwana – ukususela ngomhla wama-25 kweyeNkanga (uSuku lweHlabathi lokuNgabikho koBundlobongela ngakumaNina) ukuya kumhla we-10 kweyoMnga (uSuku lweHlabathi lwamaLungelo oLuntu) – ukonyusa ukunanzwa kwesibetho esiyi-GBVF kweli lizwe.7. Ubulungisa ngakumaxhoba okubulawa ngexesha lengcinezelo7.1. IKhabhinethi isamkele isibhengezo sakutsha nje esimalunga neqela elikhethekileyo labaphandi nabatshutshisi bakarhulumente eliza kumelana ngokukodwa namatyala angazange asonjululwe eKomishoni yeNyani noXolelwaniso esenziwe nguMphathiswa wobuLungisa neeNkonzo zoLuleko uRonald Lamola7.2. Eli qela likhethekileyo liza kunikwa umsebenzi wokuphanda ukubulala ngaphandle kokugweba okwenziwa ngamapolisa okhuseleko exesha lengcinezelo. Ezi ngenelelo ziza kukhawulezisa inkqubo yokuba iintsapho zamaxhoba okubulawa ngexesha lengcinezelo afumane ukuthula.8. IMeko yezopolitiko kubuKumkani baseSwatini8.1. IKhabhinethi iqaphele yaza yamkela ukungenelela koBekekileyo uMongameli Ramaphosa – ngegunya lakhe njengoSihlalo weNtsebenziswano yeLungu elingeePolitiki, uKhuselo noKhuseleko loPhuhliso loLuntu olukuMzantsi we-Afrika (i-SADC) – kwimeko yezopolitiko ekubuKumkani baseSwatini.8.2. Intlanganiso kaMongameli Ramaphosa noMhlekazi uKumkani Mswati III ngoLwesibini, umhla we-2 kweyeNkanga ilandela utyelelo kobu Kumkani ngabaThunywa abaKhethekileyo ngomhla we-21 ne-22 kweyeDwarha 2021. UMongamaeli waye – ngegunya lakhe njengoSihlalo we-SADC Organ Trioka equka i-Namibia (engenayo), uMzantsi Afrika (ongusihlalo) neBotswana (ephumayo) – yalele ezi ziThunywa ziKhethekileyo ukuba zithethathethane nobuKumkani baseSwatini malunga nokhuseleko kunye nezinto ezenzekayo ezoyamene nezopolitiko kobu buKumkani.8.3. IKhabhinethi isamkele isivumelwano sokuba ubuKumkani baseSwatini buza kuqala inkqubo yokuseka iqonga lesizwe lokuthethathethana. IKhabhinethi ihlaba ikhwelo kubo bonke abachaphazelekayo kumaSwati ukuba basebenzisane ukuphelisa ubundlobongela nongquzulwano nokugcina uxolo nenzolo kobu buKumkani.B. UMthetho osayilwayo1. UMthetho-sihlomelo oyilwayo woMthetho woLwaphulo-mthetho (iiNkqubo Zokuphanda Ngezenzelulwazi) ka-20211.1. IKhabhinethi ivume ukuba uMthetho-sihlomelo oyilwayo woMthetho woLwaphulo-mthetho (iiNkqubo Zokuphanda Ngezenzululwazi) ka-2021 ufakwe kwiinkqubo zokuphunyezwa ePalamente. Izilungiso eziphakanyiswayo zinika indlela yokunyanzelisa ukuthathwa kwesampuli yofuzo kumphakathi wesidlele kubantu ababanjelwe amatyala aphantsi koShedyuli 8.1.2. Amatyala aphantsi koShedyuli 8 aquka amatyala ezesondo, ukuphanga, ukuthengiswa kwabantu nokubulala ungaqondanga. Iisampuli zezidlele eziqokelelweyo ziza kuncedisa ukutshutshisa aboni abaphindayo.1.3. Lo Mthetho uyilwayo uza kuphinda uncedise ukuseka indawo ebanzi yokugcina iinkcukacha zofuzo ezakusetyenziswa ukuphandeni amatyala ngeenkqubo yezenzululwazi ukomeleza umlo onxamnye nolwaphulo-mthetho ngokunika amapolisa amandla obungqina ukuphanda nokusombulula ulwaphulo-mthetho olubi.C. UMsitho oZayo1. INgxelo yoMgaqo-nkqubo woHlahlo lwabiwo-mali lweXesha eliPhakathi (i-MTBPS)1.1. UMphathiswa wezeziMali u-Enoch Godongwana uza kwenza intetho ye-MTBPS ePalamente ngoLwesine, umhla we-11 kweyeNkanga 2021. Le ngxelo iza kunika iinkcukacha zezilungiso ezenziwe kuhlahlo lwabiwo-mali lwesizwe ukuqinisekisa uzinzo lwezezimali zethu.1.2. I-MTBPS ichaza izindululo zelizwe zokuguqula imiceli-mingeni ekuqoqosho ebekho ngenxa yefuthe le-COVID-19 nokusombulula iingxaki zexesha elide zeziseko.1.3. I-MTBPS yindlela yokuhlaba ikhwelo kuwo onke amacandelo asekuhlaleni ukuba asebenzisane ukuqhuba uqoqosho nokuqhubela phambili ukudalwa kwemisebenzi. IKhabhinethi iqinisekile ukuba i-MTBPS iza kuphinda kwakhona ibonise ukuzibophelela kukarhulumente ekwakheni uqoqosho oluzinzileyo ngegalelo lawo onke amacandelo asekuhlaleni.D. Umyalezo1. UVuyiswanoIKhabhinethi igqithise amazwi ovuyiswano neminqweno emihle ku:Nks Lalela Mswane (24), ngokuthweswa kwakhe isithsaba sika-Miss South Africa 2021 ngomhla we-16 kweyeDwarha 2021 eKapa. Uloyiso lwakhe lusisiqinisekiso sokuba impumelelo ingafumaneka ngokuzinikela nokusebenza nzima.E. Abachongiweyo1. Mnu Robert Nkuna, owandiselwe ixesha lesivumelwano sakhe somsebenzi ngengoMlawuli-Jikelele (i-DG) yeSebe lokuCwangcisa, ukuBeka Iso noVavanyo ngeminyaka emihlanu.2. Mnu Robert Mooketsa Ramasodi njengo-DG kwiSebe lezoLimo, uBuyekezo lwemiHlaba noPhuhliso lamaPhandle.3. Nks Mohlago Flora Mokgohloa njengoSekela DG (i-DDG): weZinto eziPhilayo noLondolozo kwiSebe lezeNdalo, amaHlathi nezokuLoba.4. Nks Rirhandzu Sharon Mashava ngengo-DDG: woCwangciso lwezoThutho oluDityanisiweyo kwiSebe lezoThutho.5. Nks Mameetse Primrose Masemola njengo-DDG: woCwangciso loTyalo-mali kumaSeko – amaSeko oMzantsi Afrika kwiSebe lemiSebenzi kaRhulumente neziSeko zoPhuhliso (i-DPWI).6. Nks Carmen Joy Abrahams njengo-DDG: weNkqubo eYandisiweyo yemiSebenzi yoLuntu e-DPWI.IKhabhinethi ixhase ukuchongwa kwamalungu eBhodi ngokuxhomekeke ekuqinisekisweni kwamaphepha abo emfundo nasekujongweni kwemvelaphi yabo ukufanela iindawo abakuzo.7. IBhodi yabalawuli beQumrhu loTyalo-mali loLuntu:(i) Gqr David Masondo (uSihlalo);(ii) Mnu Frans Baleni;(iii) Nks Ntombifuthi Mtoba;(iv) Nks Tryphosa Ramano;(v) Njng Bonke Dumisa;(vi) Nks Esther Barbara Watson;(vii) Nks Beverly Bouwer;(viii) Mnu Mongwena Mugwena Maluleke;(ix) Mnu Walter Hlaise;(x) Mnu Lufuno Mulaudzi;(xi) Mnu Abel Sithole;(xii) Mnu Brian Mavuka; kunye no(xiii) Nks Makano Mosidi.8. IKhabhinethi ikhethe ukuthobela isigwebo senkundla egqibe kwelokuba kubuyiselwe amalungu eBhodi yabalawuli be-Umngeni Water.(i) NKs Ziphozethu Mathenjwa (uSihlalo);(ii) Njng Thandwa Mthembu;(iii) Mnu Siboniso Shabalala;(iv) Mnu Mduduzi Eric Zakwe;(v) Nks Chamane Nompumelelo Beata;(vi) Mnu Visvin Reddy;(vii) Mnu William Mapena;(viii) Mnu Teboho Nkhahle;(ix) Nks Linda Ngcobo;(x) Nks Bongekile Zulu;(xi) Mnu Suleman Badat;(xii) Nks Mbali Barbara Ndlovu; kunye no(xiii) Qgw Simosenkosi Chamane.Imibuzo:Nks Phumla Williams – USomlomo weKhabhinethiIselula: 083 501 0139"
"Ingxelo ngeNtlanganiso yeKhabhinethi yangoLwesithathu, umhla wama-24 kweyeNkanga 2021",25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/xh/speeches/ingxelo-ngentlanganiso-yekhabhinethi-yangolwesithathu-umhla-wama-24-kweyenkanga-2021-25-nov,"A.     Imiba enguNdaba-mlonyeni1.     Ugonyo oluchasene nobhubhane weSifo seNtsholongwane ye-Corona (i-COVID-19).1.1.     IKhabhinethi ichulumancile kukuba bangaphezulu kwama-260 000 abantu abagonyiweyo kwimpelaveki yesibini yokugonya i-Vooma Vaccination Weekend ebibanjwe kwilizwe liphela ukusuka ngomhla we-12 ukuya kowe-14 kweyeNkanga 2021.1.2.    Kufuneka sikhumbule ukuba intsholongwane ayikapheli kwaye ugonyo luyasikhusela ekuguleni kakhulu, ukulaliswa esibhedlele okanye ekufeni.1.3.    Ugonyo lusimahla kubo bonke abantu abahlala eMzantsi Afrika, kwaye nabani na oneminyaka eli-12 nangaphezulu uyakhuthazwa ukuba agonye. Masigonye ukuze siqinisekise ukuba sichitha ixesha leeholide ezikhuselekileyo, ezinolonwabo neentsapho kwakunye nabahlobo bethu.2.     IModeli yoPhuhliso lweSithili (i-DDM)2.1.    IKhabhinethi ilwamkele utyelelo lukaMongameli u-Cyril Ramaphosa lwango Lwesihlanu ngomhla we-12 kweyeNkanga 2021,  kwiSithili sase-Ugu KwaZulu-Natal. Olu tyelelo luqaqambise uphuhliso loLwandle lwaseMpuma oluquka iikhilomitha ezingama-600 kunxweme oluphakathi kweKwaZulu-Natal neMpuma Koloni.2.2.    Uphuhliso loLwandle lwaseMpuma yiprojekthi ebalaseleyo ye-DDM, ezimisele ukwakha uqoqosho lwengingqi olubandakanyayo ukuze koyiswe ilifa elashiywa zizicwangciso zangexesha localu-calulo. Le projekthi ijolise ekusebenziseni amandla obuninzi bezipho zendalo zale ndawo ukuze kukhule uqoqosho.3.    Ingxelo yoMgaqo-nkqubo woHlahlolwabiwo-mali lweXesha eliPhakathi (i-MTBPS)3.1     IKhabhinethi iyixhase ngokupheleleyo indlela yezemali echazwe kwi-MTBPS ethiwe thaca nguMphathiswa wezeMali u-Enoch Godongwana ePalamente, eKapa ngoLwesine, umhla we-11 kweyeNkanga 2021. Le ndlela  ithumela umyalezo oqinileyo wokuzibophelela kwethu kulawulo olulumkileyo lwezemali. 3.2    Njengenxalenye yezibophelelo zethu zoluntu, i-60% yohlahlo lwabiwo-mali lwethu yathi yabelwa uphuhliso lwezindlu, iinkonzo ezisisiseko zasimahla, iinkqubo zengqesho, ezempilo, imfundo kunye nezibonelelo zikarhulumente.3.3    Amalinge achazwe kwi-MTBPS abonisa ukuba urhulumente unesicwangciso esicacileyo sokukhokela uqoqosho kwangaxeshanye abeke isizwe sethu kuhlumo lwexesha elide, nangona kubekho isiphithiphithi esidalwe ngubhubhane we-COVID-19.4.    UMboniso woRhwebo lwangaphakathi kwe-Afrika wowe-2021 (i-IATF2021)4.1.    Impumelelo ye-IATF2021 ebibanjelwe e-Inkosi Albert Luthuli International Convention Centre e-Durban, ukusuka ngomhla we-15 nowama-21 kweyeNkanga 2021. Incede ngokwenza nzulu intsebenziswano, nokukhuthaza urhwebo notyalo-mali phakathi kwamazwe ase-Afrika.4.2.    I-IATF idibanise iinkokheli zoshishino ukuze zabelane ngorhwebo, utyalo-mali, iinkcukacha zemarike nokwandisa amathuba otyalo-mali kwilizwekazi. Iimpahla neenkonzo zaseMzantsi Afrika nazo zabhaliswa kwakhona zathengiswa ngelokwakha uthungelwano nobudlelwane ukuze kwandiswe ukuthunyelwa kwempahla kumazwe eli lizwekazi.5.    Ukhuseleko lwekhaya 5.1.    IKhabhinethi ivakalise inkxalabo ngokhuseleko lwabantwana emva kweziganeko zakutsha nje zokuxhwilwa kwabantwana kwiindawo ezahlukeneyo zelizwe. Kwezi holide ezizayo, abazali kunye nabanonopheli kufuneka balumke ngakumbi malunga nokhuseleko  nangokuba baphi abantwana ababakhathalelayo.5.2.    Abazali kunye nabanonopheli bayabongozwa ukuba baxoxe nabantwana ababakhathalelayo ngamanyathelo okhuseleko ngokubanzi, le ngxoxo kufuneka iquke nemingcipheko ye-COVID-19 kunye nemigaqo elandelwayo yokuzikhusela kulo bhubhane. Sikwabongoza abazali kunye nabanonopheli ukuba baqwalasele ukuba zeziphi izinto abantwana babo, ingakumbi ulutsha, abanokuthi bathathe inxaxheba kuzo ngokukhuselekileyo.5.3.     Imisitho efana netheko lokuvalelisa lematriki kwakunye netheko lukuzonwabisa eliba semva kwalo msitho zezona zinamathuba amakhulu okusasaza i-COVID-19. Iindibano ezinkulu, ingakumbi ezo zibandakanya ukusela utywala, zingumngcipheko omkhulu kwaye zijongela phantsi iinzame zethu zokulawula ukusasazeka kwale ntsholongwane.6.    Ukusekwa komanyano lokulawula  ngokusebenzisana rhulumente wasekhaya6.1.    IKhabhinethi ibulele bonke abavoti abafanelekileyo abavote kuNyulo looRhulumente baseKhaya (i-LGE) ukumisela ukuba ngubani omakalawule koorhulumente basekhayalowama-2021 obelubanjwe ngoMvulo, umhla woku-1 kweyeNkanga 2021. Ikwaqaphele amalungiselelo akutsha nje okulawula ngomanyano abhengezwe kwabo masipala abangakhange babeneqela eliphumelele ngokuthe geqe.6.2.    IKhabhinethi ivuyisene nabo bonke oosodolophu nooceba abasandula ukunyulwa nokuba bazibandakanye naliphi na iqela lezopolitiko, kwaye ibanqwenelela impumelelo kumsebenzi wabo obalulekileyo wokubonelela ngeenkonzo zoomasipala kulo lonke uluntu. Ikwaqhwabele izandla amaqela ezopolitiko ngendlela ehloniphekileyo athe aziphatha ngayo ngexesha le-LGE nangexesha leengxoxo zemanyano yokulawula ngokusebenzisana.7.     Intsebenziswano yoluntu7.1.    IKhabhinethi iqaphele ukunyuka kweemvakalelo zokubukulwa kwabemmi bamanye amazwe kunye neembono ezisoloko zisetyenziswa kwezinye iindawo zelizwe ezigxibha abemmi bamazwe angaphandle.7.2.    Uhlaselo lwe-COVID-19 luchaphazele bonke abantu baseMzantsi Afrika, kodwa iimvakalelo ezimbi eziphenjelelwa liqaqobana labantu azibonisi ubume bobudlelwane bokwenene phakathi kwabantu bangaphandle abahlala kunye nabasebenza phakathi koluntu lwethu nabemmi bethu.7.3.    IKhabhinethi icele uluntu ukuba lulumke kananjalo luzithibe ekunyanzelweni ukuba luthiye abanye abantu. Ikwamemelele wonke umntu ukuba athathe uxanduva ngokulandela imida yomthetho axele kwii-arhente zogcino-mthetho nasiphi na isenzo sokuchasa umthetho esifana nokoyikisa kunye nobundlobongela esidlangalaleni. B.    Izigqibo zeKhabhinethi1.    Iziphumo zeseshoni yama-26 yeNkomfa yamaQela (i-COP26) kwiNgqungquthela yeNkqubo-sikhokelo yeZizwe eziManyeneyo ngoTshintsho lweMozulu (i-UNFCCC)1.1.    IKhabhinethi inikwe amagqabantshintshi nguMphathiswa wezaMahlathi, ezokuLoba nokusiNgqongileyo, uNksz Barbara Creecy, ngeziphumo zeseshoni yama-26 ye-COP kwi-UNFCCC ebibanjelwe e-Glasgow, e-Skotlani, e-United Kingdom (e-UK) ukusuka ngomhla wama-31 kweyeDwarha ukuya kowe-13 kweyeNkanga 2021.1.2.    Ukuthatha inxaxheba koMzantsi Afrika kusekelwe kwizibophelelo zawo kwisiVumelwano sase-Paris soTshintsho kwiMozulu sowama-2015 sokunciphisa ukukhutshwa kwegesi etshabalalisayo, nokwakha ukomelela kwemozulu kuluntu noqoqosho lwalo. Ukufuduka kwelizwe lifudukela kumandla ahlaziyekayo  kuza kuxhamlisa  okuninzi kokusingqongileyo kunye noqoqosho.1.3.    IKhabhinethi iyamkele iNtsebenziswano yeNguqu ezakuba yimbali  eyasekwa nguMzantsi Afrika kunye neFrantsi, iJamani, i-UK, iMelika kunye neManyano yaseYurophu, eyabhengezwa kwi-COP26.1.4.    IKhabhinethi isivumile isithembiso sobudlelwane bokudibanisa izigidi zezigidi ezili-R131 kule minyaka mithathu ukuya kwemihlanu izayo ngelokuxhasa izicwangciso zeNguqu eLungileyo yoMzantsi Afrika. Esi sithembiso sihambelana nokuzinikela phantsi kweSivumelwano sase-Paris ngamazwe aphuhlileyo ukuxhasa izenzo zemozulu zamazwe asaphuhlayo, kuquka nezo zaseMzantsi Afrika.1.5.    IKomiti yabaPhathiswa echotshelwe nguMongameli Ramaphosa iza kuququzelela umsebenzi owongezelelekileyo kwisicwangciso selizwe seNguqu eLungileyo kunye nezibonelelo zemali ezinikwe uMzantsi Afrika ngokwemeko yobudlelwane.1.6.    IKhabhinethi iphinde yayalela urhulumente ukuba atyumbe iqela lezemali eliquka uNondyebo weSizwe; IQumrhu loPhuhliso lwamaShishini; iSebe lezamaHlathi, ukuLoba nokusiNgqongileyo; i-Eskom kunye nezinye iingcali zezemali ukuba zithathele ingqalelo imiba efihlakeleyo  yobu budlelwane  kunye nomnikelo. 2.    Ukwandiswa koBume beNtlekele yeSizwe2.1.    Ngokuhambelana nemigaqo yeCandelo lama-27(5) (c) loMthetho woLawulo lweNtlekele, wowama-2002 (uMthetho wama-57 wama-2002), iKhabhinethi ikwamkele ukwandiswa koBume beNtlekele yeSizwe ukuya kutsho ngomhla we-15 kweyoMnga 2021. La manyathelo asaqhubeka encedisa ilizwe ngokulwa nokunwenwa  kwe-COVID-19.3.    INyanga yoKwazisa ngamaLungelo abaKhubazekileyo3.1.    IKhabhinethi iyamkele indlela yokujongana nesikhumbuzo salo nyaka seNyanga yokuQatshelwa kwamaLungelo aBantu abaKhubazekileyo, ekhunjulwa minyaka le ukusuka ngomhla wesi-3 kweyeNkanga ukuya kowesi-3 kweyoMnga. Umxholo walo nyaka wowama-2021 uthi: “Unyaka ka-Charlotte Mannya Maxeke – Dala kwaye uQinisekise uLuntu oluBandakanyayo noluGcina amaLungelo aBantu abaKhubazekileyo”.3.2.    Eli phulo ligxile ekwaziseni abantu abakhubazekileyo kuluntu lwethu, kwaye likwavuyisana nenkqubela esiyenzileyo njengelizwe ukubonelela ngesithuba sokuthatha inxaxheba kwabantu abakhubazekileyo kwiphulo lethu lokukhulisa uqoqosho. UMphathiswa kwi-Ofisi kaMongameli wabaseTyhini, uLutsha kunye naBantu abaKhubazekileyo, uNks. Maite Nkoana-Mashabane, kungekudala uza kucacisa ngeenkqubo ezinomxholo zeveki-neveki.3.3.    UMzantsi Afrika uyiqinisekisile Indibano  ye-UN ngamaLungelo aBantu abaKhubazekileyo4.     Ingxelo yeSimo seSizwe ngaMalungelo oMntwana4.1.    IKhabhinethi ikuvumele ukupapashwa kweNgxelo yoNyaka yeSizwe yamaLungelo oMntwana. Le yingxelo yokuqala ebanzi yelizwe eye yaphuhliswa kusetyenziswa iSicwangciso seSizwe sokuSebenza saBantwana sonyaka wama-2019 kuya kowama-2024.4.2.    Ingxelo ichaza inkqubela ekuphunyezweni kwemithetho nemigaqo-nkqubo ejoliswe ekukhuseleni nasekukhuthazeni amalungelo abantwana njengoko kuchaziwe kuMqulu wamaLungelo.5.    INgxelo yeQela loMbuso kwiKomiti yeeNgcali zase-Afrika kumaLungelo neNtlalontle yoMntwana (i-ACERWC)5.1.    IKhabhinethi iyamkele iNgxelo yeQela loMbuso loMzantsi Afrika ukuba ithunyelwe kwi-ACERWC yeManyano ye-Afrika (i-AU).5.2.    Le yingxelo yesithathu uMzantsi Afrika oyithumela kwi-ACERWC, ngokuhambelana nelizwe elityikitye izibophelelo ze-AU ngentlalontle nokhuseleko lwabantwana kwilizwekazi. Le ngxelo yangoku, ekulindeleke ukuba yondlalwe kwinyanga yeNkwindla yowama-2022, iphendula  imiba eyayiqatshelwe yi-ACERWC kwingxelo yethu yowama-2016.6.    Amaphepha -mvume aKhethekileyo aseZimbabwe (i-ZEP) 6.1.    IKhabhinethi iyithathele ingqalelo into eninzi ekuthethwa ngayo nge-ZEP kwakhona iziqhaphele neendaba zobuxoki ezisasazwayo ezimalunga nala maphepha-mvume. Unikezelo lokuqala olukhethekileyo lwaseZimbabwe lwaqala ngo-2009 ngoko lwalubizwa ngokuba yi-Dipensation for Zimbabwe Permit. Yayibonelele ngamaxwebhu emvume  esithuba seminyaka emihlanu kubantu baseZimbabwe abafanelekileyo. 6.2.    Ngowama-2014, ixesha lokunikezela ngama phepha-mvume lathi landiswa ngeminyaka emithathu laze labizwa ngokuba yi- the Zimbabwean Special Permit. Le- ZEP ekhoyo ngoku yaqalwa ngowama-2017 kwaye izakufikelela esiphelweni ngomhla wama-31 kweyoMnga kulo nyaka wama-2021.6.3.    Emva kweengxoxo zayo, iKhabhinethi igqibe ekubeni ingaphindi ivumele ulwandiso lwexesha lokunikezela ngamaphepha-mvume olukhethekileyo lwaseZimbabwe. Kodwa ke nangona kunjalo, yagqiba ngeenyanga ezili-12 ezizakuba lixesha loxolelo kwabo bane ZEP yangoku ephelelwe lixesha.6.4.    Ngeli xesha loxolelo, abanini bamaphepha-mvume kufuneka bafake izicelo zezinye iimvume ezifanele ubume okanye imeko yabo ethile yokuhlala kwabo kweli lizwe. Xa kuphela ezi nyanga ezili-12, abo bangaphumelelanga kuya kufuneka bawushiye uMzantsi Afrika okanye bazakuthunyelwa elizweni labo.7.    Uhlenga-hlengiso lwenkqubo yonyulo yaseMzantsi Afrika ukuze ibandakanye abagqatswa abazimeleyo7.1.    IKhabhinethi ikuvumele ukuba ingxelo yeKomiti yeeNgcebiso yabaPhathiswa (i-MAC) emalunga noHlaziyo lweeNkqubo zoNyulo ithunyelwe ePalamente. Uhlaziyo lolonyulo lwaqalwa emva kokuba isigwebo seNkundla yoMgaqo-siseko yabhengeza ngowama-2020 ukuba uMthetho woNyulo, wowe-1998 (uMthetho wama-73 wowe-1998) wawunxamnye nomgaqo-siseko njengoko wawubonelela kuphela unyulo lwamalungu eNdlu yoWiso-mthetho kunye nezindlu zowiso-mthetho zamaphondo ukuba lwenziwe kusetyenziswa amaqela ezopolitiko.7.2.    Ingxelo ye-MAC ikhankanya  eminye imigaqo-nkqubo engasetyenziswa ukulungisa  imiba  ethile kuMthetho woNyulo wowe-1998 echasene nomgaqo-siseko welizwe. 8.    Inkqubo-sikhokhelo  eJoliswe kwiCandelo Loshishino (ii-SET)8.1.    IKhabhinethi iyamkele iNkqubo-sikhokelo yee-SET ngokuhambelana nesivumelwano sase Paris  esenziwa nguMzantsi Afrika  nesatyikitywa yiNkomfa yamaQela eSivumelwano se-UN ngoTshintsho lweMozulu ngowama-2015. Ze kuthi isebe likarhulumente eliyintloko lisebenzise esi sikhokelo njengomhlahla-ndlela wokunxibelelanisa inkqubo yokwabiwa nokuphunyezwa kwee-SET kwamanye amasebe.8.2.    Izicwangciso zamasebe esizwe okanye iMigaqo-nkqubo kunye neMiqathango (ii-PAM) zifuna ukunciphisa umoya omdaka osuka kweli candelo loshishino ngokuhambelana neemfuno zeli candelo. Ii-PAM zeCandelo zibalulekile ekuphumezeni iimfuno zalo. Yiyo loonto zizakucaciswa kananjalo  zihlonyelelwe  ngokukhawuleza emva kokuba nje uMthetho Oyilwayo wokuTshintsha kweMozulu wamkelwe ngokusesikweni. Oku ke kuza kumiselwa isithuba esingangeminyaka emithathu elandelelanayo kwaye zizaku phononongwa rhoqo emva kweminyaka emihlanu.9.    Uhlahlo lwabiwo-mali lwekhabhoni kwinqanaba lenkampani9.1.    IKhabhinethi iyamkele indlela yokuphunyezwa koHlahlo Lwabiwo-mali lweKhabhoni kwiNqanaba leNkampani. Inkqubo yohlahlo lwabiwo-mali lwekhabhoni olunyanzelekileyo nelujoliswe kwiinkampani ezikhupha kakhulu umoya omdaka iza kuphunyezwa ngowama-2023. Inkqubo yohlahlo lwabiwo-mali lwekhabhoni izakunyanzela iinkampani ezikhupha kakhulu umoya omdaka ukuba zamkele izixa  ezabelwayo  njengolwabiwo lwesibonelelo seminyaka emihlanu ukuze iinkampani ezo zikwazi ukukhupha umoya ococekileyo. 9.2.    Indlela yokwabiwa kohlahlo lwabiwo-mali lwekhabhoni ibeka ngokucacileyo izinyanzeliso  zokuphunyezwa kohlahlo lwabiwo-mali lwekhabhoni kunye neenkcukacha zezicwangciso-nkqubo zokusebenza eziza kusetyenziswa ukubala kunye nokwabiwa kohlahlo lwabiwo-mali lwekhabhoni kwisigaba  sokuqala sekhabhoni ukuya nakwesilandelayo.10.    Ulungelelwaniso lwezithili zoomantyi10.1.    IKhabhinethi ikwamkele ukuqukunjelwa kolungelelwaniso lwezithili zoomatyi kumaphondo amane abesele eshiyekile (iMpuma Koloni; iFreystata; iKwaZulu-Natal naseNtshona Koloni). Inkqubo, ephumeza uMgaqo-siseko weRiphablikhi yoMzantsi Afrika wowe-1996, yaqala ngowama-2014 ngokuthi izithili zomantyi zaseGauteng naseMntla-Ntshona zilungelelaniswe. Ze kwathi iLimpopo neMpumalanga zona zaqukunjelwa ngowama-2016, eMntla Koloni khona kwaqukunjelwa ngowama-2018.10.2.    Kwithuba elingaphambi kowe-1994, izithili zoomantyi belizwe zazimiselwe ngokobuhlanga, ziqhubela phambili iinkonzo zenkundla ezikumgangatho ophantsi kubantu abamnyama abahlala kumaphandle ahlelelekileyo, kumazwe azimele geqe nakwiilokishi.10.3.    Imida ecetywayo nehlenga-hlengisiweyo yolawulo lweenkundla iqinisekisa ukufikelela ngokulinganayo kwinkqubo yobulungisa ngabo bonke abemmi boMzantsi Afrika. Inkqubo yokuza nale mithetho  ibe yinkqubo equke umantyi, iNkonzo yamaPolisa yaseMzantsi Afrika; UGunyaziwe woTshutshiso weSizwe; IBhodi yoNcedo lwezoMthetho, iBhodi yokuCandwa kooMasipala kunye nabo bonke abachaphazelekayo kumaphondo afanelekileyo11.    Ulawulo lwesimangalo sikarhulumente, ulamlo kunye nemigaqo-nkqubo karhulumente yokumelwa ngokusemthethweni11.1.    IKhabhinethi iyamkele imigaqo-nkqubo emithathu ephathelene nolawulo lwamatyala karhulumente, ukulamla kunye nokumelwa ngurhulumente ngokwasemthethweni. Le migaqo-nkqubo ifuna ukukhuthaza ulawulo oluxhobisayo noluneendleko eziphantsi kumatyala oluntu.11.2.    Imigaqo-nkqubo ibonelela ngemithetho-siseko jikelele ekufuneka iqwalaselwe kunye nendlela ekufuneka yamkelwe yi-Ofisi yeGqwetha likaRhulumente (i-OSA) xa ijongene nemicimbi yesimangalo sikarhulumente. Kwakhona, le imigaqo-nkqubo iseka iinkqubo ezifanayo kwaye ikwabonelela ngesikhokelo sokunceda i-OSA. Lo mgaqo-nkqubo awungeneleli ngokuncedisa qha kodwa ukwazisa ezinye iindlela zokungenelela kumatyala anokusombululeka ngeenkqubo zenkundla ezingatyabuli kakhulu epokothweni.11.3.    Okwangoku le migaqo-nkqubo yamkelweyo izakusebenza njengendlela yotshintsho ngelixa uMthetho wamaGqwetha kaRhulumente, wowe-1957 (uMthetho wama-56 wowe-1957), olungisiweyo usaphononongwa. C.    Imithetho esayilwayo1.    UMthetho osaYilwayo wokuLungisa iMithetho yeMfundo esiSiseko1.1.    IKhabhinethi ikwamkele ukuthunyelwa ePalamente koMthetho osaYilwayo wokuLungisa iMithetho yeMfundo esiSiseko. Lo Mthetho usaYilwayo uhlomelela kuMthetho weZikolo waseMzantsi Afrika, wowe-1996 (uMthetho wama-84 ka-1996) noMthetho weNgqesho yooTitshala, wowe-1998 (uMthetho wama-76 ka-1998).1.2.    Ezi zilungiso zicetywayo zifuna ukomeleza iinkqubo zokufunda kwezemfundo njengoko kuchaziwe kuMgaqo-siseko weRiphablikhi yoMzantsi Afrika ngonyaka we-1996. Phakathi kwezinye zezi zihlomelelo, kukufikelela jikelele kwemfundo kwiminyaka emibini yokukhula komntwana.1.3.    Lo Mthetho uYilwayo ukwanyanzelisa uxanduva lokuphendula phakathi kwamabhunga olawulo ezikolo, kwaye ucacisa imigaqo-nkqubo yokwamkelwa kwabafundi, ulwimi nomgaqo wokuziphatha ezikolweni. Ezi zilungiso zicetywayo ziza kuphucula ukufikelela kwimfundo kubo bonke abafundi kwilizwe liphela.1.4.    Lo Mthetho usaYilwayo ugqithisiwe eluntwini nakubo bonke abachaphazelekayo abafanelekileyo.2.       UMthetho osaYilwayo weerhafu zeCandelo lezeziMali wowama-20212.1. IKhabhinethi ikwamkele ukuthunyelwa ePalamente koMthetho osaYilwayo weeRhafu zeCandelo lezeziMali wowama-2021. Lo Mthetho uYilwayo wenza ukuba  uMthetho woLawulo lweCandelo lezeziMali (FSR) wama-2017 (uMthetho we-9 wama-2017) uqalise ukusebenza.2.2. Lo Mthetho uYilwayo unyanzelisa iirhafu kwicandelo lezemali eziza kusetyenziselwa ukuxhasa ngemali yokusebenza kwamaqumrhu ecandelo lezemali asekwe ngokoMthetho weFSR wowama-2017. Kwakhona lo mthetho unyanzelisa intlawulo yediphozithi ye-inshurensi kumalungu abhalisiweyo kwintsebenziswano ukubonelela umnatha wokhuseleko kubagcini-mali xa kunokwenzeka ukuba ibhanki ingaphumeleli. 2.3.   Lo Mthetho uYilwayo ukwalungisa uMthetho weNgxowa-mali yoMhlalaphantsi, wowe-1956 (uMthetho wama-24 we-1956); uMthetho weeBhanki, 1990 (uMthetho 94 wowe-1990); I-Mutual Banks Act, 1993 (uMthetho we-124 wowe-1993) kunye noMthetho weeNgcebiso zezeziMali kunye noMthetho wama-2002 (uMthetho wama-37 wama-2002) kwaye uzilungelelanisa noMthetho weFSR wowama-2017 ngokubhekiselele kumaqumrhu ecandelo lezemali.3.    UMthetho osaYilwayo wokuLungisa uloNyulo3.1.    IKhabhinethi iwamkele uMthetho ohlonyelelweyo  woNyulo nosele kukudala ulindelwe ukuba ungeniswe ePalamente. Lo Mthetho uYilwayo uhlomela uMthetho woNyulo wowe-1998 ukuze wenze amalungiselelo onyulo lwabagqatswa abazimeleyo kwiNdlu yoWiso-mthetho yeSizwe nakwizindlu zowiso-mthetho zamaphondo.3.2.    Ngenyanga yeSilimela kowama-2020 iNkundla yoMgaqo-siseko yayalela iPalamente ukuba ilungise isiphene kuMthetho woNyulo okhoyo wowe-1998 ukuqinisekisa ukuba abagqatswa abazimeleyo bayakwazi ukungenela  unyulo kwiNdlu yoWiso-mthetho nakwizindlu zowiso-mthetho zamaphondo.3.3.    IKhabhinethi iphinde yaphumeza ukungeniswa kwengxelo ye-MAC echaza iindlela ezinokuthathwa xa  kulungiswa imiba yoMthetho woNyulo efunyenwe ingahambelani nomgaqo-siseko.A.     Imicimbi ezayo1.    Iintsuku ezili-16 zobuTshantliziyo zokungaxhatshazwa kwabaseTyhini naBantwana kulo nyaka wama-20211.1.    IKhabhinethi iyamkele indlela yokujonga iphulo leeNtsuku ezili-16 zokuLwa noBundlobongela obujoliswe kwabaseTyhini nabaNtwana. Iphulo lokwazisa uluntu liza kuqaqanjiswa ngaphantsi komxholo othi: “Unyaka ka-Charlotte Mannya Maxeke: IiNtsuku ezili-16 zobuTshantliziyo – sisuka ekuqapheliseni siya ekuthatheni inxaxheba”. Eli phulo liyinxalenye yomsebenzi obanzi karhulumente weeNtsuku ezingama-365 zobuTshantliziyo zokwazisa kunye nokukhuthaza ukuphelisa ubundlobongela obujoliswe kwabasetyhini nabantwana.1.2.    IKhabhinethi isibongoza sonke ukuba sigxeke kwaye sizibophelele ekunqandeni ukunyhashwa kwabasetyhini nabantwana kweli lizwe. Iinkcukacha-manani zolwaphulo-mthetho zakutsha nje ngobundlobongela obusekelwe kwisini kunye nokubulawa kwabasetyhini ezikhutshwe liSebe lezobuPolisa kufuneka zikhwankqise bonke abemmi boMzantsi Afrika abathanda uxolo nabathobela umthetho.1.3.    IKhabhinethi imemelela bonke abemmi boMzantsi Afrika ukuba basebenzisane ukuqinisekisa ukuba eli phulo lisondeza eli lizwe ekuphumezeni ilungelo lokhuseleko lwabasetyhini nabantwana. Namhlanje kungomhla wama-25 kweyeNkanga,  uMphathiswa uNkoana-Mashabane, uza kuphehlelela ukuqalisa kweli phulo.D.    Imiyalezo2.    Ukuvuyisana IKhabhinethi idlulise amazwi okuvuyisana kunye neminqweno emihle kwaba balandelayo:Mr Damon Galgut, umbhali ophumelele iwonga lowama-2021 ibhaso lakhe le- Booker Prize kwinoveli yakhe, The Promise, njengomntu wesithathu waseMzantsi Afrika ukuphumelela i-Booker Prize.Mamelodi Sundowns Ladies ngokuphumelela uMfelandawonye we-African Football Women’s Champions League ebibanjelwe e-Cairo, eYiputa. Ngokuqinisekileyo Impumelelo yabo iza kukhuthaza uphuhliso lwebhola ekhatywayo yabasetyhini eMzantsi Afrika.3.    UvelwanoIKhabhinethi ivakalise amazwi ovelwano kusapho nezihlobo zaba balandelayo:Umnu FW de Klerk (85) owayesakuba nguMongameli woMzantsi Afrika wangaphambi kwentando yesininzi nowasebenza njengoSekela Mongameli kuRhulumente woManyano lweSizwe ngowe-1994. Wabelana ngeBhaso loXolo i-Nobel Peace Prize ngowe-1993 nowayesakuba nguMongameli uNelson Mandela ngomsebenzi wabo wokuphelisa ngoxolo ulawulo localucalulo, kunye nokubeka isiseko soMzantsi Afrika omtsha wentando yesininzi.Umnu Wilbur Smith (88) umbhali odumileyo wamazwe ngamazwe othengise ngaphezulu kwezigidi ezili-140 zeencwadi. Wayengumbhali odumileyo kunye nombalisi wamabali ophakathi kweengxilimbela zoncwadi zesizwe sethu.Umnu Tubby Reddy (62) owayesakuba liGosa eliyiNtloko yesiGqeba (i-CEO) yeKomiti yoMbutho wezeMidlalo yaseMzantsi Afrika kunye neKomiti ye-Olimpiki, ethe gqolo wasebenzela ukuphuculwa kwezemidlalo eMzantsi Afrika.E.    UkuqeshwaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwesokhuselo.1.    UMnu Lucky Charles Mohalaba njenge-CEO ye-Arhente yolawulo lwe-Inkomati-Usuthu (Inkomati-Usuthu Catchment Management Agency).2.    UNjing Azwihangwisi Edward Nesamvuni njengoSihlalo weBhodi yeZiko loMzantsi Afrika leSizwe leZityalo ezahlukeneyo zeNdalo (Board of the South African National Biodiversity Institute)3.    UMnu Lemogang Pitsoe njenge-CEO yeQumrhu lezeMigodi neMali lokuHlola laseAfrika (African Exploration Mining and Finance Corporation).4.    UMnu Nasele Nathan Mehlomakulu njengoSekela Mlawuli-Jikelele: woKhuseleko lokuTya kunye noHlaziyo lwezoLimo kwiSebe lezoLimo, uBuyekezo lweMihlaba noPhuhliso lwasemaPhandleni (Food Security and Agrarian Reform in the Department of Agriculture, Land Reform and Rural Development).5.    IBhodi yabaLawuli beNgxowa-mali yeMbuyekezo:(i)    Umnu Paul Serote (Usihlalo);(ii)    Umnu Gerald Boitumelo Mokgoro;(iii)    Umnu Tibor Szana;(iv)    Unksz Valerie Manamane Rennie;(v)    Ugq Zukiswa Pinini;(vi)    Unksz Ndivhuwo Manyonga;(vii)    Unksz Gys Myburgh McIntosh;(viii)    Umnu Mandla Shezi; (ix)    Umnu Adam Letshele;(x)    Ugq Sethole Reginald Legoabe;(xi)    Unksz Elma Mary Burger; (xii)    Umfundisi Ntombizine Madyibi;(xiii)    Unksz Vuyiswa Miya;(xiv)    Umnu Fani Xaba;(xv)    Unksz Sumaya Hoosen;(xvi)    Umnu Kevin Cowley;(xvii)    Ugqirha Hilko Johannsmeier; (xviii)     Umnu Jan Mahlangu;(xix)    Unksz Naledi Tsipane;(xx)     Unksz Janek Wilimiec;(xxi)    Umnu Edward Malometje Thobejana; kunye no(xxii)    Unksz Desugee Pillai.6.    IBhodi yabaLawuli beNkonzo yeMozulu yoMzantsi Afrika:(i)    Unksz Feziwe Yolanda Renqe;(ii)    Unksz Mmapula Moreen Kgari;(iii)    Unksz Sandika Daya;(iv)    Unksz Moipone Edith Magomola;(v)    Umnu Mmaphaka Ephraim Tau;(vi)    Umnu Itani Phaduli;(vii)    Unjing Ndivhudzannyi Sylvester Mpandeli; kunye no(viii)    Ugqirha Grant Reagon Son. 7.    IBhodi yabaLawuli boPhuhliso lweShishini loKwakha:(i)    Umnu Khulile Vuyisile Nzo (Usihlalo);(ii)    Unjing Susanna Gertruida Bouillon (Usekela sihlalo);(iii)    Unksz Yvonne Deliwe Mbane;(iv)    Umnu Tumelo Gopane;(v)    Umnu Sibusiso Makhanya;(vi)    Unksz Karabo Joyce Siyila;(vii)    Unksz Moloko Benadette Rabosiwana;(viii)    Unksz Ertia Boitumelo Mokgatle;(ix)    Unksz Celeste Margo le Roux;(x)    Umnu Danny Lesiba Masimene;(xi)    Unksz Thuthuka Siphumezile Songelwa;(xii)    Unksz Bongekile Zulu; kunye no(xiii)    Umnu Khuliso Kennedy Maimela.8.    IBhodi yabaLawuli be-Community Schemes Ombud Service:(i)    Unksz  Marvellous Phindile Mthethwa (Usihlalo);(ii)    Umnu Sediko Rakolote;(iii)    Unksz Julia Ramataboe;(iv)    Unksz Deshni Subbiah;(v)    Umnu Mthokozisi Daluxolo Xulu;(vi)    Umnu Donovan Vincent Goliath; kunye no(vii)    Unksz Ntombikayise Sithole.9.    IBhodi yaBalawuli be-Property Practitioners Regulatory Authority:(i)    Umnu Steven Piet Ngubeni (Usihlalo); (ii)    Unksz Pamela Nonkululeko Makhubela;(iii)    Iqgwetha Mxolisi Sphamandla Nene;(iv)    Umnu Terry Kevin Johnson;(v)    Umnu Thato Ramaili;(vi)    Unksz Thokozani Radebe;(vii)    Unksz Thuthuka Siphumezile Songelwa;(viii)    Umnu Shaheed Peters;(ix)    Unksz Nokulunga Makopo; kunye no(x)    Unksz Pamela Beatrice Snyman. (xi)    Unksz Veruska Gilbert (omele iSebe lezoRhwebo,uShishino noKhuphiswano)10.    Ibhodi yabaLawuli yeBhunga leSizwe lokuBhalisa abakhi bezindlu:(i)    Unksz Nomusa Mufamadi (Usihlalo);(ii)    Umnu Francois Beukman;(iii)    Umnu Kganki Matabane;(iv)    Unksz Nontuthuko Chiluvane;(v)    Unksz Mandy Jayakody;(vi)    Umnu Refilwe Lediga;(vii)    Unksz Morwesi Ramonyai;(viii)    Unksz Siphindile Memela;(ix)    Unksz Nomthandazo Lucia Ncalane-Ngcobo;(x)    Unksz Kedibone Tsiloane;(xi)    Umnu Roy Mnisi;(xii)    Unksz Shelly Huntley;(xiii)    Unksz Sasa Subaban; kunye no(xiv)    Unksz Zodwa Matiwane. 11.    Amalungu eBhunga kaGunyaziwe woLawulo lweZindlu zeNtlalo:(i)    Unksz Busisiwe Nzo (Usihlalo);(ii)    Unksz Pulani Thobejane-Mogotsi(iii)    Unksz Lahlane Malema;(iv)    Unksz Sanele Masiza;(v)    Unksz Yvonne Deliwe Mbane;(vi)    Unksz Lebogang Shole;(vii)    Unksz Ayanda Olifant;(viii)    Unksz Zimbini Hill;(ix)    Unksz Confidence Tshilande;(x)    Umnu Kevin Kiewitz;(xi)    Umnu Ashley Latchu; kunye no(xii)    Umnu Mashukudu Maboa.12.    IBhodi yabaLawuli be-Arhente yoPhuhliso lweZindlu:(i)    Ugqirha Tshilidzi Ratshitanga (Usihlalo);(ii)    Unksz Marina Dumakude (Usekela sihlalo);(iii)    Ugqirha Manqoba Soni;(iv)    Unksz Nalini Maharaj;(v)    Umnu Rajesh Makan; kunye no(vi)    Unksz Magdeline Tshabalala.  Imibuzo: Unksz Phumla Williams – Isithethi seKhabhinethiUmxeba: 083 501 0139"
"Ingxelo yeNtlanganiso yeKhabhinethi ebibanjwe kwi-Intanethi  yangoLwesithathu, umhla wesi-8 kweyoMnga 2021",9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-kwi-intanethi-yangolwesithathu-umhla-wesi-8,"A.    Imiba enguNdabamlonyeni1.    Usuku lweHlabathi loKulwa noRhwaphilizo 1.1.    UMzantsi Afrika uzibandakanya nehlabathi liphela ekubhiyozeleni uSuku lweHlabathi lokuLwa noRhwaphilizo ngoLwesine, umhla we-9 kweyoMnga 2021 phantsi komxholo othi “Ikamva elingenalurhwaphilizo liqala namhlanje, liqala ngam”. Umxholo weZizwe eziManyeneyo woSuku lokuLwa noRhwaphilizo lwaMazwe ngaMazwe lowama-2021 uthi: “Ilungelo lakho, indima yakho: Yithi hayi kurhwaphilizo”.1.2.    Urhwaphilizo, nokuba lukhulu okanye luncinci, luhlala lungomnye wemiceli-mngeni emikhulu ejongene nelizwe lethu kwaye lubuyisela emva ukukhula koqoqosho kunye nophuhliso lwezentlalo. 1.3.    IKhabhinethi isakhuthazwa into yokuba inkqubo yezobulungisa iyaqhubeka nokuthatha amanyathelo aqinisekileyo ukuze abo bafunyenwe bebandakanyeka kwizenzo zorhwaphilizo baphendule. IKomishini yoPhando ngeZityholo zokuBanjwa ngoBhongwane koMbuso, uRhwaphilizo kunye noBuqhophololo kwiCandelo loLuntu, kuquka namaZiko oMbuso, icwangciselwe ukuba ingenise ingxelo yayo yokugqibela kuMongameli uCyril Ramaphosa ngoMgqibelo, umhla woku-1 kweyoMqungu ngowama-2022.  1.4.    IKhabhinethi ilindele ukuba ngaphezu kokubhentsisa abenzi borhwaphilizo, le ngxelo iza kusinika nezindululo zokuqinisa iinkqubo zethu zokuthintela urhwaphilizo.1.5.    Njengenxalenye yomlo wethu oqhubekayo wokulwa norhwaphilizo, iCandelo loPhando eliKhethekileyo (i-SIU) limisele amatyala amaninzi kwiNkundla ePhakamileyo nakwiNkundla eKhethekileyo kwaye la alandelayo asachotshelwe ukuza kufikelela kumhla wama-31 kweyoKwindla ngowama-2021: Amatyala angama-56 kwiNkundla ePhakamileyo abandakanya izivumelwano ezixabisa izigidi zezigidi zeerandi ezingama-62;Amatyala angama-64 kwiNkundla eKhethekileyo abandakanya izivumelwano ezixabisa izigidi zezigidi zeerandi eziyi-6.99. Izixa-mali okanye amaxabiso zizixa-mali zezivumelwano ezathi zakhutshwa ngokungafanelekanga nangokungekho mthethweni ngamaziko karhulumente nezingumxholo wesimangalo se-SIU. Kunyaka-mali wama-2021/22, i-SIU sele inqumamise izibonelelo zomhlalaphantsi zabo babesakuba ngabasebenzi bakarhulumente, ii-akhawunti zebhanki kunye neempahla zabantu kunye nezamashishini ezixabisa ngaphezulu kwezigidi zeerandi ezingama-43. UMongameli utyikitye iZibhengezo ze-SIU ezilithoba kunyaka-mali ophantsi kophononongo. 1.6.    IKhabhinethi iye yaphinda yathi impumelelo yomlo wethu ochasene norhwaphilizo ixhomekeke ekubandakanyekeni kwabo bonke abantu baseMzantsi Afrika. Ukuba ubona into, thetha, luxele urhwaphilizo ngokutsalela Umnxeba Ongahlawulelwayo weSizwe woKulwa noRhwaphilizo ku-0800 701 701. 1.7.    IKhabhinethi ikuqinisekisile ukuzibophelela kwayo ekukhuseleni abaxeli bobubi, kwaye iqhwabela izandla ubugorha babasebenzi bakarhulumente abanyanisekileyo ababhentsisa ubuqhophololo kunye norhwaphilizo, ngamanye amaxesha bebeka iimpilo kunye nobomi babo emngciphekweni. 2.    Ukonyuka ngokukhawuleza kosuleleko lweNtsholongwane ye-Corona (i-COVID-19).2.1.    IKhabhinethi ikuqaphele ukwanda okukhawulezileyo kosuleleko lwe-COVID-19 kwiindawo ezahlukeneyo zoMzantsi Afrika yaze yabongoza bonke abantu belizwe ukuba bathathe amanyathelo aqatha okuzilwela kwesi sifo kunye nezinye iindidi zaso. Usuleleko lwethu lwe-COVID-19 olushicilelwe kwiiyure ezingama-24 ezidlulileyo lumi kuma-19 842, nto leyo ethetha ukuba umlinganiselo wesiqinisekiso ngama-26.8%. Siphinde saphulukana nabantu abangama-36 ngenxa yeengxaki ezinxulumene ne-COVID-19 kwiiyure ezingama-24 ezidlulileyo. 2.2.    Ugonyo alusincedi nje ukuba sizilwele kubhubhane obulalayo ngokunqanda isigulo esixhalabisayo, ukulaliswa esibhedlele okanye nokufa, kodwa lukwanciphisa imingcipheko yempilo ebangelwa ziindidi zexesha elizayo. 2.3.    Kufuneka siqhubeke sibambelele kumanyathelo okuthintela angengawo amayeza okunxiba isigqubutheli-buso esigquma umlomo kunye neempumlo; sigcine umgama wasekuhlaleni, kunye nokuhlamba izandla rhoqo ngesepha namanzi okanye ngokusebenzisa isicoci sezandla esine-alcohol elinganiselwa kuma-70%. 2.4.    Sinokukuthintela ukusasazeka kwale ntsholongwane ngokuphepha imisitho enwenwisa ngokugqithisileyo efana neminyhadala kunye namatheko. Sikunye singazilwela ngokuba noxanduva kwaye sisoloko sisenza okona kulungileyo ekukhuseleni impilo yabantu esibathandayo kunye nesizwe sethu ngokuchasene ne-COVID-19.  2.5.    IKhabhinethi izibandakanye noMongameli Ramaphosa ekuqhwabeleni izandla iingcali zenzululwazi ngokulumkisa ihlabathi ngodidi lwe-Omicron oluthe lwasasazeka kwihlabathi jikelele. IKhabhinethi iyaqhubeleka nokuxhasa amakhwelo okuba zisuswe ngokukhawuleza izithintelo zokuhamba ezingenabulungisa ezibekelwe uMzantsi Afrika.  3.    I-Vooma Vaccination Week3.1.    Sele sinikezele ngamathamo amayeza okugonya angama-26 781 642 ewonke ukuza kufikelela ngoku. Ngexesha elandisiweyo lephulo le-Vooma Vaccination Week ukusuka ngomhla wesi-3 ukuya kowe-10 kweyoMnga yowama-2021, amawakawaka abantu agonywe kwiindawo ezahlukeneyo zokugonya ezivulelekileyo kwilizwe lonke. IKhabhinethi ibongoze abantu abaneminyaka eli-12 nangaphezulu ukuba bagonye ngaphandle kokulibazisa.  3.2.    Zigcine wena kunye nabo ubathandayo nikhuselekile ngeli xesha leeholide ngokuya nje kwindawo yogonyo ekufutshane nawe, nangaphandle kwedinga, ukuze ubhalise kwaye ugonywe simahla.3.3.    Iinzuzo zempilo zokugonywa ziquka umngcipheko ophantsi kakhulu wokulaliswa esibhedlele emva kokuba wosulelwe yi-COVID-19. IKhabhinethi ikhuthaza bonke abantu baseMzantsi Afrika ukuba basabele kwikhwelo elicacileyo lokuba bagonywe kuba iingqokelelo-manani zibonisa ukuba uninzi lwabantu abalaliswa ezibhedlele abagonywanga.4.    Uvavanyo lwaBasebenzi lweKota (i-QLFS)4.1.    Urhulumente usazimisele ekulungiseni intswela-ngqesho njengomnye wemiceli-mngeni ophambili ojongene neli lizwe. Iziphumo ze-QLFS zakutshanje zeeNkcukacha-manani zoMzantsi Afrika ezibonise ukonyuka kwepesenti eyi-0,5 kwizinga lentswela-ngqesho ukusuka kuma-34,4% kwikota yesibini ukuya kuma-34,9% kwikota yesithathu yowama-2021 ziyaxhalabisa. 4.2.    Urhulumente uyaqhubeka nomsebenzi wakhe ojolise ekubuyiseleni intembeko kushishino ngokulungisa imiqobo yolwakhiwo ethintela ukukhula koqoqosho, ukudala imisebenzi kunye nokuphelisa intlupheko. Ngendlela yamangenelelo athile afana notyalo-mali olukhulu kwiziseko ezingundoqo, usebenzela ukuxhasa inguqu yezakhiwo, ukukhula koqoqosho nokudalwa kwemisebenzi.4.3.    Ngendlela yeSebe lezoRhwebo, uShishino noKhuphiswano, urhulumente uyaqhubeka ukuxhasa imveliso yalapha ekhaya, kuquka nokuvuselelwa koshishino lwemveliso zoMzantsi Afrika. Inkomfa yoTyalo-mali yaseMzantsi Afrika yonyaka (i-SAIC) iyaqhubeka ukutsala abatyali-zimali abanokubakho. Ukusukela kwinkomfa yayo yokuqala ngowama-2018, i-SAIC ukuza kufikelela ngoku izuze izifungo zemali engaphezulu kwezigidi zezigidi zeerandi ezingama-770 kwizibophelelo zotyalo-mali kuluhlu olubanzi lwamacandelo ezoqoqosho. 4.4.    IKhabhinethi isazibophelele ekusebenzisaneni nawo onke amacandelo ukulungisa imiceli-mngeni ephindwe kathathu yentswela-ngqesho, ubuhlwempu nokungalingani.  Urhulumente uza kwenza nantoni na enokwenzeka ukudala imeko encomekayo kutyalo-mali lweli lizwe. Iza kuphembelela inguqu kwezoqoqosho ukuze kuvuleleke amathuba ezoqoqosho kumaqela ebekade evinjwe amathuba ngaphambili 5.    UTyelelo lukaMongameli lweZizwe Ezine eNtshona Afrika5.1.    Kutshanje uMongameli Ramaphosa ukhokele igqiza labaPhathiswa kunye neenkokeli zamashishini ngeenjongo zokukhulisa ubudlelwane boqoqosho kunye nentsebenziswano phakathi kwabantu phakathi koMzantsi Afrika kunye ne-Nigeria, i-Côte d’Ivoire, i-Ghana kunye ne-Senegal. 5.2.    Olu tyelelo lwezizwe ezine lusuka ngomhla wama-30 kweyeNkanga ukuya kowesi-7 kweyoMnga yowama-2021 luqinisa ubudlelwane bamazwe amabini oMzantsi Afrika ukuze kuqine ubudlelwane obujolise kuphuhliso lwe-Afrika kunye nentsebenziswano kumaqonga eengxoxo zamazwe ngamazwe.5.3.    UMzantsi Afrika kunye namazwe angamahlakani baye baphonononga iindlela zokusebenzisa amathuba anikezelwe nguMmandla woRhwebo oluKhululekileyo weLizwekazi le-Afrika ukuze kuxhamle kuwo omabini, kunye nenkxaso enkulu kumashishini aqhuba urhwebo kunye notyalo-mali phakathi kwamazwe ase-Afrika.6.    Iphulo le-16 Days of Activism lokuLwa uBundlobongela obujoliswe kwabaseTyhini kunye naBantwana6.1.    Njengoko iphulo le-16 Days of Activism lokuLwa uBundlobongela obujoliswe kwabaseTyhini kunye naBantwana lifikelela esiphelweni, iseyinyani ephazamisayo into yokuba kusekuninzi ekufuneka kwenziwe ukuphelisa ubundlobongela obusekelwe kwisini kunye nokubulawa kwabasetyhini (i-GBVF) kuluntu lwethu.6.2.    Amabali amaninzi awoyikisayo anxulumene ne-GBVF, kuquka nokufa kwabantu, axeliwe ngeli xesha nakwiphulo lonke elandisiweyo le-365 Days of Activism.6.3.    Siyasilela njengesizwe xa izikhalo zabona bantu basesichengeni kuluntu lwethu zingekaviwa okanye zingahoywa. Izithethe zoluntu zokungakhathali eziqinisekisa ukuziphatha kobundlobongela bamadoda kunye nokuthanda ukuxhaphaza abasetyhini abathethayo makuphele. 6.4.    IKhabhinethi ibongoza wonke umntu, ingakumbi amadoda, ukuba athathe inyathelo kwaye adlale indima ebonakalayo ekupheliseni isibetho sobundlobongela obujoliswe kwabasetyhini kunye nabantwana.  Amadoda kufuneka akhokele ngokuthetha phandle ngokuchasene ne-GBVF kwaye ayixele kwii-arhente zogcino-mthetho.  Kufuneka kwakhona akhulise ukuqonda, kwaye azibandakanye kwimfundo yoontanga kunye neenzame zokuthintela i-GBVF. 6.5.    Ukuze siphucule indlela esisabela ngayo kulwaphulo-mthetho lokwabelana ngesondo kunye nobundlobongela obusekelwe kwisini, urhulumente uneeNkundla zoLwaphulo-mthetho loKwabelana ngesondo ezili-106 kwaye ngoku usondela ekusungulweni kweeNkundla zoMthetho zoLwaphulo-mthetho loKwabelana ngesondo Nabantwana. 6.6.    KweyoMdumba wama-2020, icandelo 55A loMthetho-sihlomelo woMthetho woLwaphulo-mthetho (uLwaphulo-mthetho loKwabelana ngesondo  kunye neMiba eNxulumeneyo) watyikitywa ukuba usebenze nto leyo ethetha ukuba okokuqala iiNkundla zamaTyala zoKwabelana ngesondo  ngoku ziza kusekwa ngokungqinelana nomthetho obhaliweyo. ICandelo 55A loMthetho oxhobisa uMphathiswa wezoBulungisa neeNkonzo zoLuleko ukuba ukhethe, kungekuphela nje inkundla yengingqi ekhethiweyo, kodwa nalo naliphi na iCandelo leNkundla ePhakamileyo, njengeNkundla yoLwaphulo-mthetho loKwabelana ngesondo.6.7.    IKhabhinethi ibongoze onke amacandelo oluntu ukuba asebenzisane norhulumente ukudala uluntu olukhuselekileyo nokukhusela amaxhoba okuxhatshazwa. Kuza kutshintsha kuphela ukuba sonke sithatha amanyathelo, kwaye ixesha lokuthatha inyathelo linamhlanje!B.    Izigqibo zeKhabhinethi1.    Ukwandiswa kweMeko yeNtlekele yeSizwe 1.1.    IKhabhinethi isivumile isindululo seBhunga loMyalelo leSizwe leNtsholongwane ye-Corona sokwandisa ngakumbi uBume beSizwe beNtlekele ukuya kutsho ngomhla we-15 kweyoMqungu ngowama-2022, ngokweCandelo lama-27 (5) (c) loMthetho woLawulo lweNtlekele, wama-2002 (uMthetho wama-57 wowama-2002).1.2.    Imeko yeNtlekele yeSizwe ijolise ekusabeleni kwiimeko ezikhethekileyo ezibonakaliswe ngubhubhane we-COVID-19.2.    Ukhuseleko lweXesha leeHolide2.1.    Ngelixa uninzi lwethu luzakuthatha ikhefu elifanelekileyo leeholide, kufuneka sikhumbule ukuba i-COVID-19 ayithathi holide.  Ixesha leholide elikhuselekileyo lakho kunye nabo ubathandayo linokuqinisekiswa sisitofu esilula kwindawo yokugonya ekufutshane nawe.2.2.    IKhabhinethi imemelela wonke umntu ukuba aqhubeke aqaphele kwaye aphephe iindibano ezinkulu zokuzonwabisa.  Sikunye singenza ixesha leeholide zibelulonwabo kwaye zikhuseleke kumntu wonke ngokungaqhubi sisele. Kufuneka sithobele yonke imithetho yendlela, kuquka ukuqhuba ngokwemiqathango yesantya esisemthethweni.  Sonke masenze iinzame zokuFika siPhila. 2.3.    IKhabhinethi ihlabe ikhwelo kubazali kunye nabo babanonophelayo ukuba baqaphele ngakumbi abantwana ababagcinayo, ingakumbi kumadama, amalwandle okanye amanzi akufutshane.  Ukuqinisekisa ixesha leeholide elikhuselekileyo, hlala uphaphile ngawo onke amaxesha xa useholideyini okanye ngamaxesha okuzonwabisa. Xela nasiphi na isenzo solwaphulo-mthetho esirhanelwayo ngoko nangoko emapoliseni ku-10111 okanye wazise amagosa okhuseleko akufutshane nawe.C.    Imiyalezo 1.    Uvuyiswano Ikhabhinethi ivakalisa ukuvuyisana kunye neminqweno emihle ku: UMongameli Ramaphosa ngokuwongwa ngesidanga sobugqirha i-Honoris Causa kwiYunivesithi yase-Cheikh Anta Diop e-Dakar, e-Senegal, ehlonitshwa njengenye yeeyunivesithi zase-Afrika ezibalaseleyo kwihlabathi. Kwiminyaka engamashumi amabini anesithoba eyadlulayo, owayesakuba nguMongameli uNelson Mandela wawongwa ngesidanga sobugqirha esifanayo ngexesha apho isizwe sethu sasingekakhululeki.  Kuyafaneleka ukuba uMongameli Ramaphosa ethe wawongwa ngeli wonga lihloniphekileyo kulo nyaka xa sikhumbula iminyaka engama-25 wokuba uMgaqo-siseko wethu utyikitywe ukuba ube ngumthetho.I-Blitzboks ngokuphumelela kabini kwiimpelaveki ezimbini ngexesha letumente yombhoxo edumileyo ye-Dubai Sevens. 2.    Amazwi ovelwano Ikhabhinethi ivakalisa amazwi ovelwano kusapho nakubahlobo baka: UMnu Ebrahim Ismail Ebrahim (84), owayesakuba nguSekela Mphathiswa wezoBudlelwane baMazwe ngaMazwe neNtsebenziswano. U-Ebie, njengoko wayesaziwa ngothando kubahlobo bakhe namaqabane akhe, wanikela ngobomi bakhe kumzabalazo wentando yesininzi kunye nenkululeko, waza wasebenza ngokungagungqiyo ukwakha uMzantsi Afrika ongcono kumntu wonke.UNozakuzaku Lindiwe Mabuza (83), igqala lozakuzo, imbongi, igqala lobufazi kunye noMzabalazo osebenze kwizikhundla ezininzi zozakuzo.  Ngowama-2014 uye wafumana iMbasa ye-Ikhamanga yeSilivere “ngegalelo lakhe elihle ekukhuthazeni ukusetyenziswa kobugcisa nokusetyenziswa kobuchule bokuyila kwintando yesininzi – ebonisa ukuba ubutshantliziyo benkcubeko budlale indima ebalulekileyo ekuphumezeni intando yesininzi”.D.    Ukuqeshwa Zonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1.     UGqr Sean Douglas Philips – uMlawuli-Jikelele (i-DG) weSebe lezaManzi noGutyulo.2.    Igqwetha Alison Gay Bengtson – iSekela le-DG (i-DDG) iNkxaso yoMgaqo-nkqubo weKharityhulam nokuBeka iliso kwiSebe leMfundo esiSiseko.3.     UNksz Busisiwe Iris Letompa – i-DDG: iMisebenzi yePhondo kwiSebe lezoLimo, uBuyekezo loMhlaba noPhuhliso lwaseMaphandleni.4.    Ukwandiswa kwamalungu eBhunga leeNkcukacha-manani loMzantsi Afrika:a.    UNjing David Everatt (uSihlalo);b.    UMnu Ian Assam (USekela Sihlalo);c.    UMnu Faldie Esau d.    UNksz Reshoketswe Mokobane;e.    UNksz Blanche Motsosi;f.    UGqr Jacky Galpin;g.    UGqr Ariane Neethling;h.    UGqr Thabi Leoka;i.    UMnu Ettiene le Roux;j.    UMnu Wandile Sihlobo;k.    UNksz Nompumelelo Nzimande;l.    UNksz Vuyelwa Mantyi (Ummeli weMpuma Koloni);m.    UNksz Zeenat Ishamial (Ummeli weNtshona Koloni);n.    UMnu Kuberin Packirisamy (Ummeli woMntla Koloni);o.    UMnu Thulani Bhengu (Ummeli waKwaZulu-Natal);p.    UNjing Andries Monyeki (Ummeli waseMntla Ntshona);q.    UGqr Nomusa Mlondo (Ummeli waseMpumalanga); kunye nor.    UGqr Modjadji Malahlela (Ummeli waseLimpopo).5.    Amalungu eBhodi yeZiko loPhuhliso lwaMandla kuMzantsi Afrika:a.    UMnu Sicelo Goodwill Xulu (USihlalo);b.    UNksz Lungile Mtiya (USekela Sihlalo);c.    UNksz Abegail Boikhutso; d.    UNksz Mary Tumelo Mashabela;e.    UMnu Jongikhaya Witi (Ilungu eliphambili leSebe lezamaHlathi, ezokuLoba nokusiNgqongileyo (i-DFFE);f.    UNksz Olga Chauke (Ilungu elibambeleyo – i-DFFE);g.    UNksz Lize Baron (Ilungu eliphambili leSebe lezoRhwebo, uShishino noKhuphiswano (i-dtic);h.    UMnu Gerhard Fourie (Ilungu elibambeleyo – i-dtic);i.    UMnu Mthokozisi Mpofu (Ilungu eliphambili leSebe leMithombo yeziMbiwa naMandla (i-DMRE); kunyej.    UNksz Nomawethu Qase (Ilungu elibambeleyo – i-DMRE).6.    IBhanki yezoMhlaba i-Land Bank(a)    UNksz Khensani Mukhari – uMlawuli weSigqeba seBhanki yezoMhlaba.Ibhodi yabaLawuli abaNgekho kwiSigqeba seBhanki yezoMhlaba:(b)    UNksz Nyane Rethabile Nkosi (USihlalo);(c)    UMnu Lehlogonolo Andrew Makenete (USekela Sihlalo); (d)    Mathane Makgatho;(e)    UNksz Dineo Maithufi;(f)    UGqr Johann Frederick Kirsten;(g)    UNksz Thulisile Njapa Mashanda;(h)    UNksz Nonthuthuzelo Pinkie Motshegoa;(i)    UNksz Egashnee Pillay;(j)    UGqr Monde Mbovu Tom; kunye no(k)    UMnu Dimitri Wilhem van der Westhuizen;7.    IBhodi yeThutyana ye-Sentecha.    UNksz Sedzani Faith Mudau (USihlalo);b.    UNksz Veronica Mmakoma Motloutsi;c.    UNksz Mapuleng Moropa;d.    UNksz Tshavhuyo Sesani;e.    UMnu Themba Phiri;f.    Igqwetha Nkhumeleni Anderson Mudunungu; kunye nog.    UMnu Metusa Mbasa.Imibuzo: UNksz Phumla Williams – Isithethi seKhabhinethi Iselfowuni: 083 501 0139"
"Ingxelo ye-Lekgotla yeKhabhinethi kunye neNtlanganiso eKhethekileyo ebibanjwe kwi-intanethi yeKhabhinethi ngoLwesine, umhla wama-27 nangoLwesihlanu, umhla wama-28 kweyoMqungu 2022",28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/xh/speeches/statement-cabinet-lekgotla-cabinet-meeting-27-28-jan-2022,"A. I-LEKGOTLA YEKHABHINETHI   1.1. UMongameli uCyril Ramaphosa ubize i-Lekgotla yeKhabhinethi ngoLwesine, umhla wama-27 kweyoMqungu 2022. Ibizinyaswe zizigqeba zobunkokeli ezimele onke amacandelo karhulumente. Aquka abaPhathiswa, ooSekela baPhathiswa, iiNkulumbuso, aBalawuli-Jikelele kunye neenkokeli zoMbutho wooRhulumente baseKhaya eMzantsi Afrika.  1.2. UMongameli umeme iinkokeli zikarhulumente njengenxalenye yokuhlanganisa kunye nokulungelelanisa iimpendulo zikarhulumente kwimiceli-mngeni ejongene nelizwe, ingakumbi ukuba kugxilwe ngokukhawuleza ekujonganeni nemiceli-mngeni emithathu yentlupheko, intswela-ngqesho kunye nokungalingani. Ucele iinkokeli ukuba zenze utshintsho olusisiseko ukuze kuvuselelwe ukukhula koqoqosho nokudala imisebenzi efuneka kakhulu ngesantya esiphezulu kakhulu.1.3. UMongameli ugxininise ukubaluleka koMbono wowama-2030 wesiCwangciso soPhuhliso seSizwe kunye neSicwangciso soKwakha ngokutsha uQoqosho nokuBuyisa ukukhawulezisa iinzame zokuphucula iimeko zabemmi boMzantsi Afrika.1.4. Ukongeza kwisimo soqoqosho kunye nohlaziyo lwezakhiwo, i-Lekgotla yeKhabhinethi ikwaxoxe ngophuhliso lweziseko ezingundoqo, ukhuseleko lwamandla, ukwenziwa kwasekhaya kunye noshishino, uhlengahlengiso lomhlaba kunye nezolimo, kunye nohlengahlengiso lwamashishini karhulumente.1.5. Iinzame zokunciphisa intswela-ngqesho kunye nentlupheko ziza kuquka umxube wokunyuka kwengqesho yecandelo labucala, ingqesho exhaswa ngemali ngurhulumente kunye nokwandiswa kwezibonelelo zikarhulumente kubantu abangaphangeliyo.1.6. Le ntlanganiso ikwaxoxe ngemiceli-mngeni kunye nenkqubela-phambili yokulwa ulwaphulo-mthetho kunye norhwaphilizo, kunye neenzame zokuqinisa ukhuselelo kunye nokhuseleko loluntu. Ikwaxoxe ngonikezelo lweenkonzo kurhulumente wasekhaya – kuquka ubonelelo lombane, amanzi kunye nogutyulo lwelindle – njengenxalenye ebalulekileyo yokwakha isakhono soMbuso.1.7. Iingxoxo ze-Lekgotla yeKhabhinethi ziza kwazisa imiba ephambili karhulumente kulo nyaka sikuwo apho uMongameli Ramaphosa aza kuyichaza ngethuba esenza iNtetho kaMongameli yeSizwe ngoLwesine, umhla we-10 kweyoMdumba 2022.B. IZIGQIBO ZEKHABHINETHI1. ISigaba sesiBini seSicwangciso se-SA Connect1.1. IKhabhinethi ikuvumile ukuqaliswa kwesigaba sesibini seprojekthi ye-SA Connect. Esi sicwangciso sinika impembelelo kuMgaqo-nkqubo we-Intanethi ekhawulezayo yelizwe owamkelwa yiKhabhinethi ngowama-2013. ISigaba sokuqala sisebenze njengesigaba sokulinga ukubonelela ngeenkonzo ze-intanethi ekhawulezayo ezili-10 zee-Megabits (i-Mbps) kumaziko karhulumente abalulekileyo amalunga nama-970.1.2. Isigaba sesibini esivunyiweyo siza kuqaliswa kusetyenziswa amaziko karhulumente (i-Arhente ye-State Information Technology Agency [SITA]); Broadband Infraco kunye ne-Sentech) kunye neshishini elisebenzisa i-intanethi ekhawulezayo. Kwisithuba seenyanga ezingama-36 ezizayo, le projekthi iza kudibanisa amaziko aseleyo karhulumente, uluntu kunye namakhaya.1.3. Le projekthi iyinxalenye yokuzinikela kukarhulumente ekunciphiseni iyantlukwano yedijithali, ingakumbi kwiindawo zasemaphandleni, nokuqhubela phambili uqoqosho lwedijithali. Ukuthatha inxaxheba kwecandelo labucala nako kuza kujongana neenguqu zecandelo ngokubandakanya bonke abathathi-nxaxheba abafanelekileyo kwicandelo lenethiwekhi ye-eletroniki.1.4. Iprojekthi ye-SA Connect ijolise ekuphumezeni ufikelelo lwe-intanethi ekhawulezayo lwe-80% eluntwini nakwizibonelelo zikarhulumente kule minyaka mithathu izayo ngesantya esisezantsi se-10Mbps ngomzuzwana kunye ne-100 Mbps kumaziko ayimfuneko kakhulu.C. UKUQESHWAZonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuselo.1. UNksz Nomthandazo Lichie Moyo njengoSekela Mlawuli-Jikelele (i-DDG): UPhuhliso lwamaPhandle kwiSebe lezoLimo, uBuyekezo loMhlaba noPhuhliso lwamaPhandle (i-DALRRD).2. UMnu Clinton Rossouw Heimann njenge-DDG: UCwangciso lweSithuba kunye noLawulo lokuSetyenziswa koMhlaba e-DALRRD.3. UMnu Michael Currin njenge-DDG: UkuQuquzelela uNxibelelwano kumaQoqo kaRhulumente kunye noLawulo lwamaHlakani kwiNkqubo yoNxibelelwano loLwazi lukaRhulumente (i-GCIS).4. UNksz Regomoditswe Dorcas Mavimbela njenge-DDG: UkuHlalutywa nokuSasazwa koLwazi kwi-GCIS.5. UNksz Nomonde Mnukwa njenge-DDG: IiNkonzo zokuXhasa ukuPhathwa kwemiSebenzi yeQumrhu kwi-GCIS.6. UMnu Nhlanhla Edgar Sishi njenge-DDG: I-Ofisi yoHlahlolwabiwo-mali kuNondyebo weSizwe.7. UGqr Litha Magingxa njengeGosa eliyiNtloko lesiGqeba  (i-CEO) kunye noMongameli weBhunga loPhando lwezoLimo.   IKhabhinethi ivume ukuqeshwa kuka-Gqr Litha Magingxa yiBhunga.8. UNksz Rofhiwa Irene Singo njengeGosa lezeMali eliyiNtloko kwiSebe lezoBulungisa noPhuhliso loMgaqo-siseko.9. UMnu Luvuyo Keyise njenge-CEO yethutyana ye-SITA (Uqeshiwe kwakhona).Amalungu ebhodi ye-SITA SOC:1. UNksz Makano Mosidi (USihlalo );2. UGqr Stella Bvuma (uSekela Sihlalo );3. UNksz Shery-Lee Moonsamy;4. UNksz Nolitha Pieterson;5. UNksz Zimbini Hill;6. UNksz Olwethu Ketsekile;7. UGqr Tshilidzi Ratshitanga;8. UGqr Rendani Ramabulana;9. UNksz Jeanette Morwane (Ummeli weSebe lezoNxibelelwano nobuGcisa beDijithali);10. UNksz Laura Mseme (Ummeli kaNondyebo weSizwe); kwaye11. UMnu William Vukela (Ummeli weSebe leNkonzo kaRhulumente kunye noLawulo).Imibuzo: UNksz Phumla Williams – iSithethi seKhabhinethi Iselula: 083 501 0139"
"INgxelo yeNtlanganiso yeKhabhinethi ebibanjwe nge-intanethi ngoLwesithathu, umhla we-09 kweyoMdumba 2022",11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-nge-intanethi-ngolwesithathu-umhla-we-09-0,"A. Imiba enguNdabamlonyeni1. INtetho kaMongameli engoBume beSizwe (i-SoNA)1.1. IKhabhinethi iyamkele i-SoNA yama-2022 ethiwe thaca nguMongameli u-Cyril Ramaphosa kwiNdibano ibidityanisiwe yeNdlu yoWiso-mthetho yeSizwe neyeBhunga leSizwe lamaPhondo ebibanjelwe kwiHolo leSixeko saseKapa ngoLwesine, umhla we-10 kweyoMdumba 2022, neyindawo yokuhlanganela isizwe siphela.1.2. I-SoNA sisiganeko esibalulekileyo kwikhalenda karhulumente wentando yesininzi njengoko inika iNtloko yesiGqeba esiLawulayo ithuba lokucinga ngeemeko yezentlalo noqoqosho nezopolitiko zelizwe, kwaye inika ithuba lokwazisa ngezicwangciso zikarhulumente zonyaka ozayo kubameli bezopolitiko nakwisizwe ngokubanzi.1.3. Kwezi veki zizayo abaPhathiswa abahlukeneyo baza kucacisa ngeeNkqubo zokuSebenza zikarhulumente zama-2022, eziza kukhokelwa yiNtetho yoHlahlo Lwabiwo-mali yeSizwe ezakwenziwa ngoLwesithathu, umhla wama-23 kweyoMdumba 2022 kunye nohlahlo lwabiwo-mali awo onke amasebe karhulumente.2. Ukuthatha inxaxheba kuBalo lwaBantu lwama-20222.1. IKhabhinethi ibongoza bonke abemi boMzantsi Afrika kunye nabantu abahlala kweli lizwe ukuba bathathe inxaxheba kuBalo lwaBantu lwama-2022, oluqale ngoLwesine, umhla wesi-3 kweyoMdumba 2022 ukuya kutsho ngoMvulo, umhla wama-28 kweyoMdumba 2022.2.2. Olu lubalo lwesine lwabemi boMzantsi Afrika emva kwentando yesininzi elokugqibela phambi kolu laqhutywa ngama-2011. Iziphumo zoBalo lwaBantu zidlala indima ebalulekileyo kakhulu ekwabiweni kwemithombo yoncedo, ukuze urhulumente akwazi ukuhlangabezana nonikezelo lweenkonzo kunye neemfuno ezisisiseko zoluntu lwethu.2.3. Abemi boMzantsi Afrika banokukhetha ukuthatha inxaxheba kuBalo lwaBantu lwama-2022 ngokubalwa ngemfonomfono, ngekhompyutha yedijithali encediswayo okanye ngokuthi abantu bobalo-bantu bandwendwele indlu nganye. Ukubalwa ngekhompyutha yedijithali encediswayo kusebenza kuphela kwabo bathe babhalisa kwi-intanethi ngaphambi kwe-5 kweyoMdumba.3. Ukwazisa ngeSifo seNtsholongane ye-Corona (i-COVID-19)3.1. IKhabhinethi iqhwabele izandla abemi boMzantsi Afrika ngokuzimisela kwabo nokulwana ne-COVID-19, okuncedise kakhulu ukugcina ulosuleleko olutsha lusezantsi nangona kukho umngcipheko wokuba kungakho ityeli lesine.3.2. I-COVID-19 seyiyinxalenye yobomi bethu, ngoko ke zonke izikhokelo zempilo nokhuseleko kufuneka zilandelwe ngamaxesha onke, oku kubandakanya ukugcina umgama kubanye abantu, ukuhlamba kunye nokufaka isibulali zintsholongwane ezandleni, kunye nokunxiba isigqubutheli-buso esidlangalaleni esivala umlomo kunye neempumlo. Njengoko le ntsholongwane iqhubeka nokuthatha ubomi babantu, ukugonya kuhlala ikokona khuseleko lwethu. Xa abantu abaninzi begonya, kukhona siya sikhuseleka ngakumbi sisizwe. 3.3. IKhabhinethi ihlabe ikhwelo kubo bonke abantu abangagonywanga abangaphezulu kweminyaka eli-12 ukuba bagonye ngokukhawuleza, njengoko ilizwe lithe chu ngcembe libuyela kwisimo sesiqhelo, ngokuthi kuvulwe kwakhona ezoqoqosho kwaye nezikolo ziphinde zaqalisa ukusebenza yonke imihla nabafundi bafunde ixesha elizeleyo. Abo bangagonywanga kufuneka bafike nakweliphi na iziko lokugonya, nangaphandle kwedinga, ukuze babhalise kwaye bagonywe simahla.3.4. IKhabhinethi ikwakhuthaze abo bagonywe ngokupheleleyo ukuba bayokufumana isitofu sokuzomeleza, esinceda ukonyusa amanqanaba wamadlala ukuze kuthonyalaliswe ngempumelelo iintlobo ezahlukeneyo ze-COVID-19.Isigonyo sokomeleza siyafumaneka kuye nabani na ofumene isigonyo sakhe sokugqibela ubuncinci kwiinyanga ezintandathu ezidlulileyo. Ukuhlaziywa kwezigonyo akunciphisi kuphela umngcipheko wokugula kakhulu, ukulaliswa esibhedlele kunye nokufa, kodwa kukwanciphisa umngcipheko wentlobo ezahlukeneyo ezinobungozi ezizayo.4. INkundla yeKomishoni yoPhando ngeNgxelo yokuBanjwa koMbuso Ngobhongwane4.1. IKhabhinethi ikuqaphele ukunikezelwa kwakutsha nje kuMongameli Ramaphosa kwecandelo lokuqala nelesibini leNgxelo yokuBanjwa koMbuso Ngobhongwane yiNkundla yeKomishoni yoPhando njengenyathelo elibalulekileyo lokulwa norhwaphilizo.4.2. IKhabhinethi iyixhasa ngokupheleleyo inkqubo eza kwenza ukuba uMongameli enze isicwangciso sokungenelela, ukuze kuphunyezwe izindululo zale komishoni xa engenisa ingxelo epheleleyo ePalamente ungadlulanga umhla wama-30 kweyeSilimela 2022.5. Ingxelo yophando malunga ngeziDube-dube zaseKuhlaleni ngenyanga yeKhala 20215.1. IKhabhinethi izibandakanye noMongameli Ramaphosa ekwamkeleni ukukhutshwa kwengxelo liGqiza leeNgcali ebelichongiwe ukuba liphonononge uhlobo urhulumente aphendule ngalo kubundlobongela, kutshatyalaliso kunye nakukonakaliswa obucetyiweyo basekuhlaleni okwenzeka kweyeKhala 2021. UMongameli uthe thaca ingxelo yeGqiza leeNgcali kwintlanganiso yeSizwe yeBhunga lezoKhuseleko ngoLwesihlanu, umhla we-4 kweyoMdumba 2022 kwaye emva koko wagunyazisa ukuba le ngxelo ifumaneke kuye nabani na oyifunayo.5.2. Eli gqiza belichotshelwe nguNjingalwazi u-Sandy Africa, iGqwetha u-Mojanku Gumbi kunye noMnu Silumko Sokupa njengamalungu, kunye noMnu Michael Sarjoo obesebenza njengonobhala weli gqiza.5.3. Eli gqiza lagunyaziswa ukuba liphonononge yonke imiba engqongene nezokhuseleko kwizidube-dube ezenzekileyo, ikakhulukazi KwaZulu-Natal nase-Gauteng, kwaye lenze izindululo ngendlela yokomeleza amandla okhuseleko. Ingxelo, ukuqonda umsebenzi kunye nemingeni ejongene neenkonzo zokhuseleko, nee-arhente zogcino-mthetho kunye namaqumrhu afanelekileyo karhulumente ziya kukhokela uhlobo urhulumente amele ukuphendula ngalo kwizidube-dube.6. Ubundlobongela obusekelwe kwisini kunye nokubulawa kwabasetyhini (i-GBVF)6.1. Njengenxalenye yokulwa ne-GBVF, uMongameli Ramaphosa kutsha nje utyikitye iMithetho emithathu ukuba ibe yimithetho ukuqinisa iinzame zokuphelisa i-GBVF – uMthetho olungisiweyo woLwaphulo-mthetho neMiba eNxulumene noko, uMthetho olungisiweyo woLwaphulo-mthetho (uLwaphulo-mthetho lwezeSondo kunye neMiba eNxulumene noko) kunye noMthetho olungisiweyo woBundlobongela baseKhaya.6.2. IKhabhinethi ikholelwa ekubeni ukutyikitywa kwale mithetho mitsha linyathelo elikhulu lokoyisa i-GBVF kwaye ihlaba ikhwelo kwiNkonzo yesiPolisa yaseMzantsi Afrika kunye neGunyabantu leSizwe loTshutshiso ukuba lisebenzise amagatya amatsha ukuze kunikezwe ubulungisa kwabo baphulukene nabo babathandayo, izihlobo okanye oogxa babo kwesi sibetho.6.3. IKhabhinethi ijonge ukunyanzeliswa ngokukhawuleza kwale mithetho ukunika ukhuseleko olunamandla kumaxhoba obundlobongela nokuxhatshazwa.6.4. Khumbula ukuxela izehlo ze-GBVF kwisikhululo samapolisa sengingqi yakho, ngokuthi utsalele le nombolo ingahlawulelwayo yokuThintela uLwaphulo-Mthetho: 086 00 10111 okanye utsalele umnxeba we-GBV Command Centre yeeyure ezingama-24: 0800 428 428.7. Utyelelo olusebuRhulumenteni e-Mozambique7.1. IKhabhinethi ikwamkele ukuqukunjelwa ngempumelelo koTyelelo olusebuRhulumenteni kwiRiphabhliki yase-Mozambique nguMongameli Ramaphosa ngoLwesine, umhla wesi-3 kweyoMdumba 2022, ngokumenywa nguMongameli u-Filipe Nyusi, uMongameli weRiphabliki yase-Mozambique.7.2. Kwisikhundla sakhe njengoSihlalo weZiko loMbutho woPhuhliso lwaMazwe aseMazantsi e-Afrika (i-SADC) lezoPolitiko, iNtsebenziswano yoKhuselo noKhuseleko, uMongameli Ramaphosa utyelele amajoni ayinxalenye yoMbutho we-SADC e-Mozambique waze wathatha inxaxheba kwiSikhumbuzo sama-53 sokubulawa kukaGqr Eduardo Mondlane, umseki kunye noMongameli wokuqala we-Mozambique Liberation Front (i-FRELIMO).7.3. UMongameli Ramaphosa nogxa wakhe wase-Mozambique baxoxe ngemiba yalamazwe omabini, yelizwekazi kunye neyehlabathi, kwaye baqinisekisa ukuzinikezela kwabo ekusebenziseni ngakumbi imiba yamazwe ngamazwe.8. INgqungquthela yeManyano ye-Afrika (i-AU)8.1. IKhabhinethi yamkele iziphumo zeNgqungquthela ye-AU yama-35 ebibanjelwe e-Addis Ababa, e-Ethiopia ngomhla wesi-5 nowe-6 kweyoMdumba 2022, ebizama ukuqhubela phambili uxolo nokhuseleko kwilizwekazi i-Afrika yaze yagxeka kabukhali utshintsho loorhulumente base-Afrika olungekho kumgaqo-siseko.8.2. UMzantsi Afrika uthe thaca iNgxelo yoLawulo lwe-Afrika lwama-2021 kwiNdibano ye-AU, ephawule inkqubela phambili ekuzinziseni intando yesininzi nokuqhubela phambili ekudityanisweni koqoqosho ngoMmandla ongaHlawulisani iRhafu woRhwebelwano weLizwekazi i-Afrika. Ikwacebise ukuba iinkokeli mazithathe amanyathelo angxamisekileyo ukujongana nezinto ezibangela ukungazinzi okunjengokukhula kwentswela-ngqesho kulutsha, iimbono ezibaxiweyo, imfuduko yabantu abaninzi kunye nokwanda kokungalingani.8.3. Ukumisela umyalelo omtsha wezempilo woluntu kwilizwekazi, ingqungquthela ivumelene nombono woMzantsi Afrika wokusekwa kwengxowa-mali yokusabela ubhubhane wase-Afrika kunye nezindululo malunga nokuba ilizwekazi lingazikhusela njani na kulo naluphi utshintsho kwezempilo.8.4. IKhabhinethi ikwamkele ukunyulwa koMzantsi Afrika kwiBhunga loXolo noKhuseleko le-AU (i-AUPSC). I-AUPSC liziko elimile le-AU ekwenzeni izigqibo ekuthinteleni, ekulawuleni nasekusonjululweni kweengxabano. Ilukhuselo oluhlangeneyo kwaye ilungiselela izilumkiso kwangethuba ezijoliswe ekuququzeleleni iimpendulo kwiimeko zongquzulwano nezentlekele e-Afrika. Ikwayintsika engundoqo yoXolo noKhuseleko lwe-Afrika, nesisakhelo sokukhuthaza uxolo, ukhuseleko nozinzo e-Afrika. I-AUPSC inamalungu ali-15 anamagunya alinganayo okuvota.8.5. Iinkokeli zase-Afrika ziza kuhlanganisana e-Brussels, e-Belgium kwiNgqungquthela yesithandathu yeManyano ye-European neyase-Afrika ngomhla we-17 nowe-18 kweyoMdumba 2022, eza kugxila kwizinto ezikhathaza ihlabathi ezifana nokutshintsha kwemozulu, kunye nokuhlaziywa koxolo nokhuseleko.9. INkqubo yokuvavanywa ngamanye amazwe i-African Peer Review Mechanism (i-APRM)9.1. UMzantsi Afrika uqukumbele ukuba ngusihlalo weminyaka emibini kwi-African Peer Review Forum, iqumrhu le-APRM, elijonge ukukhuthaza nokukhusela amalungelo abantu, ukuqinisa intando yesininzi nokuqhubela phambili ulawulo olululo kunye nomthetho phakathi kwamazwe ase-Afrika.9.2. Kuvavanyo lwayo ngamanye amazwe lwama-2021, uMzantsi Afrika ufumene uphononongo oluncomekayo kulawulo lomthetho, kwimibutho yokongamela efana namaziko eSahluko se-9 somgaqo-siseko, ukuqhubela phambili amalungelo abantu basetyhini, ukhuseleko oluluqilima lweembacu kunye nenkqubo yethu yonyulo, ulawulo oluluqilima lweshishini, iinkqubo zohlahlo lwabiwo-mali ezisekuhleni kunye nasekwandiseni amaqumrhu oluntu. Ilizwe likwaqhwatyelwa izandla ngobunkokeli balo kunye nolawulo lwalo kubhubhane we-COVID-19.9.3. Imiba exhalabisayo ephakanyiswe kolu vavanyo - efana nokunyuka kokungalingani kunye nentswela-ngqesho, urhwaphilizo, izehlo zokubukulwa kwabemi bamanye amazwe kunye nokuhanjiswa kweenkonzo okulambathayo – konke oku kuyasonjululwa kucwangciso lwethu nakwiinkqubo zikarhulumente.10. IiMbasa zooNondaba ze-SADC10.1. IKhabhinethi ikhuthaze amajelo eendaba aseMzantsi Afrika ukuba angenise amangenelo awo kukhuphiswano lweeMbasa zooNondaba ze-SADC zama-2022. La mabhaso akhuthaza intsebenziswano kunye nokudibana ngokommandla, kwaye athathela ingqalelo ukugqwesa kubuntatheli kwezoshicilelo, kwezeefoto, kumabonakude nakunomathotholo, kwaye akhuthaze oonondaba kumazwe angamalungu e-SADC ukuba asasaze imiba ephathelele naloo mimandla.10.2. Abaphumelele kwindawo yokuqala kumabhaso baya kubhengezwa kwiNgqungquthela yama-42 ye-SADC yeeNtloko zaMazwe nooRhulumente. Iifomu kunye nemithetho yokhuphiswano lwama-2022 ziyafumaneka ku- www.gcis.gov.za/newsroom/media-releases/launch-2022-sadc-media-awards-co...11. Ezemfundo11.1. IKhabhinethi iqhwabele izandla iKlasi lama-2021 kwaye ibulela wonke umntu othe wanegalelo kwimpumelelo yabafundi nangona bekukho imingeni ebangelwe yi-COVID-19. Bebonke bangama-897 163 abafundi ababhale iimviwo zeSatifikethi seMatriki sikaZwelonke (i-NSC) ngowama-2021, oku kwande ngama-23.6% ususela ngo-2020.11.2. Izinga lokupasa kwe-NSC yama-2021 elingama-76.4%, enabafundi abangama-256 000 abafanele ukungena eyunivesithi, luphucuko olungange-0.2% ukusuka kwizinga lokupasa elingama-76.2% lweKlasi lwama-2020.11.3. IKhabhinethi inqwenelele bonke abafundi okuhle kodwa njengoko beqalisa unyaka wabo wokuphuma esikolweni. NgeNkqubo yeSizwe yoNcedo lwezeziMali yaBafundi, urhulumente uxhasa ngemali abafundi abaselungelweni lokufunda abaphuma kwiintsapho ezihluphekayo nabo baphuma kubasebenzi abanqwenelela abantwana babo ukufunda eyunivesithi okanye kwikholeji yeMfundo yobuGcisa noQeqesho.B. Izigqibo zeKhabhinethi1. Iingxelo zenkqubela-phambili zokusebenza ezikhutshwa kabini ngonyaka1.1. IKhabhinethi ivume iingxelo zenkqubela-phambili zokusebenza ezikhutshwa kabini ngonyaka zexesha elisusela kumhla woku-1 kuTshazimpunzi ukuya kowama-30 kweyoMsintsi ka-2021. Ezi ngxelo ziyinxalenye yeNkqubo-sikhokelo yobuChule yesiGaba esiPhakathi wama-2019 kuya kuma-2024. Iingxelo zesebe elidityanisiweyo zijolise kwizinto ezisixhenxe eziphambili kurhulumente kunye nokungenelela okunxulumene nolawulo lwesithandathu.1.2. IKhabhinethi iyamkele imimandla apho kuye kwakho inkqubela-phambili kwizinto ebekujoliswe kuzo kulo nyaka sithetha ngawo. Ikwaqaphele nezicwangciso zongenelelo zokujongana nokulibaziseka ekuphumezeni ezinye zezinto ekujoliswe kuzo.1.3. Uthotho lweentlanganiso zabaPhathiswa zokwazisa oonondaba ziza kulungiselelwa nge-GCIS ukuze kunikwe ithuba amasebe ukuba acacise ezi ngxelo zokusebenza.2. Ukungeniswa kweziza zaseMzantsi Afrika zexesha elide (i-Pleistocene Occupation sites) ukuze zityunjwe njengeziza zeLifa leMveli leHlabathi2.1. IKhabhinethi ikuvumile ukungeniswa kweziza zeXesha Elide ezintandathu zeMvelaphi Yabantu Banamhlanje ukuze ziqwalaselwe kwaye zibhalwe njengeziza zeLifa leMveli zeHlabathi. Ezintathu kwezi ziza ziseNtshona Koloni (i-Diepkloof Rock Shelter; i-Pinnacle Point Site Complex kunye nomqolomba we-Blombos); esinye siseMpuma Koloni (umqolomba i-Klasies River Caves) kunye nezimbini eziKwaZulu-Natal (umqolomba iSibhudu kunye ne-Border).Ezi ziza, zinegalelo ngokudibeneyo ekuqondweni kwenguquko yoluntu, kwaye sele zibhengezwe njengeendawo zeLifa leMveli leSizwe ngokoMthetho weMithombo yeLifa leMveli yeSizwe, ka-1999 (uMthetho wama-25 ka-1999). Zibonisa ukulandelelana okude kokuhlala kwabantu ngaphaya kwamashumi amawaka eminyaka kunye nobungqina obuphuma kwixesha lokuvela kwabantu banamhlanje.2.2. Ukungeniswa kwezi ndawo kuhambelana noMthetho weNgqungquthela yeLifa leMveli yeHlabathi, ka-1999 (uMthetho wama-49 ka-1999), obonelela amazwe ukuba afake ezi zingeniso njengenxalenye yokuqonda kwihlabathi jikelele ngendlela abantu abadalwe ngayo.3. Ukwandiswa kokubekwa kweSizwe phantsi kweNtlekele3.1. IKhabhinethi yaziswe ngomsebenzi osele wenziwe ngeCandelo leSizwe lokuSebenza kunye nobuNtloli ukuze ibone ukuba ulawulo lobhubhane we-COVID-19 busakudinga na ukubekwa kweSizwe phantsi kweNtlekele. Izimvo zifunyenwe kumasebe ahlukeneyo karhulumente ukuze kubonwe imisebenzi yawo eyahlukeneyo esele ikwinqanaba lokugqitywa.3.2. Nangona kunjalo, emva kokuqaphela ukuba amanye amasebe aphambili ajongene ne-COVID-19 awakalugqibi uhlalutyo lwawo, iKhabhinethi ivume ukwandiswa Okokugqibela ukubekwa kweSizwe phantsi kweNtlekele ukuya kutsho ngomhla we-15 kweyoKwindla 2022, ngokweCandelo lama-27(5)(c) loMthetho woLawulo lweNtlekele, wama-2002 (uMthetho wama-57 wama-2002).4. UMgaqo-nkqubo oYilwayo wamaXabiso oMbane (i-EPP)4.1. IKhabhinethi ikuvumile ukupapashwa kohlaziyo lwe-EPP ukuze uluntu luhlomle. I-EPP ehlaziyiweyo ifuna ukuzama ulingano ekunikezeni ngeentlawulo zombane ezifikelelekayo kubasebenzisi bemivuzo ephantsi kunye neentlawulo zombane ezibonisa iindleko kubo bonke abanye abasebenzisi.4.2. Lo mgaqo-nkqubo ubonelela ngemithetho-siseko yokubeka amaxabiso jikelele, umbane kwihoseyile kunye nobume bamaxabiso okuthunyelwa, okuhanjiswa kunye nobume bamaxabiso okuthengisa. I-EPP iza kupapashwa kwiPhephandaba loMbuso kwaye inokufumaneka kwiwebhusayithi yeSebe leMithombo yeziMbiwa naMandla (i-DMRE): www.dmr.gov.za. C. Imithetho eYilwayo1. UMthetho oLungisiweyo oYilwayo we-Arhente yoPhuhliso loLutsha yeSizwe (i-NYDA) yama-20221.1. IKhabhinethi ikuvumile ukungeniswa ePalamente koMthetho oLungisiweyo oYilwayo we-NYDA wama-2022. Olu tshintsho lucetywayo luhlomela kuMthetho we-NYDA, wama-2008 (uMthetho wama-54 wama-2008). UMthetho okhoyo unika isicwangciso-nkqubo sowiso-mthetho sobonelelo lweNkonzo yoLutsha yeSizwe, unika inkxaso ngokubhekiselele kuthatho-nxaxheba lolutsha kwezoqoqosho, ukwanika iingcebiso kulutsha kunye neenkonzo zolwazi.1.2. Ezi zilungiso zicetywayo zomeleza iindawo ezithile kungenelelo olukhoyo ukuqwebisana nemingeni ejongene nolutsha; zicacisa indlela eli qumrhu elifaka ngayo ingxelo yezopolitiko kwaye zikwaceba ukwandisa inani leBhodi ye-NYDA ukusuka kumalungu asixhenxe ukuya kwali-10. Zibonelela ngokusekwa kweenkonzo ze-NYDA emakhaya, ingakumbi kulutsha olukwiindawo ezisemaphandleni olungakwaziyo ukufikelela lula kwiinkonzo ze-NYDA.1.3. Ezi zilungiso zicetywayo ziziphumo zothetha-thethwano olubanzi nabo bonke abachaphazelekayo kuwo olithoba amaphondo akweli.2. UMthetho oYilwayo wokuNgcoliseka kwe-oyile yaseLwandle (ukuLungela, ukuPhendula neNtsebenziswano) (i-OPRC) yama-2022.2.1. IKhabhinethi ikuvumile ukungeniswa ePalamente koMthetho oYilwayo we-OPRC yama-2022, owavunywayo ngeyeDwarha 2019 ukuba uye eluntwini ukuze kuthetha-thethwane malunga nawo. Izimvo ezibanzi ezifunyenwe kubantu abachaphazelekayo abohlukeneyo zibandakanyiwe kulo Mthetho uYilwayo.2.2. Wakuba uwisiwe ukuba ube ngumthetho, lo Mthetho uYilwayo uza kubonelela ngolawulo lelizwe kwizehlo ezinkulu zongcoliseko lwe-oli yaselwandle kumalwandle onke elizwe.2.3. UMzantsi Afrika umi ecaleni kwelona lwandle kunye neendlela zeenqanawa ezixakeke kakhulu ezinqumla e-Indiya, i-Atlantiki kunye noLwandle lwaseMazantsi, olunabela ukuya kuthi xhaxhe kwingingqi ye-Antarctic. Ilizwe likwangumtyikityi kwiNgqungquthela ye-OPRC.3. UMgaqo-nkqubo oYilwayo weSizwe wokuFuduka kwabaSebenzi (i-NLMP) kunye noMthetho oLungisiweyo oYilwayo weeNkonzo zeNgqesho (i-ESAB)3.1. IKhabhinethi ikwamkele ukuqaliswa kokuthetha-thethana noluntu kunye nabo bachaphazelekayo malunga nomgaqo-nkqubo oyilwayo wesizwe wokufuduka kwabasebenzi kunye ne-ESAB ecetywayo. Lo mgaqo-nkqubo ubonelela ngolungelelwaniso phakathi kokhuseleko lwengqesho yabemi boMzantsi Afrika ngelixa kuthathelwa ingqalelo izakhono zoqoqosho ezifunwa lilizwe. Ikwathathela ingqalelo yezibophelelo zelizwe kwi-SADC, i-AU kunye nezinye izikhokelo zamazwe ngamazwe zokufuduka kwabasebenzi.3.2. I-NLMP ibonelela ngesakhelo kunye nesiseko esisemthethweni sokulawula ubungakanani apho abaqeshi banokuqesha abantu bamazwe angaphandle kumaziko abo ngelixa bekhusela amalungelo wabafuduki. Lo mgaqo-nkqubo ubonelela ngesiseko se-ESAB esicetywayo.3.3. IKhabhinethi ivumile ukuba iSebe lezeNgqesho nezaBasebenzi lingaqalisa ukuthetha-thethana noluntu ngalo mgaqo-nkqubo, nto leyo eya kunika abemi kunye nabo bachaphazelekayo ithuba lokuba benze igalelo kwi-NLMP yeli lizwe.4. UMthetho oLungisiweyo oYilwayo woLawulo loMbane4.1. IKhabhinethi ikuvumile ukupapashwa koMthetho oLungisiweyo oYilwayo woLawulo loMbane. Lo Mthetho uYilwayo uphakamisa izilungiso kuMthetho woLawulo loMbane, wama-2007 (uMthetho wama-28 wama-2007). Ezi zilungiso zicetywayo zandisa inkqubo-sikhokelo yolawulo lwesizwe kushishino lokubonelela ngombane. Zilungelelanisa ilizwe neyona ndlela ingcono yehlabathi yokusebenza kombane kwaye zibonelela ngemisebenzi yoMsebenzi weNkqubo yoThutho, kunye nesakhelo selayisenisi yokuvelisa, ukusasaza kunye nokurhweba umbane.4.2. Ezi zilungiso zicetywayo ziyinxalenye yamanyathelo amaninzi eli lizwe, eliwathathayo ukulungisa ngokutsha icandelo lombane ekuphumezeni unikezelo lombane ozinzileyo nokhuselekileyo. Kananjalo ziya komeleza ukusebenza kweshishini lombane kwaye ekugqibeleni zidale imeko encomekayo ekukhuliseni uqoqosho.4.3. Lo Mthetho uYilwayo uza kupapashwa kwiPhephandaba loMbuso kwaye unokufumaneka nakwiwebhusayithi ye-DMRE ethi: www.dmr.gov.za. D. Umyalezo1. UvuyiswanoIKhabhinethi idlulise amazwi ovuyisana kunye neminqweno emihle:1.1. Obekekileyo uNkosikazi Nomandla Dorothy Mhlauli, uSihlalo osandula ukunyulwa weNdlu yeSizwe yeeNkokheli zeMveli neeKhoi-San. UNkosikazi Mhlauli ngumfazi wokuqala ukukhokela iqumrhu leenkosi zemveli. Wonyulwa emva kokusweleka kobesakuba ngusihlalo iKumkani uSipho MahlanguE. UkuqeshwaZonke izithuba zengqesho zixhomekeke ekuqinisekisweni kwamaphepha ezemfundo kunye nokunye ukuqinisekiswa okafanelekileyo.1. Amalungu eBhunga leSizwe leNgcebiso ngamaHlathi (i-NFAC). IKhabhinethi ivumelene noMphathiswa wezaMahlathi, ezokuLoba nezeNdalo ukuba achonge la malungu alandelayo eBhodi ye-NFAC kangange minyaka emithathu:a.       Nks Nosisa Euticus Nzuza (uSihlalo); b.       Gqr Pulane Elsie Molokwane (uSekela Sihlalo);c.       Nks Getrude Mathithwa Nonginzi; d.       Nks Maropeng Dipitseng Manamela;e.       Mnu Bhutinyana Calvin Chirwa;f.        Nks Phindiwe Keletso Mokoena;g.       Nks Manushka Moodley;h.       Mnu Bishop Ngobeli;i.        Nks Nombuso Mlambo;j.        Mnu Mzwandile Roy Mendu;k.       Mnu Sikhumbuzo Sipho Masuku;l.        Mnu Thabo Simon Moloi;m.      Nks Felicity Blakeway;n.       Mnu Jim Matsho;o.       Nks Fefekazi Sefara;p.       Mnu Phemelo Sebitlo;q.       Mnu Goodman Gcaba;r.        Mnu Nkosipendule Quvile;s.       Mnu Sixolile Msayi; kunye not.        Mnu Makale Ngwenya.2. Gqr Jennifer Molwantwa – iGosa eliyiNtloko yesiGqeba (i-CEO) yeKomishoni yoPhando lwaManzi.3. Mnu Petrus Maselaganye Matji – i-CEO ye-Amatola Water.4. Mnu Frans Moatshe – iGosa lezeMali eliyiNtloko kwiSebe lezaManzi noGutyulo.5. Brig Mokgadi Bertha Bokaba – iNtloko yePhondo yeCandelo loPhando loLwaphulo-mthetho oluPhambili (i-DPCI) eFreystata.6. Brig Mathipha Solomon Makgato – iNtloko yePhondo ye-DPCI eNtshona Koloni.Imibuzo:UNksz Phumla Williams – iSithethi seKhabhinethi ku-083 501 0139"
"Ingxelo yeNtlanganiso yeKhabhinethi yangoLwesithathu, umhla wama-23 kweyoMdumba 2022",23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/xh/speeches/23-feb-2022-0000,"A. Imiba enguNdabamlonyeni1. Intetho yoHlahlo lwabiwo-mali lweSizwe1.1. IKhabhinethi yamkele uHlahlo-lwabiwo-mali lweSizwe lowama-2022 oluthiwe thaca nguMphathiswa wezeziMali u-Enoch Godongwana ePalamente, eKapa ngoLwesithathu, umhla wama-23 kweyoMdumba 2022.1.2. Uhlahlo lwabiwo-mali lufake isandla kwizibophelelo ezenziwe nguMongameli uCyril Ramaphosa kwiNtetho yakhe engoBume beSizwe yowama-2022 (i-SoNA) awayithetha ngoLwesine, umhla we-10 kweyoMdumba 2022.1.3. Uhlahlo lwabiwo-mali lubonisa ukuzinikela kukarhulumente kulawulo lwemali nolawulo lwezoqoqosho olungaguqukiyo, kunye nenjongo yakhe exabisekileyo yokuxhasa ngezimali izinto ezibalulekileyo eziphambili ezibonelela ngenkxaso yezentlalo noqoqosho kubemmi boMzantsi Afrika abasesichengeni. 1.4. Amangenelelo abanzi abhengezwe kwiNtetho yoHlahlo lwabiwo-mali lweSizwe lowama-2022 ajoliswe ekudaleni imeko efanelekileyo yohlumo olubandakanyayo kunye nophuhliso oluhlangabezana neemfuno zangoku. 2. Iindibano neqela lamajelo eendaba emva kwe-SoNA 2.1. AbaPhathiswa bamaQela babambe indibano neqela lamajelo eendaba emva kwe-SoNA ukuze bacacise ngeNkqubo yokuSebenza karhulumente yonyaka ozayo nangaphaya, njengoko kucacisiwe nguMongameli Ramaphosa kwi-SoNA yowama-2022 yakutsha nje. 2.2. Ezi ndibano namajelo eendaba ziqaqambisa ukuzinikela kukarhulumente ekuphumezeni imiba ephambili ejolise ekuphuculeni ubomi babantu, phakathi kwezinye izinto, ngokudala iimeko ezinokuba nempumelelo zokudala imisebenzi efuneka ngamandla.3. Uhlaziyo ngeSifo seNtsholongwane ye-Corona (i-COVID-19) 3.1. IKhabhinethi iqhwabele izandla abemmi boMzantsi Afrika ngokuzingisa kwabo ngokuqhubekayo kumlo ochasene ne-COVID-19, kwaye ikwalumkisile ukuba amazinga asezantsi osuleleko kunye nokufa akufuneki ukuba alahlekise abantu ukuba bangakhathali.  UMzantsi Afrika sele unikezele ngamathamo angaphezulu kwezigidi ezingama-31 zamayeza okugonya, nto leyo ekhokelele ekubeni abantu abadala abamalunga nezigidi ezili-17 bagonywe ngokupheleleyo.3.2. IKhabhinethi igxininise ukuba i-COVID-19 ayikakoyiswa kwaye njengoko kusondela ubusika, abantu kufuneka bahlale bethe qwa kwaye baqhubeke namangenelelo angengawo awamayeza okuhlamba rhoqo okanye ukucoca izandla, ukunxiba isigqubutheli-buso esidlangalaleni esivala umlomo kunye neempumlo, ukugcina umgama okhuselekileyo wentlalo kunye nokuvulwa kweefestile ukuze kungene umoya ofanelekileyo.3.3. Ngaphezu kwayo yonke enye into, ugonyo luhlala lulolona khuselo lubalaseleyo kwi-COVID-19 nakwiindidi zexesha elizayo, njengoko lunciphisa kakhulu umngcipheko wokugula okuxhalabisayo, ukulaliswa esibhedlele kunye nokufa.  3.4. IKhabhinethi ikwasamkele isibhengezo seenguqu ezongezelelweyo kwinkqubo ekhoyo ngoku yogonyo, ephinda ifune ukuqinisekisa ukufikeleleka kwamayeza okugonya. Ukususela ngoLwesithathu, umhla wama-23 kweyoMdumba 2022, amaxesha okulinda phakathi kwethamo lokuqala kunye nethamo lesibini athotyiwe ukusuka kwiintsuku ezingama-42 ukuya kwiintsuku ezingama-21. 3.5. Kwakhona, abantu ngoku baya kuba nakho ukusebenzisa iyeza lokugonya lokuvuselela elahlukileyo ukusuka kwiyeza lokugonya lokuqala elisetyenzisiweyo okanye bakwazi ukusebenzisa iyeza lokugonya elifanayo ukusuka kwiyeza lokugonya lokuqala ukuya kwithamo leyeza lokugonya lokuvuselela. 3.6. Ukubuyela ekugqibeleni kubomi obuqhelekileyo kunye nokuthatha inxaxheba ngokupheleleyo kwimisebenzi yentlalo noqoqosho kuxhomekeke kakhulu kwinani labantu abagonyiweyo. Iphulo elisanda kuphehlelelwa i-#KeReady okanye elithi “I am ready” lifuna ukukhuthaza ulutsha oluninzi oluphakathi kweminyaka eli-18 kunye nama-34 ukuba lugonywe.4. Ubumbano loluntu kunye nokwakhiwa kwesizwe4.1. IKhabhinethi izigxekile iziganeko zakutsha nje ezikhwankqisayo zobuhlanga kwezinye izikolo zeli lizwe, ezingahambelaniyo nezithethe ezixelwe kuMgaqo-siseko wethu weRiphabhliki yoMzantsi Afrika wowe-1996 odume lihlabathi lonke. 4.2. IKhabhinethi ibhengeze ukuba ubuhlanga abusoze bunyamezelwe kuluntu lwethu lwentando yesininzi olusaphola kumanxeba ocalucalulo. Ubongoze zonke izikolo ukuba zilwe ucalucalulo ngokulubhentsisa nanini xa luphakamisa intloko yalo embi ukuze lusingathwe ngokukhawuleza. 4.3. IKhabhinethi ihlabe ikhwelo kubazali nootitshala ukuba babeke iimfuno zabafundi kuqala kwaye basebenzisane ekwakheni uluntu olungacalucaluli ngokobuhlanga nangokwesini.5. Ukuphangwa kwemoto ethutha imali kuthintelwe e-Gauteng5.1. IKhabhinethi iliqhwabele izandla igqiza lee-arhente zogcino-mthetho elisebenza ngeendlela ezininzi elikhokelwa yiNkonzo yamaPolisa oMzantsi Afrika kunye neCandelo lobuntlola kuLwaphulo-mthetho lithintele iqela labarhanelwa emigulukhuthu ebelixhobe kakhulu e-Rosettenville, eRhawutini ngoMvulo, umhla wama-21 kweyoMdumba 2022. Le migulukhuthu ibirhanelwa ukuba iceba ukuphanga imali.5.2. Abarhanelwa abalishumi babanjiwe kwaye abasibhozo badutyulwa bafa kulandela ukudubulana namapolisa. Abarhanelwa bafunyenwe benemipu engekho mthethweni kunye neembumbulu, iziqhushumbisi kunye nezithuthi ezithinjiweyo. Uphando lusaqhutywa ukuze kufunyanwe imvelaphi yezixhobo.  5.3. IKhabhinethi inqwenelele igosa lamapolisa elenzakele ngethuba lokudubulana ukuba lichache ngokukhawuleza. Iphinde yahlaba ikhwelo kuluntu ukuba luqhubeke nokusebenza ngokusondeleleneyo nee-arhente zogcino-mthetho ekuqinisekiseni ukhuseleko loluntu lwethu.6. Ukufuduka6.1. IKhabhinethi ikhumbuze wonke umntu ukuba ii-arhente zogcino-mthetho kunye nezinye ii-arhente ezifanelekileyo zigunyazisiwe ukuba zijongane nemiba yokufuduka kunye nabemmi bamazwe angaphandle abangenamaphepha. 6.2. Akukho sithuba sazo naziphi na izenzo ezaphula umthetho ezifana nokugrogrisa, ukutshatyalaliswa kwempahla kunye nobundlobongela. Sihlaba ikhwelo kwabo baneenkxalabo ezisengqiqweni ukuba bazichaze kwabasemagunyeni ukuze kujongwane nazo ngendlela eyakhayo.  6.3. Ukuqinisekisa ukuba imiba yokufuduka isonjululwa ngocwangco, urhulumente kutsha nje ukhuphe uyilo loMgaqo-nkqubo weSizwe wokuFuduka kwaBasebenzi ukuze uluntu luhlomle, obonelela ngesicwangciso-nkqubo kunye nesiseko esisemthethweni sokulawula ukuba abaqeshi banokuqesha kangakanani na abemmi bamazwe angaphandle kumaziko abo ngelixa bekhusela amalungelo abafuduki.7. Ingqungquthela yeManyano ye-Afrika (i-AU) kunye neManyano yaseYurophu (i-EU) 7.1. UMongameli Ramaphosa uzimase iNgqungquthela yesithandathu ye-AU-EU ebibanjelwe e-Brussels, e-Belgium ngomhla we-17 nowe-18 kweyoMdumba 2022, ngokumenywa nguSihlalo weKomishoni ye-AU, oHloniphekileyo u-Moussa Faki Mahamat.7.2. UMongameli uthathe inxaxheba kwinkomfa yeengxoxo engokutshintsha kwemozulu, utshintsho lwamandla, ubugcisa bedijithali kunye nezothutho. Ukwachophele inkomfa yeengxoxo engeenkqubo zempilo kunye nokuveliswa kweyeza lokugonya.7.3. IKhabhinethi izamkele iziphumo zale ngqungquthela, nebeke isiseko sobudlelwane obuhlaziyiweyo kunye nobunzulu phakathi kwe-AU kunye ne-EU.B. Izigqibo zeKhabhinethi1. UYilo lweNkqubo-qhinga lweSizwe lwemiMthombo yaManzi eSizwe-uShicilelo lweSithathu (i-NWRS-3) 1.1. Ikhabhinethi ikuvumile ukupapashwa kwe-NWRS-3 ukuze uluntu luhlomle. Isicwangciso-qhinga esisayilwayo sandulelwe luhlolo lweminyaka emithathu lwe-NWRS-2 olwavunywa yiKhabhinethi ngowama-2013. Uhlolo lweendawo eziqatshelweyo zempumelelo kunye neendawo ezihlala zingumceli-mngeni.  1.2. Esi sicwangciso-qhinga siphakamisa ukomelezwa kolawulo lomgangatho wamanzi oluhlanganisiweyo. Sibonelela ngobugcisa obutsha nobufanelekileyo kumanzi kunye nogutyulo. Sazisa ngemfuneko encinane yobungqongqo ekucocweni kwamanzi amdaka. Esi sicwangciso sikwasabela kwiSicwangciso sokuSabela kuTshintsho lweMozulu yeSizwe.1.3. Amanzi ahlala eyenye yezinto eziphambili kuphuhliso lwentlalo noqoqosho lwelizwe kwaye enza igalelo elibonakalayo kwinkqubo karhulumente yokubuyisela uqoqosho.2. Ingqungquthela yowama-2005 yoKhuseleko kunye nokuPhakanyiswa kweYantlukwano yeeNgcaciso zeNkcubeko (i-CPPDCE) 2.1. IKhabhinethi ikuvumile ukungeniswa kweNgxelo yesibini yeXesha leMinyaka emine yoMzantsi Afrika kuMbutho wezeMfundo, ezeNzululwazi kunye neNkcubeko weZizwe eziManyeneyo (i-UNESCO).  Lo mbutho wongamela ukuphunyezwa kwe-CPPDCE ka-2005. 2.2. Amazwe angamalungu kulindeleke ukuba angenise iingxelo zawo rhoqo kwiminyaka emine.  Iingxelo kufuneka zibonelele ngohlaziyo lwemigaqo-nkqubo kunye namanyathelo athatyathiweyo ukukhusela nokukhuthaza ukubonakaliswa intlantlo-ninzi yenkcubeko kumazwe abo. 2.3. Ingxelo iza kuba yinxalenye yeNgxelo yeHlabathi ye-UNESCO epapashwa rhoqo kwiminyaka emine.  UMzantsi Afrika uye watyikitya i-CPPDCE ngo-2006. 3. Ingxelo yengqiqo yoPhononongo ngeProjekthi yeFlegi yeSikhumbuzo yeSizwe 3.1. IKhabhinethi iyamkele ingxelo yengqiqo yophononongo eqhutywe ekujongeni ulwakhiwo lweProjekthi yeFlegi yeSikhumbuzo yeSizwe yaseMzantsi Afrika.3.2. Iiflegi zesikhumbuzo zifakwe ngamazwe ukubonisa ubuni kunye nokuzingca kwawo.  Nje ukuba yakhiwe iza kuba luphawu lwesizwe olubekwe kwindawo, kwakhona ibe yindawo yokutsala abakhenkethi eya kuthi ibonise uhlobo lomfanekiso welizwe.3.3. Le projekthi iza kukhokelwa liSebe lezeMidlalo, ubuGcisa neNkcubeko njengenxalenye yogunyaziso lwalo lokukhuthaza ukwakhiwa kwesizwe kunye nobumbano loluntu.4. Inqwelo-moya yoMzantsi Afrika (i-SAA) 4.1. IKhabhinethi yazisiwe ukuba enye inkqubela esele yenziwe malunga nokuthengiswa kwezabelo ezingama-51% kwi-SAA ukuya kwi-Takatso Consortium, Iqabane loLingano lweSicwangciso-qhinga elikhethiweyo le-SAA.  Iquka i-Harieth General Partners, umtyali-mali ohamba phambili kwiziseko ezingundoqo zase-Afrika kunye nezikhululo zeenqwelo-moya, neliziko lolawulo lwenqwelo-moya i-Global Airways. 4.2. Inkqubo yokuThengisa nokuThenga ngoku iqukunjelwe yaze yatyikitywa liSebe lamaShishini kaRhulumente kunye ne-Takatso Consortium.  Inyathelo elilandelayo libandakanya ukuvunywa kwale ntengiselwano ngamaqumrhu ahlukeneyo olawulo.  Uluntu luza kwaziswa ngolunye uphuhliso malunga noku. C. Imisitho ezayo1. Inyanga yamaLungelo oLuntu 1.1. UMzantsi Afrika ukhumbula uSuku lwamaLungelo oLuntu ngoMvulo, umhla wama-21 kweyoKwindla 2022 phantsi komxholo othi:  “Unyaka womanyano kunye nohlaziyo lwesizwe: ukukhuthaza nokukhusela amalungelo oluntu lwethu. 1.2. IKhabhinethi ihlabe ikhwelo kubo bonke abemmi boMzantsi Afrika ukuba basebenzise iNyanga yamaLungelo oLuntu ukukhuthaza ubumbano loluntu, ukwakhiwa kwesizwe kunye nokwabelana ngobuzwe.  1.3. Ngumsebenzi wethu njengesizwe ukuqinisekisa ukuba silwa ubuhlanga, ucalucalulo ngokobuhlanga, ukubukulwa kwabemi bamanye amazwe nako konke ukunganyamezelani okunxulumene noko.  Ngokwahluka kwethu, singaqinisa umanyano lwethu kwaye sakhe uluntu olubumbeneyo.2. Imbizo kaMongameli   2.1. UMongameli Ramaphosa uza kuqhuba iMbizo kaMongameli eMntla Ntshona ngoMgqibelo, umhla we-12 kweyoKwindla 2022. Lo msitho unika uMongameli ithuba lokuthethathethana noluntu nokongamela inkqubo yokuhanjiswa kweenkonzo kwinqanaba likamasipala. D. Imiyalezo1. Amazwi ovelwano Ikhabhinethi ivakalisa amazwi ovelwano kusapho nakubahlobo baka:UNks Nomakula “Kuli” Roberts (49), usaziwayo kumajelo eendaba negqala lenkcubeko yobomi balemihla nosebenze njengomsasazi kamabonakude kunye nonomathotholo. Wayekwangumbhali wenqaku lemagazini kunye nephephandaba.UMnu Ebrahim Patel (70), owayengumongameli wokuqala weManyano yeBhola yoMbhoxo yaseMzantsi Afrika. Njengentshatsheli eyayinyanzelisa umbhoxo ongacalucaluli ngokobuhlanga, usebenze kwiBhodi yoMbhoxo yeHlabathi (i-World Rugby). UNkosi Ngangomhlaba Matanzima (79), nowayelilungu lokuqala leNdlu yeeNkosi zeMveli eMpuma Koloni nokwasebenze njengosihlalo wayo kangangeminyaka emininzi.UMnu Rikhado Muziwendlovu Makhado, owaziwa ngokuba ngu-Riky Rick (34), owayeyi-rapper, umbhali weengoma, imvumi, umqambi, umlingisi kunye nomyili wefashoni.  Iingoma zakhe ezidumileyo ze-hip-hop ziquka: Amantombazane, u-Boss Zonke, u-Sidlukotini kunye no-Ungazincishi.    Imibuzo: UNksz Phumla Williams – Isithethi seKhabhinethi Iselfowuni: 083 501 0139"
"INgxelo yeNtlanganiso yeKhabhinethi ebibanjwe ngoLwesithathu, umhla we-09 kweyoKwindla 2022",10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-ngolwesithathu-umhla-we-09-kweyokwindla-2022,"A.    Imiba enguNdabamlonyeni1.    Ungquzulwano lwe-Russia ne-Ukraine1.1.    IKhabhinethi isakhathazeke kakhulu lungquzulwano oluqhubekayo phakathi kwe-Russia ne-Ukraine. Ungquzulwano Iwenza ilahleko enkulu kwezentlalo nakwezoqoqosho kwaye impembelelo zalo ziya kuvakala kwihlabathi jikelele.1.2.    IKhabhinethi icela isisombululo ngothetha-thethwano kwaye ibongoza onke lamaqela axhase kwaye akhusele amalungelo abantu, futhi athobele izibophelelo zawo ngokwemigaqo yomthetho wamazwe ngamazwe kunye nomthetho wobuntu wamazwe ngamazwe.1.3.    Urhulumente usaqhubeka encedisa abemi boMzantsi Afrika ukuba balishiye elase-Ukraine kwaye uninzi lwabo sele lubuyele ekhaya. Sikwavakalise inkxalabo yethu ngempatho-mbi yama-Afrika azama ukuwela imida yamazwe ngamazwe ngeli xesha.1.4.    Sikholelwa ekubeni amazwe asakhasayo kufuneka nawo abe nelizwi kunye nefuthe kumaziko olawulo lwehlabathi. Ngoko ke, uMzantsi Afrika uthethela inkqubo yehlabathi yokuba kulinganwe kwaye kuhlaziywe amaziko ahlukeneyo ukuze kukhuthazwe ukulingana.2.    INkomfa yoTyalo-mali yaseMzantsi Afrika (i-SAIC)2.1.    UMzantsi Afrika uza kusingatha i-SAIC yesine ngoLwesine, umhla wama-24 kweyoKwindla 2022 kwiZiko leNgqungquthela laseSandton eRhawutini. Le nkomfa yinxalenye yephulo likarhulumente lokutsala utyalo-mali olungange i-R1.2 yetriliyoni kwiminyaka emihlanu, kwaye itsale abathunywa abasuka eMzantsi Afrika nakwihlabathi jikelele ukuba baxoxe ngamathuba otyalo-mali.2.2.    Ukusukela kwinkomfa yotyalo-mali yokuqala ka-2018, uMzantsi Afrika utsale iibhiliyoni zeerandi ezingama-774 kwizibophelelo ezenzeke kumacandelo amaninzi oqoqosho. Olu tyalo-mali lutsha luya kusinceda sikhulise uqoqosho, sidale imisebenzi edingeka kakhulu kwaye siphucule ubomi babantu.3.    Ukwazisa ngeSifo sentsholongwane ye-Corona (i-COVID-19)3.1.    IKhabhinethi iyawabona amalinge eli lizwe malunga nomlo ojongene ne-COVID-19 kodwa yalumkisa ngelithi okwangoku eli dabi alikapheli, yaza yabongoza bonke abantu baseMzantsi Afrika ukuba bahlale bephaphile kwaye baqhubeke bezikhusela ukuze banqande ukusasazeka kwale ntsholongwane ibulalayo.3.2.    IKhabhinethi ichulumancile kuba phantse yazizigidi ezingama-32 zezigonyo ze-COVID-19 eziye zasetyenziswa kwaye bangaphezu kwamapesenti angama-42 abantu abadala abagonywe ngokupheleleyo.3.3.    Nangona kunjalo, abantu abangagonywanga basahleli bengakhuselekanga kwi-COVID-19 kwaye babeka iimpilo zabo kunye nabo babangqongileyo emngciphekweni. Ugonyo luyakuhlala luyeyona ndlela ilungileyo yokulwa i-COVID-19, kwaye iKhabhinethi ihlaba ikhwelo kuye wonke umntu oneminyaka eli-12 ubudala nangaphezulu ukuba agonye ngaphandle kokulibazisa.3.4.    Isigonyo sokuvuselela ngoku siyafumaneka simahla kubantu abaninzi kwaye iKhabhinethi icela abo bafanelekileyo ukuba basifumane baye ngokukhawuleza. Kufuneka siqhubeke nokunxiba izigqubutheli-buso ezivala umlomo kunye neempumlo, sihlambe okanye sifake isibulali-zintsholongwane izandla rhoqo, sigcine umgama okhuselekileyo ebantwini kwaye siqinisekise ukuba kungena umoya owaneleyo ngokuthi sivule iifestile.4.    INkomfa YezaMandla e-Afrika4.1.    IKhabhinethi ikwamkele ukuqukunjelwa okuyimpumelelo kweNkomfa YezaMandla e-Afrika ebibanjwe nge-intanethi nangobuqu eKapa ukusuka ngomhla woku-1 ukuya kowe-3 kweyoKwindla 2022 phantsi komxholo othi: “INtlanganiso yoShishino yokuKhetha iCandelo lezaMandla e-Afrika”. Le ndibano ibihlanganise abadlali abaneempembelelo kwihlabathi nasekhaya abaphuma kwicandelo lezamandla ukuze kuxoxwe ngendlela ilizwekazi lase-Afrika elingasebenzisa ngayo ezamandla njengento ekhuthaza ukukhulisa uqoqosho nokuphucula ubomi babantu.4.2.    UMzantsi Afrika usazimisele ukuphumeza umxube wezamandla ohambelana neenjongo zawo zophuhliso kunye neenjongo zawo zokutshintsha-tshintsha kwemozulu ngelixa uqinisekisa ufikelelo.5.    Ukuqeshwa kweQela loKhuseleko5.1.    IKhabhinethi ikwamkele ukuqeshwa kwabakwinqanaba eliphezulu kutsha nje kwiGunyabantu leSizwe lezoTshutshiso (i-NPA) kunye nakwi-Arhente yoKhuseleko loMbuso (i-SSA). UMongameli Ramaphosa wonyule u-Adv Andrea Johnson ukuba akhokhele iCandelo loPhando le-NPA kunye noNozakuzaku uThembisile Majola njengoMlawuli-Jikelele (i-DG) omtsha we-SSA.5.2.    UMongameli ukwaqeshe u-Adv Navilla Somaru njengoMlawuli woTshutshiso loLuntu (i-DPP) eFreystata; u-Adv Matodzi Rachel Makhari-Sekhaolelo njenge-DPP eMntla Ntshona kunye no-Adv Nicolette Bell njenge-DPP eNtshona Koloni.5.3.    Oku kuqeshwa kuza komeleza amandla ethu okuphanda nokutshutshisa zonke izenzo zolwaphulo-mthetho norhwaphilizo.6.    Utyelelo lokujonga unikezelo lwenkonzo6.1.    IKhabhinethi ilwamkele utyelelo olube yimpumelelo lukaMphathiswa weMisebenzi kaRhulumente neziSeko zoPhuhliso, uNks Patricia de Lille kunye noMphathiswa kwi-Ofisi kaMongameli, uMnu Mondli Gungubele, kwiProjekthi ye-Nodal N2 kuMasipala i-Nelson Mandela Bay eMpuma Koloni ngoLwesibini, umhla wesi-8 kweyoKwindla 2022.6.2.    Olu tyelelo luyinxalenye yenyathelo likarhulumente elibhekiselele kuhlolo oluthe ngqo lwenkqubela phambili eyenziweyo ekufezekiseni isiCwangciso soTyalo-mali lweziSeko zoPhuhliso ukuze kulawuleke uqoqosho kwaye kudaleke nemisebenzi.6.3.    Le projekthi ikhethekileyo ibandakanya amathuba angama-12 100 ezindlu ezintsha aneendawo zokuthengisa ezingaphezu kwama-500 000 m², urhwebo, ii-ofisi nemizi-mveliso, kunye nothotho lwamaziko oluntu nezentlalo.7.    Usuku lwaBasetyhini lwaMazwe-ngaMazwe 7.1.    UMzantsi Afrika uzimanye noluntu kumazwe-ngamazwe ekubhiyozeleni uSuku lwaBasetyhini lwaMazwe ngaMazwe ngoLwesibini, umhla wesi-8 kweyoKwindla 2022. Olu suku lithuba lokubonakalisa indlela esele siyihambile ekuqhubeleni phambili ukulingana ngokwesini kunye nokuba yintoni ekufuneka yenziwe ukuze sibe sisizwe esilinganayo ngokwesini.7.2.    IKhabhinethi ichulumancile yimpumelelo eninzi ebekufanele ukuba siyibhiyozele ukusukela oko kwasekwa ulawulo lwentando yesininzi. UMzantsi Afrika wenze inkqubela ekukhuthazeni ulingano kwabasetyhini kwimimandla efana norhulumente, imibutho yoluntu, ulawulo lobulungisa, imidlalo kunye nenkcubeko. Nangona kunjalo, iKhabhinethi iyaphinda ithi kusekuninzi ekufuneka kwenziwe ukuqinisekisa ukuthatha inxaxheba okupheleleyo nokulinganayo kwabasetyhini kuqoqosho loMzantsi Afrika.7.3.    IKhabhinethi ikwamkele ukonyulwa koMzantsi Afrika njengoSihlalo weseshoni yamashumi amathandathu anesithandathu yeKhomishini yeZizwe eziManyeneyo engoBume babaseTyhini eza kubanjwa ukusuka ngoMvulo, umhla we-14 kweyoKwindla ukuya kutsho ngoLwesihlanu, umhla wama-25 kweyoKwindla 2022.8.    Ukhuseleko lukaRhulumente8.1.    IKhabhinethi ikuqaphele ukubanjwa kukaNondyebo wase-United States, abantu ekutyholwa ukuba babandakanyeka kurhwaphilizo lwemali. Siyaqhubeka nokusebenza nabalingane bethu bamazwe-ngamazwe ukunqanda ukuthutyeleziswa kwemali engekho mthethweni.8.2.    Imikhosi yethu yokhuseleko ihleli ithe qwa kwaye inxibelelana neenkonzo zobuntlola zamazwe angaphandle, ngaphakathi eMzantsi Afrika nakumazwe angaphandle. Umsebenzi wabo uquka ukutshintshiselana ngenkcukacha malunga nezisongelo ezibangelwa lugonyamelo olugqithiseleyo olunobundlobongela kunye nobunqolobi.9.    Ubundlobongela basesidlangalaleni9.1.    IKhabhinethi izigxekile iziganeko zakutsha nje zobundlobongela kunye neengxwabangxwaba zoluntu ezenzeke e-Alexandra kufuphi nase-Sandton. Akukho nakuphi na ukungoneliseki okunothethelela ukunyhashwa kwamalungelo abantu elizweni.9.2.    IKhabhinethi ilwamkele ungenelelo olukhawulezileyo olwenziwa zii-arhente zogcino-mthetho, olukhokelele ekubeni kubuyiselwe inzolo kulo mmandla kunye nokubanjwa kwabaninzi abatyholwa ngobundlobongela basesidlangalaleni.9.3.    Uluntu luyabongozwa ukuba lusebenzise iindlela zoxolo ukusombulula iingxabano kunye nokuxela zonke izenzo ezingekho mthethweni kwii-arhente zogcino-mthetho.10.    Uqoqosho10.1.    IKhabhinethi iqaphele amanani engeniso yelizwe (i-GDP) akhutshwe liZiko leeNkcukacha-manani zoMzantsi Afrika kutsha nje abonise ukuba i-GDP yoMzantsi Afrika ikhule kangange-1.2 ekhulwini kwikota yesine yama-2021, emva kokuba yehle kangange-1.7 ekhulwini kwikota yesithathu yama-2021. Oku kuzisa izinga loMzantsi Afrika lokukhula lonyaka wama-2021 ku-4.9 pesenti. Abona banegalelo elikhulu koku kukhula ngabezolimo, abezemveliso, abeenkonzo kunye nabezothutho.10.2.    IKhabhinethi isazimisele ekuqhubekeni nokusebenza namahlakani ayo ezentlalo ngokubhekiselele kuhlumo loqoqosho lwethu noluxhanyulwa ngumntu wonke kunye nokudala ithuba apho siza kuba nakho ukuqubisana nemingeni yentswela-ngqesho, indlala kunye nokungalingani.11.      Ukuthengiswa kweteknoloji yezonxibelelwano esebenza ngamaza omoya nefunwa kwakhulu11.1.    IKhabhinethi iqhwabele izandla iGunyabantu lezoNxibelelwano eliziMeleyo loMzantsi Afrika ngokuqalisa ukuthengisa iteknoloji yezonxibelelwano yamaza omoya, nangona kukho izimangalo eziqhubekayo.11.2.    Ikwavuyisana nabafaki-zicelo abathathe inxaxheba kuthengiso lwangoLwesibini, umhla wesi-8 nangoLwesine, umhla we-10 kweyoKwindla 2022, nto leyo ebonise injongo yeshishini lezonxibelelwano lokuqhubeka nokutyala imali kwiziseko ezingundoqo zedijithali eMzantsi Afrika.11.3.    Urhulumente usazibophelele ekudaleni ithuba elivumela ukuba kusetyenziswe amaza omoya ngokupheleleyo, kungapheli nje ngamashishini onxibelelwano kodwa nokuxhamlisa uqoqosho noluntu.11.4.    Ukukhutshwa kweelayisenisi yamaza omoya efunwa kakhulu kuya kuphucula isakhono sabasebenzi bonxibelelwano ngocingo ukuze bakhe unxibelelwano oluqilima ngokungena kunye nokufikelela ngakumbi. Inzuzo enkulu yale nkqubo ekudala ilindelwe ibandakanya ukuncitshiswa kweendleko zedatha kunye nonxibelelwano ngezwi.11.5.    Unxibelelwano ngamaza omoya lukwalindeleke ukuba lube negalelo kwinguqu yezoqoqosho kumacandelo ahlukeneyo kwaye ingeniso yoku kuthengiswa iza kufaka ngaphezu kwe-R8 yeebhiliyoni kwimali yesizwe.12.    Uphando lweKhomishini ye-Lotto yeSizwe (i-NLC).12.1.    IKhabhinethi iyiqaphele inkqubela encomekayo ephunyezwe liCandelo loPhando eliKhethekileyo kuphando lwalo olunzulu lolawulo olugwenxa kunye norhwaphilizo kwi-NLC, yaze yabongoza nezinye ii-arhente zogcino-mthetho ezijongene nalo mba ukuba zigqibezele umsebenzi wazo ngokukhawuleza. Oku kuya kuqinisekisa ukuba amanyathelo ayimfuneko ayathatyathwa ukuze kutshutshiswe abantu okanye imibutho echaphazelekayo kusetyenziso gwenxa kwemali ebekelwe ukunceda abantu abahluphekayo.B.    Izigqibo zeKhabhinethi1.    IsiCwangciso seSizwe seziSeko ezinguNdoqo (i-NIP) yowama-20501.1.    IKhabhinethi iphumeze i-NIP yowama-2050. I-NIP ibonelela ngeeprojekthi ezingundoqo zoqoqosho kunye nophuhliso lwentlalo ekulindeleke ukuba zibe negalelo kwiinjongo zelizwe zexesha elide.1.2.    Esi sicwangciso sifumene izimvo ezibhaliweyo ezininzi emva kokuba sipapashiwe ukuze uluntu luhlomle ngeyeThupha ngowama-2021. Izimvo zifunyenwe nakwiindibano zothetha-thethwano noluntu kunye nabo bachaphazelekayo abohlukeneyo abakumacandelo eziseko ezingundoqo. Olu thethwano luquke namaqumrhu ommandla kunye nawelizwekazi afana noMbutho woPhuhliso lwaMazwe aseMazantsi e-Afrika kunye neKomishoni yeZiseko ezinguNdoqo yeMbumba ye-Afrika.1.3.    I-NIP ibonelela ngophuhliso lothungelwano lweziseko ezingundoqo zelizwe oluhambelana neNkqubo-sikhokelo yoPhuhliso lweMihlaba yeSizwe kunye neModeli yoPhuhliso lweSithili (i-DDM). Ikwagxile kulwakhiwo lweziseko ezingundoqo ezisingise kuphuhliso lwentlalo noqoqosho, kunye nokuvelisa amathuba engqesho kunye namathuba abanzi okuxhotyiswa kwabantsundu kwezoqoqosho.2.    ISicwangciso-qhinga sokuZisa iRhasi Elulwelo (i-LPG) sowama-20222.1.    IKhabhinethi ikuvumile ukupapashwa kwesiCwangciso-qhinga sokuQaliswa kwe-LPG sowama-2022 kwiPhephandaba loMbuso ukuze uluntu luhlomle. Isicwangciso-qhinga sijonge ukufaka igxalaba ekujonganeni nemingeni yelizwe yobonelelo lwezamandla.2.2.    Esi sicwangciso sijongene, phakathi kwezinye izinto, iimpawu zesakhiwo semarike yangoku ye-LPG, iziseko ezingundoqo ezikhoyo, ubume bamaxabiso kunye nomthamo wangoku wokwenziwa kweesilinda ze-LPG. Esi sicwangciso-qhinga sikwajongene nephulo lokhuseleko kunye nokwazisa abantu ngokuphakamisa inkangeleko yerhasi yasekhaya njengamafutha angenabungozi kokusingqongileyo.3.    IsiCwangciso-Qhinga sokuHlola kuShishino lwezeMigodi loMzantsi Afrika3.1.    IKhabhinethi isamkele isiCwangciso-qhinga sokuHlola kuShishino lwezeMigodi loMzantsi Afrika. Isicwangciso-qhinga, phakathi kwezinye izinto, siya kubonelela ngongenelelo olukhawulezileyo kwisicwangciso saso sokuphumeza ukwenza imephu ebanzi yenzululwazi yelizwe ukuze kuphuculwe iinkcukacha zelizwe.3.2.    Esi sicwangciso-qhinga sikwaphakamisa intsebenziswano phakathi kweSebe leMithombo yeziMbiwa naMandla kunye neQumrhu loPhuhliso lwezoShishino ukuqinisekisa ukuba ukuhlola kubonelela ngokubandakanywa kweenkampani zokuhlola ezikhulayo. Ikwabethelela indima yophando eza kudlalwa ngamaziko ophando afana ne-MINTEK kunye neBhunga loPhando lwezeNzululwazi noShishino, kunye nenkqubo yophuhliso lwezakhono.3.3.    Esi sicwangciso sisiphumo sothetha-thethwano olubanzi phakathi kukarhulumente, ishishini kunye namanye amahlakani asekuhlaleni. Ishishini lezemigodi lihlala lingundoqo kwezoqoqosho lesizwe.4.    Ukusebenza kweSicwangciso-qhinga sokuVuselela i-Batho Pele sowama-20214.1.    IKhabhinethi ivume ukusebenza kwesiCwangciso-qhinga sokuVuselelwa kwe-Batho Pele sowama-2021. Esi sicwangciso-qhinga sisiphumo seqela lophando olwenziwe ngamaziko karhulumente kunye nalawo angekho phantsi kukarhulumente ngokusebenza koMgaqo-nkqubo we-Batho Pele we-1997.4.2.    Esi sicwangciso-qhinga sibonelela ngeentsika ezintlanu eziza kukhokela eyona migangatho ekufuneka ithotyelwe ngawo onke amasebe. Ungenelelo olucetywayo luya kunika isiphumo kwinkqubo yonikezelo lweenkonzo zoluntu.4.3.    Esi sicwangciso-qhinga siza kunika isiphumo ekomelezeni ilizwe elikwaziyo ukwenza izinto, elineenqobo ezisesikweni kunye neliphuhlayo, nelihleli ilingenelelo elibalulekileyo ekuncedeni abemi boMzantsi Afrika. Kananjalo iza komeleza ukuphunyezwa kwemithetho-siseko esibhozo ye-Batho Pele. Ekugqibeleni, sifuna ukuqhuba utshintsho kwindlela yokuziphatha kwiNkonzo zikaRhulumente.5.    Ukulungiswa komgaqo-nkqubo wamaza osasazo nafuneka kakhulu kunye nesikhokelo somgaqo-nkqubo wokukhutshwa kwelayisensi yothungelwano olungenazingcingo oluvulekileyo (i-WOAN)5.1.    IKhabhinethi ivume ukulungiswa komgaqo-nkqubo wamaza osasazo nafuneka kakhulu kunye nesikhokelo somgaqo-nkqubo wokukhutshwa kweelayisenisi ye-WOAN ukuba upapashwe ukuze uluntu luhlomle. Izilungiso ezicetywayo zisusa iimfuno zokukhutshwa kwelayisensi ye-WOAN.5.2.    IKhabhinethi ngowama-2019 iwuphumezile lo mgaqo-nkqubo wamaza osasazo nafunekayo kunye nesikhokelo somgaqo-nkqubo wokukhutshwa kwelayisenisi ye-WOAN ukuze uqalise ukusebenza koMthetho woNxibelelwano we-Elektronikhi, wowama-2005 (uMthetho wama-36 wowama-2005). Ukukhutshwa kweelayisenisi zamaza osasazo nafuneka kakhulu kuhlala kubalulekile kwiphulo lokuvuselela uqoqosho lweli lizwe.6.    Ingxowa-mali yoNcedo lweeTeksi (i-TRF) ukunciphisa ifuthe le-COVID-196.1.    IKhabhinethi ivume ukwandiswa kosuku lokuvalwa lokufakwa kwezicelo ze-TRF ye-COVID-19, ukusuka ngomhla wama-31 kweyoKwindla 2022 ukuya kowama-31 kweyoKwindla 2023. I-TRF, inoqingqo-mali olumalunga ne-R1.135 yebhiliyoni, yabelwa njengentlawulo eyenziwa kube kanye ukunciphisa ifuthe elibi lezezimali le-COVID-19 kushishino lweeteksi.6.2.    INgxowa-mali yoPhuhliso yeSizwe inoxanduva lokuhlawula imbuyekezo kubo bonke abaqhubi beeteksi abasemthethweni abanamaphepha-mvume okusebenza asemthethweni, kubandakanywa iiteksi ezingama-minibus, iiteksi ezingama-metered taxis kunye neeteksi ezisebenza ngenkqubo ye-e-hailing.C.    IMithetho eYilwayo1.    UMthetho-sihlomelo oYilwayo wePosi yaseMzantsi Afrika (i-SAPO) wowama-20211.1.    IKhabhinethi ikuvumile ukupapashwa koMthetho-sihlomelo oYilwayo we-SAPO ukuze uluntu luhlomle. Lo Mthetho uYilwayo ujonge ukulungisa uMthetho we-SAPO, wowama-2011 (uMthetho wama-22 wowama-2011).1.2.    Ezi zilungiso zicetywayo zifuna ukuba i-SAPO ikwazi ukuthatha ithuba kuphuhliso lobuchwepheshe. Iya kukwazi ukuhlaziya imisebenzi yayo kwaye yandise nesigunyaziso sayo. Iya kuba ngumnikezeli wenkonzo yeposi kunye nekhoriya; wolungiselelo oluhlanganisiweyo; wezokurhweba nge-intanethi, kwaye iya kuba yindawo yedijithali yamashishini kunye noluntu. Izilungiso ezicetywayo, ezilungelelaniswe nePhepha leNgcaciso yoMgaqo-nkqubo oDityanisiweyo weSizwe we-ICT lowama-2016, nazo zenza uphuculo kumalungiselelo olawulo lwe-SAPO.2.    UMthetho-sihlomelo oYilwayo weBhanki yePosi wowama-20212.1.    IKhabhinethi ikuvumile ukungeniswa ePalamente koMthetho-sihlomelo oYilwayo weBhanki yePosi wowama-2021. Lo Mthetho uYilwayo ulungisa uMthetho weBhanki yePosi, wowama-2010 (uMthetho we-9 wowama-2010) ukuze uhambelane noMthetho weeBhanki, we-1990 (uMthetho wama-94 wowama-1990). Ubonelela ngokusekwa kweNkampani ePhethe iBhanki yePosi yoMzantsi Afrika ngokwemigaqo yoMthetho weeBhanki we-1990.2.2.    UMthetho oYilwayo udlulele kudliwano ndlebe noluntu ukuwuqinisa. Wakube wamkelwe njengomthetho, iBhanki yePosi iya kukwazi ukusebenza njengeziko elizimeleyo elineenkqubo-sikhokelo zalo zolawulo ezingezizo eze-SAPO.3.    UMthetho oYilwayo weNgxowa-mali yoLawulo lweNkunkuma eneeKhemikhali3.1.    IKhabhinethi iphumeze ukupapashwa koMthetho oYilwayo weNgxowa-mali yoLawulo lweNkunkuma eneeKhemikhali ukuze uluntu luhlomle. Lo Mthetho uYilwayo ubonelela ngokwenziwa kwengxowa-mali njengoko kuyalelwe nguMgaqo-nkqubo woLawulo lweNkunkuma eneeKhemikhali.3.2.    Iimali ziya kuqokelelwa ukuze zisetyenziselwe ukulawula inkunkuma eneekhemikhali. Iya kwenza ukuba kumiselwe iziseko ezingundoqo ukuze kuphathwe, kubonelelwe ngogcino kwaye kojongwe ukulahlwa okusisigxina kwenkunkuma eneekhemikhali. Le ngxowa-mali iya kulawulwa liZiko leSizwe lokuLahla iNkunkuma eneeKhemikhali.3.3.    UMzantsi Afrika uyaxhamla kwezamandla ezicocekileyo eziveliswe ngeSikhululo sezaMandla seNyukliya sase-Koeberg. Kwakhona, uMzantsi Afrika ungomnye wabavelisi abakhulu beemveliso zamayeza ayikhemikhali ezixilonga kwaye zinyange umhlaza kwihlabathi.D.    Imisitho ezayo1.    Utyelelo oluseSikweni lukaMongameli wase-Mozambique1.1.    UMongameli Cyril Ramaphosa uza kube esingathe ugxa wakhe wase-Mozambique, uMongameli oHloniphekileyo u-Filipe Nyusi ngoLwesihlanu, umhla we-11 kweyoKwindla 2022.1.2.    Olu tyelelo luza kuqinisa ngakumbi intsebenziswano phakathi kwala mazwe mabini. Ikwabethelela ubudlelwane kunye nentsebenziswano kwezopolitiko nakwezoqoqosho phakathi koMzantsi Afrika ne-Mozambique. 2.    Imbizo kaMongameli eMntla Ntshona1.1.    NgoMgqibelo, umhla we-12 kweyoKwindla 2022, uMongameli Ramaphosa uza kukhokela igqiza eliya kuMntla Ntshona ukuya kuqhuba iMbizo kaMongameli. Ngalo msitho, uMongameli kunye neenkokeli eziphuma kuwo omathathu amanqanaba karhulumente baza kusebenzisana noluntu lwaseMntla Ntshona.1.2.    IMbizo kaMongameli yokuqala yowama-2022 inika uMongameli iqonga lokuthetha-thethana noluntu ngamava abo emihla ngemihla kunye neendlela ekunikezwa ngazo iinkonzo ngurhulumente. Abemi nabo baza kuthethana ngokuthe ngqo ngeezindululo zabo malunga neendlela ekunokukhulisa ngazo uMzantsi Afrika sisonke, kungashiywa mntu ngemva.1.3.    Ukwakha phezu kwe-DDM, efuna intsebenziswano engamandla phakathi kwabemi kunye nabameli boluntu, iKhabhinethi ibongoza uluntu lwaseMntla Ntshona ukuba lusebenzise eli thuba lokuthetha ngqo noMongameli bavakalise okubaxhalabisayo kunye nezindululo zabo.2.    Usuku lwamaLungelo aBantu2.1.    IKhabhinethi iyalwamkela uthotho lweengxoxo kunye nemisitho phantsi komxholo othi: “UNyaka woManyano noHlaziyo: UkuKhuselwa kunye nokuGcinwa kwamaLungelo oLuntu” eziqhutywa njengenxalenye yokukhumbula uSuku lwamaLungelo aBantu lwalo nyaka ngoMvulo, umhla wama-21 kweyoKwindla 2022. Oku kukwafaka igalelo ekuhloleni inkqubela yeeprojekthi zomgaqo-siseko wentando yesininzi yesizwe.2.2.    IKhabhinethi ihlaba ikhwelo kubo bonke abemi boMzantsi Afrika ukuba basebenzise iNyanga yamaLungelo aBantu ukukhuthaza ubambiswano eluntwini, ukwakhiwa kwesizwe kunye nokwabelana ngobuthina. Ngumsebenzi wethu njengesizwe ukusebenzela uphuhliso lwentlalo kunye noqoqosho olubandakanyayo, ngelixa siqinisekisa ukuba silwa ubuhlanga, ucalucalulo ngokobuhlanga nako konke ukunganyamezelani okunxulumene noko.3.    IVeki yaManzi yeSizwe3.1.    Iphulo leVeki yaManzi yeSizwe lizakuqhuba ukususela ngeCawa, umhla wama-20 ukuya kutsho ngoMgqibelo, umhla wama-26 kweyoKwindla 2022, kwaye igxininisa kwimfuneko yokukhusela nokulondoloza amanzi ethu.3.2.    Nangona imvula inetha ngamandla kunesiqhelo kwiindawo ezininzi zelizwe kwezi nyanga zimbalwa zidlulileyo, uMzantsi Afrika uselilizwe elinqongophelelwe ngamanzi. Ulelinye lawona mazwe kwangama-30 awomileyo ehlabathini kwaye uninzi lwamanzi alo avela kwimvula.3.3.    IKhabhinethi iyabaqinisekisa abemi boMzantsi Afrika ukuba amanzi aphuma kwiimpompo zethu akhuselekile ukuba angasetyenziswa ngabantu, njengoko oko kungqinwe liZiko leSizwe leZifo ezoSulelayo, kwaye iingxelo ezimalunga namanzi okusela angakhuselekanga ayanyaniswa nomkhuhlane we-typhoid zibubuxoki. Urhulumente ubeke phambili ukuhanjiswa kwamanzi eluntwini.E.    Imiyalezo1.    UvuyiswanoIKhabhinethi idlulise amazwi ombulelo kunye neminqweno emihle kwaba balandelayo:Iqela loMzantsi Afrika leqakamba yabaseTyhini, eliphephezela phezulu iflegi yesizwe kwiNdebe yeHlabathi yeQakamba yabaseTyhini e-ICC e-New Zealand.Imbaleki u-Stephen Mokoka, eyophule irekhodi lehlabathi lamadoda leekhilomitha ezingama-50 kwisithuba seeyure ezimbini, imizuzu engama-40 nemizuzwana elishumi elinesithathu, kugqatso lwe-Nedbank Runified Breaking Barrriers obubanjelwe eGqeberha, eMpuma Koloni, ngeCawe, umhla we-6 kweyoKwindla 2022.2.    Amazwi OvelwanoIKhabhinethi ivakalise amazwi ovelwano kusapho nezihlobo zika:UMnu Mandla Ka-Mabuza (47), igcisa, isithethi nowayesakuba nguMongameli weNkongolo yaBafundi boMzantsi Afrika i-South African Students’ Congress. Wayesakuba ngumsebenzi karhulumente kwiSebe leMisebenzi yoLuntu kunye neziSeko zoPhuhliso.F.    UkuqeshwaZonke izithuba zengqesho zixhomekeke ekuqinisekisweni kwamaphepha ezemfundo kunye nokunye ukuqinisekiswa okafanelekileyo.1.    UMnu Zane-Udien Dangor njengo-DG kwiSebe lezoBudlelwane baMazwe ngaMazwe neNtsebenziswano.2.    UNksz Phindile Patronella Mkwanazi njengeSekela-DG: ukufunda kunye noPhuhliso lobuGcisa kwiSikolo sikaRhulumente seSizwe.3.    UMnu David Mamphitha njengeGosa eliyiNtloko lesiGqeba seBhunga lezeMpilo noKhuseleko eMgodini.4.    Abantu abaza kusebenza kwiBhunga leeNkonzo zoMoya zaMazwe ngaMazwe:a)    UNks Nomveliso Ntanjana (uSihlalo);b)    UMnu Nare Thupana (uSekela Sihlalo);c)    UMnu Grant Reagon Son;d)    UMnu Tumelo Chipfupa; kunye noe)    UNks Pfumelani Dorcas Mbulayeni.5.    Abantu abaza kusebenza kwiBhunga leeLayisenisi zeeNkonzo zoMoyaa)    UMnu Leroy Musa Nsibande (uSihlalo);b)    UNks Raesibe Sharon Kekana (uSekela Sihlalo);c)    UMnu Rickie Rodger Rennie;d)    UNks Zonica Leanda Mtshali; kunye noe)    UMnu Ramovha Emmanuel Mbuwe.Imibuzo: UNksz Phumla Williams – iSithethi seKhabhinethiIselfowuni: 083 501 0139"
"INgxelo yeNtlanganiso yeKhabhinethi ebibanjwe nge-intanethi ngoLwesithathu, umhla wama-23 kweyoKwindla 2022",25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/xh/speeches/ingxelo-yentlanganiso-yekhabhinethi-ebibanjwe-nge-intanethi-ngolwesithathu-umhla-wama-23-25,"A.    Imiba enguNdabamlonyeni1.    IMeko yeNtlekele yeSizwe 1.1.    URhulumente woMzantsi Afrika usabele kubhubhane wehlabathi weSifo sentsholongwane ye-Corona (i-COVID-19) ngokubhengeza iSimo seNtlekele yeSizwe kweyoKwindla wama-2020, ngokoMthetho woLawulo lweNtlekele, wama-2002 (uMthetho wama-57 wama-2002). Oku kuququzelele impendulo edibeneyo nelungelelanisiweyo yokusindisa ubomi kunye nokuphila. 1.2.    Ilizwe beliphantsi kwemithetho yeSizwe yeNtlekele ye-COVID-19 ukususela kweyoKwindla wama-2020, xa uMzantsi Afrika wawuchaza izehlo zawo zokuqala zale ntsholongwane. UMongameli ubhengeze amanye amangenelelo enzelwe ukwenza ilizwe ukuba liqalise inqanaba elitsha kulawulo lobhubhane we-COVID-19. 1.3.    Ukwandiswa kwakutsha nje koBume beNtlekele yeSizwe ukuya kutsho ngomhla we-15 kuTshazimpuzi 2022 kuthathela ingqalelo imfuneko yokuqhubeka nokwandisa umthetho okhoyo kunye namalungiselelo eziganeko ezinokwenzeka athatyathwe ngamaqumrhu karhulumente ukujongana nefuthe lentlekele. 1.4.    IKhabhinethi ihlabe ikhwelo lokuba kuthathelwe ingqalelo imithetho yezempilo ukuze kulawuleke amanyathelo okhuseleko angengawo awamayeza afana nokunxitywa kwezigqubutheli-buso, ngokuqelelana ekuhlaleni, imida yeendibano kunye nogonyo.  Kananjalo iza kusivumela ukuba siseke iinkqubo zokusabela ezingxamisekileyo, ezikhawulezayo nezisebenzayo ukunciphisa ubungqongqo be-COVID-19. 2.    Ugonyo lwe-COVID-19 2.1.    IKhabhinethi ikhumbuze bonke abantu baseMzantsi Afrika ukuba bahlale bephaphile njengoko i-COVID-19 ingekoyiswa, kwaye ihlaba ikhwelo kwabo baneminyaka eli-12 nangaphezulu ukuba bagonye. Ugonyo luhlala lulelona khuselo lwethu kwintsholongwane, kwaye lunciphisa umngcipheko wesigulo esixhalabisayo, ukulaliswa esibhedlele kunye nokufa.2.2.    Nangona usuleleko kunye nokufa kukwizinga eliphantsi ngoku, sijongene neliza lesihlanu elinokubakho kwezi veki zizayo. Ukhuseleko esinalo ekukuphela kwalo bubungqina bezenzululwazi obubonisa amandla amayeza okugonya okusindisa ubomi.  Ilizwe lethu sele linikezele ngaphezulu kwama-33 ezigidi zamathamo amayeza okugonya e-COVID-19. 2.3.    IKhabhinethi iphinde yawamkela uMgaqo wokuSebenza kulawulo lokuvezeka kwi-COVID-19 emsebenzini okhutshwe liSebe lezeNgqesho nezaBasebenzi. Umgaqo wokuSebenza waveliswa emva kokubonisana noluntu kunye neBhunga leSizwe loPhuhliso lwezoQoqosho kunye nelezaBasebenzi kwaye liza kuqala ukusebenza xa iSimo seNtlekele yeSizwe sisusiwe. 2.4.    Umgaqo wokuSebenza uza kukhokela abaqeshi nabaqeshwa ekuqhubeni okanye ekuhlaziyeni isicwangciso sovavanyo lomngcipheko ukunciphisa usuleleko lwe-COVID-19 emsebenzini. Udwelisa amanyathelo afana nogonyo, ukuqelelana ekuhlaleni kunye nococeko lobuqu ukukhusela iindawo zokusebenza.3.    INkomfa yoTyalo-mali yaseMzantsi Afrika (i-SAIC)3.1.    IKhabhinethi yamkele abathunywa abavela kwilizwe jikelele nakwihlabathi abeze kwi-SAIC yesine eqhubeka ngoLwesine, umhla wama-24 kweyoKwindla 2022 eRhawutini.3.2.    Le nkomfa ibonisa amathuba amaninzi otyalo-mali kunye nezinto eziluncedo ezithelekisekayo ezibonelelwa nguMzantsi Afrika kubatyali-mali, kwixesha lokukhula kokudityaniswa kwe-Afrika ngoMmandla woRhwebo Olukhululekileyo weLizwekazi lase-Afrika (i-AfCFTA), ekhuthaza urhwebo phakathi kwamazwe ase-Afrika.3.3.    Utyalo-mali lwangaphakathi nolwangaphandle ludlala indima ebalulekileyo ekukhuliseni uqoqosho lwethu nokudala imisebenzi ezinzileyo.  I-SAIC ikhuthaza umjikelo wemisebenzi yezoqoqosho, ingqesho kunye nemfuno yabathengi enokuxhasa umkhondo wohlumo welizwe.3.4.    Iinkomfa zethu zotyalo-mali ezidlulileyo zitsale isixa-mali sisonke esizibhiliyoni ezingama-R774 kwizibophelelo. Kwiiprojekthi zotyalo-mali ezili-152 ezibhengeziweyo, ezingama-45 sele zigqityiwe kwaye ezinye ezingama-57 zisasetyenzwa. 3.5.    IKhabhinethi iqinisekile ukuba inkomfa yalo nyaka iza kwakhela kuluhlu lwethu lotyalo-mali, njengenxalenye yephulo lethu lesizwe lokutsala i-R1.2 yetriliyoni kutyalo-mali kwisithuba seminyaka emihlanu.  4.    Ifuthe longquzulwano lwe-Russia kunye ne-Ukraine kuqoqosho 4.1.    IKhabhinethi ithathela ingqalelo ifuthe eliza kuba nalo ungquzulwano olukhoyo phakathi kwe-Russia kunye ne-Ukraine kuqoqosho lweli lizwe, njengoko iziphumo zalo zibonakala kwiimarike zezemali nakumaxabiso kwihlabathi jikelele.4.2.    Eyona ndlela ingcono yokukhusela uqoqosho lwethu kunye nentlalontle yabantu bethu kukuqhubeka nokuphunyezwa kweSicwangciso soKwakha ngokutsha kunye nokuVuselelwa koQoqosho (i-ERRP). 4.3.    Urhulumente uzibophelele ekusebenziseni zonke izinto esinazo ukuthintela abemmi boMzantsi Afrika kwiimpembelelo zokunyuka kweendleko zokuphila nokuqinisekisa ukuba uqoqosho lwethu luyamelana nala maxesha anzima.5.    Ifandesi yosasazo lwamaza omoya olufunwa kakhulu 5.1.    IKhabhinethi ikwamkele ukuqukunjelwa okuyimpumelelo kwefandesi yokuqala yelizwe yosasazo lwamaza omoya olufunwa kakhulu liGunyabantu lezoNxibelelwano eliZimeleyo laseMzantsi Afrika (Icasa).  Ingeniso yeebhiliyoni zeerandi ezili-14.4 eqokelelwe kule fandesi iza kuya kwingxowa-mali yesizwe ukuze ixhase imiba ephambili yethu yesizwe, equka ukwakha ngokutsha uqoqosho, ukudala amathuba emisebenzi efuneka ngamandla, nokulwa urhwaphilizo, ulwaphulo-mthetho nobundlobongela obusekelwe kwisini kunye nokubulawa kwabasetyhini. 5.2.    Ukufumaneka kosasazo lwamaza omoya olufunwa kakhulu olongezelelweyo kuza kukhawulezisa ukukhutshwa kobugcisa obutsha obufana ne-5G, ukunciphisa iindleko zedatha yeselula kunye nokuqinisekisa ukuxhunywa okukhulu kwi-intanethi. Ukukhutshwa kwelayisenisi yosasazo lwamaza omoya olutsha kukhatshwa zizibophelelo zezentlalo ekuvunyelwene ngazo zokuxhuma izikolo zikarhulumente, amaziko ezempilo kunye nezikhululo zamapolisa kwiminyaka emithathu ezayo. 6.    Usuku lwamaLungelo oLuntu 6.1.    IKhabhinethi ibulele bonke abemmi boMzantsi Afrika ngokuzibandakanya kwimibhiyozo yelizwe yoSuku lwamaLungelo oLuntu ngoMvulo, umhla wama-21 kweyoKwindla 2022 phantsi komxholo othi:  “Unyaka woManyano kunye noHlaziyo lweSizwe: Ukukhuthaza nokuKhusela Amalungelo Oluntu lwethu.” 6.2.    Ukuqhubelisa phambili amalungelo oluntu kwilizwe lethu yinkuthazo yokwakhiwa kwelizwe, nto leyo iyinkqubo ekufuneka siqhubeleke ngayo ukuyikhulisa kwaye siyikhusele ngamaxesha onke.  Ngokwahluka kwethu, singaqinisa umanyano lwethu kwaye sakhe uluntu olubumbeneyo. 6.3.    Ngomoya oqhubekayo wokusebenzisana, njengoko sisiya kwiNyanga yeNkululeko kuTshazimpuzi, iKhabhinethi ihlabe ikhwelo kubo bonke abemmi boMzantsi Afrika ukuba bahlaziye umlo wethu wokuchasa ubuhlanga, ucalucalulo ngokobuhlanga, ukubukulwa kwabemmi bamanye amazwe kunye nako konke ukunganyamezeli okunxulumene noko kukummandla wabo wempembelelo. 7.    Ukuqeshwa kweJaji eyiNtloko yoMzantsi Afrika7.1.    IKhabhinethi iqaphele yaze yavuyisana nowayesakuba nguSekela-Jaji oyiNtloko u-Raymond Zondo ngokutyumjwa njengeJaji eyiNtloko entsha yaseMzantsi Afrika, ukususela ngomhla woku-1 kuTshazimpunzi 2022, kwaye umnqwenelela okuhle kodwa kuxanduva lwakhe olutsha. 7.2.    IKhabhinethi iphinde yaqaphela injongo kaMongameli u-Cyril Ramaphosa yokutyumba uJaji Mandisa Maya, uMongameli weNkundla ePhakamileyo yeziBheno yaseMzantsi Afrika, kwisikhundla sokuba nguSekela-Jaji oyiNtloko xa singenamntu.8.    Umyalelo wethutyana onikezelwe kuncedo loluntu kwiRiphabhlikhi yase-Cuba8.1.    IKhabhinethi iwuqaphele umyalelo wethutyana onikwe kwiNkundla ePhakamileyo yasePitoli, unqumamisa ukuphunyezwa koncedo loluntu uMzantsi Afrika ovumileyo ukulunika iRiphabliki yase-Cuba.  Lo mba uzakuphinda ube sezinkundleni zamatyala kwisithuba seentsuku ezingama-20 kwaye urhulumente uza kuthi aveze impikiswano yakhe ngelo xesha. 8.2.    Amaqhina obudlelwane boMzantsi Afrika ne-Cuba amiliselwe nzulu kumzabalazo wenkululeko wommandla wethu. Ukuba bekungekuko ukungenelela kwabantu base-Cuba kuMazantsi e-Afrika kwiminyaka engamashumi amathathu, ngekuthathe ixesha elide ukukhulula lo mmandla kwingcinezelo yobukoloniyali. Owayesakuba nguMongameli u-Nelson Mandela wayekuqonda oku, yiyo loo nto i-Cuba yaba lilizwe lokuqala langaphandle kwelizwekazi elatyelelwa nguMadiba emva kokukhululwa kwakhe entolongweni ngowe-1990. 8.3.    I-Cuba yenza idini elikhulu lokulwa kunye nemibutho yenkululeko yase-Afrika ngexesha apho ilizwe lesiqithi esincinane lalitsala nzima phantsi kothintelo loqoqosho lwaseMelika kangangeshumi elinesiqingatha leminyaka.  Ingxaki yezoqoqosho yase-Cuba iye ayabinakho ukukhuseleka kwaye uRhulumente wase-Cuba udinga uncedo.  I-Mexico, i-Bolivia kunye ne-Russia ziphakathi kwamazwe athe abonelela ngoncedo loluntu ukudambisa eyona ngxaki imbi yezoqoqosho kumashumi eminyaka. 8.4.    IKhabhinethi kule veki izibandakanya nokubhiyozela iDabi lase-Cuito Cuanavale e-Angola elaqhubeka ukusuka kowe-1987 ukuya kutsho kowe-1988. I-Cuba idlale indima ebalulekileyo ekuncedeni imibutho yenkululeko yase-Afrika ukuba ifezekise iinjongo zayo. Akhange kubekho nzuzo iphathekayo kubantu base-Cuba ababeze kusixhasa, kodwa eyona nkuthazo yabo ebaluleke kakhulu yayikukulwela inkululeko yoMzantsi Afrika kwimikhosi yobukoloniyali neyayichase inkqubela yezopolitiko.  Emva koko uMongameli u-Fidel Castro wayephenjelelwa yinzondelelo yenguqu waza waxelela amaqabane akhe ukuba babesilwela “eyona njongo intle yoluntu”.  Ukusuka e-Angola ukuya e-Namibia nase-Algeria ukuya kutsho e-Guinea Bissau, i-Cuba idlale indima eqinisekileyo ekufakeni igxalaba ekukhululweni kwala mazwe ase-Afrika kulawulo lobukoloniyali. 8.5.    I-Cuba iqhubekile nokubonelela ngoncedo lwezonyango kunye nolunye uncedo kuMzantsi Afrika emva konyaka we-1994, kutsha nje ngexesha lobhubhane we-COVID-19, kwaye kuluxanduva lwethu ukubonisa intsebenziswano nabantu base-Cuba ngeli xesha betsala nzima ukuze baphile.9.    Ukutyelelwa ngoHloniphekileyo uKumkani Letsie wesi-III  9.1.    IKhabhinethi iqaphele kwaye yamkele ikhwelo lembeko elivela koHloniphekileyo uKumkani Letsie wesi-III woBuKumkani base-Lesotho kuMongameli uRamaphosa elenzeke ngoLwesihlanu, umhla we-18 kweyoKwindla 2022 ePitoli.9.2.    UMongameli Ramaphosa, kwisikhundla sakhe njengoMququzeleli woMbutho woPhuhliso lwaMazwe aseMazantsi e-Afrika (i-SADC) kuBuKumkani base-Lesotho, utshintshiselane ngezimvo noHloniphekileyo uKumkani Letsie wesi-III ngobudlelwane bamazwe amabini nangenkqubela-phambili emalunga nenkqubo yokuququzelela i-SADC kuBukumkani base-Lesotho.  Kulindeleke ukuba abeSuthu, ngokuququzelelwa nguMongameli Ramaphosa, bazakusebenza ngokunyanisekileyo ukugqibezela inkqubo yeenguqu phambi kokuba kubanjwe unyulo olulandelayo jikelele olumiselwe eyoMsintsi ngowama-2022.B.    Izigqibo zeKhabhinethi1.    Ingqungquthela yaMazwe ngaMazwe yokuPhunyeza Amanyathelo aNxulumene neSivumelwano seRhafu ukuThintela Ukuhanjiswa kweNzuzo Kwamanye aMazwe (i-BEPS MLI)1.1.    IKhabhinethi ikuvumele ukungeniswa kwe-BEPS MLI ePalamente ukuze iqinisekiswe.  Njengelinye lamazwe angama-95 athatha inxaxheba kwindibano eyaqalwa nguMbutho weNtsebenziswano kwezoQoqosho noPhuhliso (i-OECD) ukunciphisa amathuba okuphepha irhafu kunye nokhukuliseko olusisiseko ziinkampani zamazwe ngamazwe, uMzantsi Afrika utyikitye isivumelwano serhafu kweyeSilimela wama-2017. Xa isivumelwano serhafu siqinisekisiwe, uMzantsi Afrika uza kusisebenzisa kunye nezinye izivumelwano zerhafu ozityikitye namanye amazwe. 1.2.    UMzantsi Afrika ulilungu le-OECD kwaye uzibophelele ekusebenzisaneni namanye amazwe ukunqanda ukushenxiswa kweenzuzo zeenkampani ngaphandle kwelizwe ngokungekho semthethweni ukuya kubume berhafu obuphantsi okanye obungahlawuliswa kwaphela. 2.    Ukulungiswa koMgaqo weSivumelwano seRhafu phakathi koMzantsi Afrika ne-Kuwait2.1.    IKhabhinethi ikuvumele ukungeniswa kweNkqubo yeSivumelwano seRhafu elungisiweyo esayinwe ePalamente phakathi koMzantsi Afrika ne-Kuwait.  Izilungiso kwesi sivumelwano, esaqala ukusebenza ngowama-2006, zenziwa kwaye zatyikitywa ngowama-2021. 2.2.    Inkqubo elandelwayo yerhafu ejongene nokuphepha ukurhafiswa kabini kunye nothintelo lokuphepha ingxowa-mali karhulumente enxulumene nerhafu kwingeniso phakathi kwamazwe amabini.2.3.    Ngaphandle kokujongana nokuphepha irhafu, izivumelwano ezinjalo zifuna ukukhuthaza ukungafihlwa kwerhafu phakathi kwamazwe. 3.    Inkqubo-qhinga eHlangeneyo yoLwaphulo-mthetho kunye nokuThintelwa koBundlobongela (i-ICVPS)3.1.    IKhabhinethi iyivumele i-ICVPS ukuba iphunyezwe.  Le nkqubo-qhinga iza kusebenza njengesixhobo sokuphumeza iPhepha leNgcaciso yoMgaqo-nkqubo woKhuselo noKhuseleko elamkelwa ngowama-2016. Licebisa ngokuphandle ngenkqubo karhulumente kunye noluntu ngokubanzi ekulweni ulwaphulo-mthetho nasekuthinteleni ubundlobongela.3.2.    I-ICVPS ineentsika ezintandathu ezixhomekeke enye kwenye nezixhumeneyo ezizezi, (1) ubulungisa bolwaphulo-mthetho obusebenzayo; (2) amangenelelo angethuba ekuthinteleni ulwaphulo-mthetho; (3) amangenelelo enkxaso yamaxhoba; (4) unikezelo lwenkonzo olusebenzayo noluhlangeneyo; (5) ukhuseleko ngokuyilwa kokusingqongileyo kunye (6) nentatho-nxaxheba yoluntu kunye noluntu olusebenzayo. Esi sicwangciso siyayivuma imfuneko yamangenelelo oncedo okujongana nezinto eziphembelela ulwaphulo-mthetho olufana nentlupheko, ukungalingani, intswela-ngqesho, impilo yentlalontle kunye nemfundo.3.3.    Iqukanisa yonke imimandla yasezidolophini neyasemaphandleni, kuquka namabhunga emveli, njengamaqela achaphazelekayo.  Kuye kwaboniswana ngokupheleleyo nawo onke amanqanaba karhulumente, amashishini, amaziko ophando kunye nemibutho yoluntu. Isicwangciso-qhinga esivunyiweyo singena endaweni yeSicwangciso-qhinga seSizwe sokuThintela uLwaphulo-mthetho.4.    Isicwangciso-qhinga soTyalo-mali seLizwe laseMzantsi Afrika (i-CIS)4.1.    Ikhabhinethi ikuvumele ukupapashwa kwe-CIS ukuze uluntu luhlomle. Esi sicwangciso-qhinga sijonge ukubeka eli lizwe njengendawo yomkhethe ephambili yotyalo-mali e-Afrika ngokumisela umgangatho wotyalo-mali oluthe ngqo lwangaphandle nolwasekhaya.4.2.    Esi sicwangciso similiselwe kumacandelo aphambili otyalo-mali kunye nophuhliso loqoqosho lwelizwe afana (i) nezezimali, i-inshorensi, izindlu nomhlaba kunye neenkonzo zoshishino; (ii) uthutho nolungiselelo, (iii) ukuvelisa; (iv) imigodi nokumbiwa kwemigodi, (v) umbane, igesi namanzi, kunye (vi) nezolimo nokulungiswa kweemveliso zolimo.4.3.    Ibonelela ngeendlela zotyalo-mali ukutsala amashishini amancinane, aphakathi kunye namancinane kakhulu kwiphulo lokukhula koqoqosho. Esi sicwangciso sikwachaphazela inani lezivumelwano zamazwe ngamazwe, zommandla kunye nezamazwe amabini ezityikitywe nguMzantsi Afrika. 4.4.    Esi sicwangciso silungelelaniswe neenjongo zeSicwangciso soPhuhliso seSizwe, i-ERRP, iSicwangciso soShishino esiCingwe ngokutsha kunye neSicwangciso seZiseko ezinguNdoqo seSizwe sowama-2050 esamkelwe kutshanje. 4.5.    Amaphondo alithoba kunye noqoqosho olungundoqo lwezixeko ezimbaxa ezisibhozo lwawo lungundoqo ekuphembeleleni esi sicwangciso, oluza kuba luxwebhu oluphilayo oluya kuhlala luziqhelanisa nommandla oguquguqukayo wezoqoqosho. 5.    Inkqubo-sikhokelo eHlaziyiweyo yeZityalo nezilwanyana ezohlukeneyo yeSizwe (i-NBF) 5.1.    IKhabhinethi iyivumele i-NBF ukuba izalisekiswe.  I-NBF, evunyelwe yiKhabhinethi ukuba idibane noluntu kweyeNkanga wama-2020, yaveliswa ngokuhambelana noMthetho woLawulo lokusiNgqongileyo weSizwe:  UMthetho weZityalo nezilwanyana ezohlukeneyo, wama-2004 (uMthetho we-10 wama-2004). Ubonelela ngendlela edibeneyo, elungelelanisiweyo nefanayo yolawulo lwezityalo nezilwanyana ezohlukeneyo ngawo onke amaziko karhulumente, imibutho engekho phantsi kukarhulumente (ii-NGO), icandelo labucala kunye noluntu.5.2.    Ngowama-2018, iZiko leZityalo nezilwanyana ezohlukeneyo leSizwe loMzantsi Afrika lenze uhlolo olubanzi lwezenzululwazi ngemeko yezityalo nezilwanyana ezohlukeneyo kunye nenkqubo yendalo eMzantsi Afrika.  Isicwangciso esihlaziyiweyo secandelo le-NBF silungisa izoyikiso eziqatshelweyo kolu hlolo.  5.3.    Inkqubo-sikhokelo ehlaziyiweyo kwaboniswana ngayo nawo onke amanqanaba karhulumente; amaziko karhulumente (ii-SOE), amaqumrhu olondolozo lwendalo; ii-NGO kunye noluntu lwasekuhlaleni.  Ukuphunyezwa kwe-NBF kukhokelwa sisiCwangciso-qhinga seSizwe seZityalo nezilwanyana ezohlukeneyo kunye neSicwangciso sokuSebenza (sowama-2015 ukuya kowama-2025). UMzantsi Afrika ungumtyikityi weNgqungquthela yeZizwe eziManyeneyo weZityalo nezilwanyana ezohlukeneyo, ekhuthaza ulondolozo lwezityalo nezilwanyana ezohlukeneyo, ukusetyenziswa okuzinzileyo kwamacandelo ayo, kunye nokwabelana okunobulungisa nokulinganayo kweenzuzo ezivela kwimithombo yendalo.6.    Uyilo lweNkqubo-sikhokelo yoPhuhliso lweSithuba seSizwe (i-NSDF)6.1.    IKhabhinethi iluvumele uyilo lwe-NBF ukuba luphunyezwe.  Lulungiselelwe ngokoMthetho woCwangciso lweSithuba kunye noMthetho woLawulo lokuSetyenziswa koMhlaba, wama-2013 (uMthetho we-16 wowama-2013) yaza yavumela ukuze kuboniswane noluntu ngowama-2019. Amagalelo afunyenwe kumaqela achaphazelekayo ahlukeneyo, kuquka imibutho yeengcali, onke amanqanaba karhulumente, ii-SOE kunye namalungu uluntu.6.2.    Inkqubo-sikhokelo ijonge ekusebenzisaneni nokupheliswa kwelifa lobukoloniyali kunye namafa ezithuba zocalucalulo anendlela enocwangco nelungelelanisiweyo.  Ibonelela ngenkqubo yophuhliso ejolise kwisithuba sexesha elide lwesicwangciso nakwinkqubo yolawulo lokusetyenziswa komhlaba.  Olu xwebhu luza kufumaneka kwiwebhusayithi yeSebe lezoLimo, uBuyekezo loMhlaba noPhuhliso lwamaPhandle ku-(www.dalrrd.gov.za).7.    Umgaqo-nkqubo woLawulo lweSazisi Esisemthethweni  7.1.    IKhabhinethi ivumele uMgaqo-nkqubo woLawulo lweSazisi Esisemthethweni, kulandela uthethwano olubanzi noluntu ngowama-2021. Lo mgaqo-nkqubo uza kuthatha indawo yoMthetho weSazisi okhoyo ngoku, wowe-1997 (uMthetho wama-68 wowe-1997), oseka iRejista yaBemmi beSizwe (i-NPR) kwaye ukwacacisa ububanzi bayo kwiingxelo ezibhaliweyo zesinyanzelo ezibhalwe kuyo. Lo Mthetho awuhambelani nemithetho-siseko yomgaqo-siseko yokulingana, ukungacalucaluli kunye nesidima soluntu.7.2.    Umgaqo-nkqubo owamkelweyo uphakamisa i-NPR yedijithali enye yabo bonke abantu - kungakhathaliseki ukuba ngabemmi kunye nesimo sokwabelana ngesondo – abahlalayo nababehlala kweli lizwe.  Ikwabonelela ngeNkqubo yeSazisi yeSizwe yemilinganiselo yebhayoloji (i-NIS) eza kwenza imbonakalo enye yomntu.  I-NIS iza kuba nakho ukusebenzisana nezinye iinkqubo zezazisi zecandelo likarhulumente kunye nelabucala.  7.3.    Lo mgaqo-nkqubo uza kuqinisekisa ukukhuselwa kwamalungelo amalungu Abasetyhini ababelana ngesondo nabanye abantu basetyhini (i-Lesbian), Amadoda ababelana ngesondo namanye amadoda (i-Gay), Abantu ababelana ngesondo nabasetyhini kunye namadoda (i-Bisexual), abaTshintshe isini (i-Transgender), Umntu ozalwa eneempawu zebhayoloji zamadoda nezabasetyhini (i-Intersex), Uluntu olungaqhelekanga (i-Queer) kunye noluntu ongenazo iimvakalelo zokwabelana ngesondo okanye olungenayo iminqweno (i-Asexual).8.     Iphepha leNgcaciso yoMgaqo-nkqubo leMitshato eMzantsi Afrika 8.1.    IKhabhinethi ivumele iPhepha leNgcaciso yoMgaqo-nkqubo leMitshato eMzantsi Afrika ukuba liphunyezwe. Iphepha leNgcaciso yoMgaqo-nkqubo liphendula kwizigwebo ezininzi zenkundla yamatyala ezifumanise ukuba eminye imiba yomthetho okhoyo ngoku womtshato ayihambelani nomgaqo-siseko. Ilungelelanise yonke imitshato ukuba iqukunjelwe ngokungqinelana nemithetho-siseko yolingano, ukungacalucaluli kunye nesidima somntu njengoko kumiselwe kuMgaqo-siseko weRiphablikhi yoMzantsi Afrika wowe-1996.8.2.    Iphepha leNgcaciso yoMgaqo-nkqubo elivumelweyo liza kuvumela abemmi boMzantsi Afrika kunye nabahlali bazo zonke iindlela zokwabelana ngesini, iimpembelelo zezenkolo nezenkcubeko ukuba liqukumbele amaqhina omtshato asemthethweni ngokuhambelana nemithetho-siseko yomgaqo-siseko. Iphepha leNgcaciso yoMgaqo-nkqubo lichaza namanye amaqhina omtshato angaqukwanga afana nemitshato yabantwana kunye naleyo yenziwa lingekho elinye iqela.9.    Umgaqo-nkqubo wokuSetyenziswa koMda oMnye (i-OSBP)9.1.    IKhabhinethi iyivumele i-OSBP kunye nobuchule bayo bokuphumeza. Lo mgaqo-nkqubo ufuna ukulungelelanisa ukuhamba kwabantu neempahla phakathi kwamazibuko omhlaba okungena eMzantsi Afrika nakumazwe ayo angabamelwane. Inika ifuthe kwiNkqubo-sikhokelo yokuSetyenziswa koMda oMnye eyathi yamkelwa yiKhabhinethi ngowama-2018.9.2.    Ukusetyenziswa kwalo mgaqo-nkqubo kuya kunciphisa ingxinano ekhoyo ngoku kumazibuko omhlaba ethu okungena kubahambi nakubarhwebi abanqumla imida.  La mangenelelo akwangundoqo kwiinzame zelizwe zokuphembelela isivumelwano se-AfCFTA.9.3.    Sakuba sisebenze ngokupheleleyo ngomthetho ofanelekileyo kunye nophuculo lweziseko ezingundoqo, sicinga ukuba ukulungiswa kwempahla, izithuthi kunye nabantu kuza kwenziwa ngendlela egqibeleleyo nekhawulezayo.10.    Ukusingathwa kwethutyana kweKomishini yeMozulu kaMongameli 10.1.    IKhabhinethi ikuvumele ukusingathwa kwethutyana kweKomishini yeMozulu kaMongameli liBhunga loPhuhliso lwezoQoqosho leSizwe kunye nelezaBasebenzi (i-Nedlac). I-Nedlac iza kusingatha le komishini kunye noonobhala bayo kangangeminyaka emibini okanye ngaphantsi ukuze ikwazi ukubhengeza uMthetho wokuTshintsha kweMozulu.10.2.    Eli xesha liza kunika kananjalo ikomishini – ngentsebenziswano neSebe lezamaHlathi, ezokuLoba kunye nokusiNgqongileyo – ukuba ligqibezele uphononongo lokufaneleka kunye nemeko yoshishino lokusekwa kwekomishini kwixesha elizayo njengoko kumiselwe nguMthetho osaYilwayo wokuTshintsha kweMozulu.11.    Iphepha leNgcaciso yoMgaqo-nkqubo loMgaqo-nkqubo kaLoliwe weSizwe11.1.    IKhabhinethi iluvumele uyilo lwePhepha leNgcaciso ngoMthetho osaYilwayo loMgaqo-nkqubo kaLoliwe weSizwe.  Lo mgaqo-nkqubo uza kukhokela ekudaleni inkqubo yezothutho esebenzayo eza kukwazi ukukhuphisana apha ekhaya nakumazwe ehlabathi.11.2.    Lo mgaqo-nkqubo uphakamisa amangenelelo anomgqaliselo aza kukhuthaza utyalo-mali kuzo zombini iinkonzo zophapho nezabakhweli.  Iza kuphucula ukufikelela emaphandleni kananjalo kwaye yandise ukuhamba ukukhuthaza ukukhula koqoqosho. Iza kuba negalelo elikhulu kananjalo ekunciphiseni ukukhutshwa kwezinto zelizwe njengoko iphakamisa ubugcisa bendalo kaloliwe ekuphuculeni iimpahla zikaloliwe.11.3.    Lo mgaqo-nkqubo uza kubhengezwa eluntwini lakuba nje iSebe lezoThutho liwupapashile kwiPhephandaba likaRrhulumente.C.    Umthetho osayilwayo1.    UMthetho osaYilwayo weGunya loCando lukaMasipala oZimeleyo (i-IMDA) wama-2022 1.1.    IKhabhinethi ikuvumele ukungeniswa koMthetho osaYilwayo we-IMDA wama-2022 ePalamente ukuze uqwalaselwe nangakumbi.  Lo Mthetho osaYilwayo wapapashwa ukuze uluntu luhlomle kweyeSilimela wama-2020 kunye neengxoxo ezilandelayo malunga nezimvo ezifunyenwe eluntwini.1.2.    UMthetho osaYilwayo ubonelela ngolawulo lwe-IMDA.  Izindululo zayo ziquka ukucacisa imiqathango yamalungu eBhodi kwaye kufuneka asebenze ngokungesosigxina, ngaphandle koSihlalo onokuthi asebenze ngokusisigxina.  Ukwakhokela i-IMDA kwinkqubo eya ekumiselweni kwemida.D.    Umsitho ozakulandela1.    Ukutyelela kuMbindi Mpuma 1.1.    UMongameli Ramaphosa uza kukhokela igqiza laBaphathiswa kuMboniso weHlabathi wase-Dubai e-United Arab Emirates ngoMvulo, umhla wama-28 kweyoKwindla ngowama-2022. UMzantsi Afrika uthatha inxaxheba kulo mboniso onomboniso obonisa ngenkcubeko etyebileyo yeli lizwe kunye namathuba otyalo-mali. E.    Imiyalezo1.    Uvuyiswano Ikhabhinethi ivakalisa ukuvuyisana kunye neminqweno emihle: Kwiqela leqakamba labasetyhini loMzantsi Afrika, ngokuphaphazelisa phezulu iflegi yesizwe kwiNdebe yeHlabathi yeQakamba yabaseTyhini e-New Zealand. Boyise iiNtshatsheli zeHlabathi zangoku eNgilane kumdlalo wabo wesithathu kwaye bakwazile ukuphumelela imidlalo emine kwitumente ukuza kufikelela ngoku. 2.    Amazwi ovelwano IKhabhinethi izibandakanye noMongameli Ramaphosa ekudluliseleni amazwi ovelwano kurhulumente nakubantu beRiphabhliki yase-Zambia kulandela ukusweleka kowayesakuba nguMongameli u-Rupiah Bwezani Banda (85).Ikhabhinethi ivakalisa amazwi ovelwano kusapho nakubahlobo baka: Mnu Michael Spicer (68), owayesakuba liGosa eliyiNtloko lesiGqeba (i-CEO) yobuNkokheli boShishino boMzantsi Afrika, nodlale indima ebalulekileyo ekudaleni ubudlelwane obuqinileyo phakathi koshishino norhulumente.Mnu Luzuko Koti (47), owayesakuba nguMlawuli wezoNxibelelwano neNtengiso kwi-Nelson Mandela Foundation kunye noMphathi woShishino lwe-Channel Africa.Mnu Sheik Abdul Gamiet Gabier (86), uMongameli woBomi weBhunga leNkundla lamaSilamsi eMzantsi Afrika, owayesisifundiswa esaziwayo, itshantliziyo loluntu kunye negqala leZiko le-Al-Azhar lase Kapa.F.    Ukuqeshwa Zonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuseleko.1.    Amalungu angengawo eSigqeba seBhodi yeQumrhu lezeMali-mboleko yeZindlu leSizwe: (a)    UMnu Luthando Vutula; (b)    UMnu Thembinkosi Bonakele;(c)    UNksz Seithati Bolimpobo;(d)    UNksz Thembisile Chiliza;(e)    UNksz Palesa Kadi; (f)    UNksz Philisiwe Mthethwa;(g)    UMnu Thulani Mabaso;(h)    UMnu Paul Heeger;(i)    UMnu Velile Cecil Dube;(j)    UNksz Tshepiso Kobile; kunye no (k)    Nks Ayesha Seedat.2.      UMnu Lwazi Mbhoyi njenge-CEO ye-Cross-Border Road Transport Agency.3.    UNksz Nozipho Mdawe njenge-CEO ye-Air Traffic and Navigation Services.4.    UNksz Tshepo Kgare njenge-CEO ye-Railway Safety Regulator. 5.    UMnu Brenton Van Vrede njengoMphathi wesiGqeba:  Ulawulo lweMisebenzi yeZibonelelo kwi-Arhente yoKhuseleko lwezeNtlalo yaseMzantsi Afrika.Imibuzo: UNksz Phumla Williams – Isithethi seKhabhinethi Iselfowuni: 083 501 0139"
"Ingxelo ngeNtlanganiso yeKhabhinethi ebibanjwe kwi-intanethi, ngoLwesithathu ngomhla wesi-6 kuTshazimpunzi 2022",6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/xh/speeches/statement-cabinet-meeting-6-april-2022-6-apr-2022-0000,"A. Imiba enguNdabamlonyeni1. Inkomfa yeSine yoTyalo-mali yaseMzantsi Afrika (i-SAIC)1.1. IKhabhinethi ikwamkele ukuqukunjelwa okubeyimpumelelo kwe-SAIC yesine ebibanjelwe kwiZiko leNgqungquthela lase-Sandton, eRhawutini ngoLwesine, umhla wama-24 kweyoKwindla 2022, nalapho abatyali-mali basekhaya nabamazwe ngamazwe bethembise ngotyalo-mali olutsha kwilizwe lethu.1.2. Ilizwe lethu lifumene izithembiso zotyalo-mali ezitsha ezingama-80 ezixabisa i-R332 yeebhiliyoni. Ezi zethembiso zintsha  zotyalo-mali  zisibeka kwixabiso lemali engange R1.14 yetriliyoni yezethembiso xa zizonke. Ezi zethembiso ke azimelanga nje kuphela umyinge wama-95 epesenti yotyalo-mali ebesijolise kulo kodwa zikwasibeka ngokuzinzileyo  endleleni yokuluqongqotha ngaphaya utyalo-mali lwethu lwe-R1.2 yetriliyoni ebesijolise  ukuluphumeza kwiminyaka emihlanu.1.3. Ezi zibophelelo zotyalo-mali ziqinisekisa ubume belizwe lethu ukuba liyindawo yokutyala imali ngokukhululekileyo.1.4. Ukuza kuthi ga ngoku, iibhiliyoni zeerandi ezingama-316 zezibophelelo zityalwe kwiiprojekthi ezingama-46 esele zigqityiwe kunye nezinye ezingama-57 ezisaqhubayo. Kanajano ikhabhinethi iyayiqaphela impumelelo yezibhambathiso ezigqithileyo  njengoko bekuchaziwe kwiNkomfa, phakathi kwamanye oku kuquka amacandelo amandla emveliso amatsha ahlukeneyo njengeemoto, imveliso yokutya, amayeza kunye namaziko edijithali.1.5. IKhabhinethi ihlabe ikhwelo kuwo onke amacandelo oluntu ukuba axhase olu ngenelelo lubaluleke kangaka njengoko sisebenza kunye ukunciphisa izinga lentswela-ngqesho, ngokweziphumo  zoPhando lwaBasebenzi olwenziwa rhoqo ngeKota olukhutshwe kutsha nje liZiko leeNkcukacha-manani loMzantsi Afrika, izinga lentswela-ngqesho sele lonyuke laya kutsho kuma-35.3 eepesenti.2. Ukushenxiswa koBume beNtlekele kuZwelonke2.1. IKhabhinethi ikwamkele ukushenxiswa koBume beNtlekele kuZwelonke okubhengezwe nguMongameli u-Cyril Ramaphosa ngoMvulo, umhla we-4 kuTshazimpuzi 2022. Esi sigaba sempumelelo sibaluleke kangaka  sifikelele kuso ngenxa  yokunyameka kwabantu baseMzantsi Afrika abathe  bathobela zonke iindlela zokuziphatha ukuze bakhuseleke kwintsholongwane ye-COVID-19, ndlela ezo ebeziyilwe ngurhulumente ngeenzame zokusindisa ubomi kunye neendlela zokuphila.2.2. Lo bhubhani uza kulawulwa ngokuthi kulandelwe uMthetho wezeMpilo weSizwe, ka-2003 (uMthetho wama-61 wama-2003). UYilo lwemithetho yezempilo eliza kwazisa ngalo Mthetho wezeMpilo weSizwe wama-2003 livuliwe ukuze uluntu lukwazi ukuhlomla kude kube ngumhla we-16 kuTshazimpuzi 2022.2.3. IKhabhinethi ikhumbuze bonke abantu elizweni ukuba baqhubeke nokuthatha amanyathelo ayimfuneko okuthintela usulelo lwe-COVID-19 ukuze sizozikhusela thina kunye nabanye kolu sulelo. Oku kubandakanya ukuhlamba izandla zethu rhoqo ngamanzi kunye nesepha okanye ukusebenzisa isicoci sandla esine-alkhoholi engama-70%, ukunxiba isigqubutheli esogquma impumlo kunye nomlomo xa usendaweni engaphakathi, ukugcina umgama obuncinane bawo buyi mitha phakathi komnye nomnye, ukuvula iifestile ukuze kungene umoya kwakunye nokugonya.2.4. Ugonyo lwe-COVID-19 luyasebenza ekuthinteleni ukugula ngamandla, ukulaliswa esibhedlele kwakunye nokufa. Zikhusele wena kunye nabo ubathandayo ngokundwendwela indawo yogonyo ekufutshane nawe ukuze ufumane ugonyo simahla, ungadange wabe wenza idinga kuqala.  3. Ukufudukela kusasazo lwedijithali3.1. Ukurhoxiswa koMhla wokuCima kwe-Analogu ukusuka ngomhla wama-31 kweyoKwindla ukuya kowama-30 kweyeSilimela 2022 kunika urhulumente ixesha elaneleyo lokuba agqibezele ukufakela iibhokisi zokusetha (ii-STB) kumakhaya abhalise kwangethuba kwaye anelungelo lokuzifumana phambi kokucinywa kwe-analogu.3.2. ISebe lezoNxibelelwano nobuChwepheshe beDijithali liza kuqinisekisa ukuba onke amakhaya angama-507 251 abesele ebhalisile ngomhla wama-31 kweyeDwarha 2021 ayaqhagamshelwa ungadlulanga umhla wama-30 kweyeSilimela 2022. Ze kuthi amakhaya angama-260 868 abhalise phakathi komhla wama-31 kweyeDwarha 2021 nowe-10 kweyoKwindla 2022 aza kuqhagamshelwa kwii-STB zawo kowama-30 kweyoMsintsi 2022.3.3. IKhabhinethi iqinisekile ukuba ukuqukunjelwa kwale nkqubo kuza kuxhasa inkqubo yokufudukela kwidijithali kunye nokukhutshwa komthamo we-intanethi ohamba ngesantya esiphezulu.4. Ukulwa ulwaphulo-mthetho norhwaphilizo4.1. IKhabhinethi ithi huntshu! kuMkomishinala omtsha wamaPolisa Welizwe, uNjengele Sehlahle Fannie Masemola, oku kuza emva kokuqeshwa kwakhe kwakutsha nje nguMongameli Ramaphosa. UNjengele Masemola unembali ebalaseleyo yempumelelo kumsebenzi wamapolisa kuMzantsi Afrika uphela.4.2. IKhabhinethi iyamkele imiyalelo yogcino enikwe iYunithi yokuThinjwa kweMpahla yeGunyabantu lezoTshutshiso leSizwe (i-NPA) yiNkundla ePhakamileyo yase-Gauteng ngokuchasene nabo babandakanyekayo ‘ekuxhaseni ngemali’ ukuze kuthengwe uMgodi wamalahle i-Optimum Coal Mine ngebhiliyoni ezi-R2.1 ngonyaka wama-2016 uthengwa yinkampani yosapho lakwa-Gupta i-Tegeta Exploration and Resources.4.3. Ezi zigwebo, zibonisa ulungelelwaniso lwendlela esebenza ngayo i-NPA kunye neCandelo loPhando loLwaphulo-mthetho oluPhambili leNkonzo yesiPolisa yaseMzantsi Afrika, ezi zigwebo zikwathumela umyalezo oqinileyo wokukhula kwamandla karhulumente okujongana nezenzo zokuBanjwa koMbuso Ngobhongwane  kunye nokuqinisekisa ukuphendula kwabo babandakanyekayo - kunye nokuhlutha, kwano kubuyisela imali ebiweyo.4.4. Ngelokubamba nokuphendulisa abo babandakanyeka kurhwaphilizo, iKhabhinethi isamkele ngezandla ezishushu isigwebo seNkundla yamaTyala aKhethekileyo ezoRhwebo e-Palm Ridge e-Gauteng achasene nalowo owayesakuba ngumlawuli wezimali kwa-Eskom ngokurhwaphiliza le nkampani yombane izigidi ezingama-R35 ngokuthumela ii-invoyisi zomgunyathi zokuthuthwa kwamalahle, kananjalo iKhabhinethi iwamkele namanyathelo eenzame zokubuyisela iimali ezibiweyo.4.5. Kwakhona iKhabhinethi ikwamkele ukunikezelwa kwenxalenye yesine yeNgxelo yokuBanjwa koMbuso Ngobhongwane ephandwa yiKhomishini yezoBulungisa. Oku kulinqanaba elibaluleke kakhulu kumlo wokulwa norhwaphilizo esizweni. Xa ethumela ingxelo epheleleyo ngomhla wama-30 kweyeSilimela 2022, uMongameli Ramaphosa uza kuthi thaca ePalamente iindlela zokungenelela ekuphumezeni izindululo zale komishoni.5. Ingqungquthela yaMazwe Amathathu i-Troika yeCandelo loPhuhliso lwaMazwe aseMazantsi e-Afrika (i-SADC).5.1. Ikhabhinethi izamkele iziphumo zeNgqungquthela yaMazwe Amathathu i-Troika ye-SADC ebibanjelwe ePitoli ngoMvulo, umhla wesi-4 nangoLwesibini, umhla wesi-5 kuTshazimpuzi 2022. UMzantsi Afrika usingathe le ngqungquthela njengoSihlalo weZiko le-SADC lezoPolitiko, uKhuselo kunye neNtsebenziswano yoKhuselo. Ixesha lokuxhuzula imikhala yokuba ngusihlalo loMzantsi Afrika liqale ngenyanga yeThupha 2021 ukuya kweyeThupha 2022.5.2. Phakathi kwezinye iingxelo eziye zathiwa thaca phambi kwale ngqungquthela yingxelo yenkqubela phambili yoMsebenzi we-SADC e-Mozambique (i-SAMIM). I-SAMIM yamiselwa ukuze ixhase i-Mozambique ekulweni nobunqolobi kunye nezenzo zobundlobongela obugqithisileyo.6. Uqoqosho6.1. Ikhabhinethi ikwamkele ukuphuculwa kwendlela yokujongwa koMzantsi Afrika yi-arhente ehlela amatyala i-Moody ngokwale arhente uMzantsi Afrika uthe chu ngcembe  ujolise kuzinzo oluhle nto leyo eyenze le arhente yathatha isigqibo sokuqinisekisa umlinganiselo wamatyala exesha elide emali yangaphandle neyasekhaya  eMzantsi Afrika wabakwizinga eliku-‘Ba2’.6.2. Olu hlaziyo lunika isiqinisekiso somsebenzi karhulumente wokubuyisela uzinzo kwiimali zelizwe, nto leyo exhaswa nangakumbi kukuqokelelwa kwengeniso ebhetele kunaleyo ibilindelwe.6.3. Iziphumo zengeniso kwisithuba esisuka kwinyanga kaTshazimpuzi ngowama-2021 ukuya kweyoKwindla ngowama-2022, zibonise ukuba iNkonzo yeRhafu yoMzantsi Afrika iqokelele ngaphezulu kwe-R1.5 yetriliyoni. Le ngeniso ibonisa ukuphucuka kweepesenti ezingama-25 kunonyaka ophelileyo kunye nokwanda kwe-15 leepesenti kulo nyaka uphelileyo phambi kobhubhani we-COVID-19.6.4. Urhulumente usebenzisa ingeniso eyongezelelweyo ukukhawulezisa ukuzinzisa amatyala kunye nokujongana neemfuno ezingxamisekileyo zoluntu, ukukhuthaza ukudalwa kwemisebenzi ngePhulo likaMongameli lokuQeshwa koLutsha, kunye nokuxhasa icandelo lezempilo likarhulumente.7. INyanga yeNkululeko7.1. Kulo nyaka uMzantsi Afrika ubhiyozela iNyanga yeNkululeko kwinyanga kaTshazimpuzi sinethemba  lengomso elingcono, emva kokuba besinyamezele iminyaka emibini enzima phantsi kobhubhani  we-COVID-19 obugqugqisa ihlabathi. USuku lweNkululeko lwaminyaka le luza kukhunjulwa ngoLwesithathu, umhla wama-27 kuTshazimpuzi 2022.7.2. INyanga yeNkululeko ikhumbula kwaye yothulela umnqwazi bonke abo bathi bazincama ukuze kube kanti namhlanje sonwabela iziqhamo zokuba namalungelo oluntu kunye nenkululeko equlethwe nguMgaqo-siseko wethu woMzantsi Afrika odume lihlabathi lonke wowe-1996.7.3. Ikhabhinethi imemelele bonke abemi boMzantsi Afrika ukuba basebenzisane njengoko sisaqhubeleka nomzabalazo wethu wokoyisa ifuthe le-COVID-19. Sonke kufuneka sidlale indima ekubuyiseleni uqoqosho lwethu, sisebenzisa isiCwangciso soKwakha ngokutsha nokuVuselela uQoqosho, kananjalo sikhulise amashishini amaninzi ukuze akwazi ukudala imisebenzi emininzi.8. INyanga eNgcwele ye-Ramadan8.1. IKhabhinethi inqwenelele uluntu lwenkolo yamaSilamsi oMzantsi Afrika iNyanga eNgcwele nesikelelekileyo ye-Ramadan. I-Ramadan iphawulwa minyaka le kwihlabathi liphela ngomthandazo, ukuzila ukutya kunye nezenzo zesisa. Uluntu lwamaSilamsi luyinxalenye ebalulekileyo yokuba midibi mininzi kwethu esizweni kwakunye nobume bethu besizwe.B. Izigqibo zeKhabhinethi1. UYilo lweSicwangciso esinguNdoqo seSizwe soPhuhliso lwamaShishini amaNcinane  (i-NISED)1.1. IKhabhinethi ikwamkele ukupapashwa koyilo lwecebo elikhulu i-NISED ukuze uluntu luhlomle. Isicwangciso-qhinga sokuqala esiDityanisiweyo soShishino namaShishini amaNcinane samkelwa ngowama-2005. Oku kunika ukusebenza kwePhepha leNgcaciso yoMgaqo-nkqubo weSizwe soPhuhliso nokuPhakanyiswa kwamaShishini amaNcinci eMzantsi Afrika langowe-1995.1.2. Yakube yamkelwe i-NISED iza kuthatha indawo yeSicwangciso esiHlangeneyo esikhoyo ngoku soShishino namaShishini amaNcinane. Iza kubonelela ngesakhelo solungelelaniso kubo bonke abathathi-nxaxheba abangundoqo kwinkqubo yophuhliso lwamashishini amancinane. Ivula indlela yonxibelelaniso eza kukhokela zonke iinkqubo ezixhasa amashishini amancinane.1.3. Esi sicwangciso-qhinga sijonge ukwandisa uthatho-nxaxheba lwamashishini amancinane kuqoqosho olusesikweni, luphelise imiqobo nokukhuthaza ukwenza lula ushishino, ncakasana koosomashishini abancinane.1.4. I-NISED sisiphumo esiphuhle emva kothethathethwano olubanzi namasebe achaphazelekayo kurhulumente kazwelonke, wephondo nowengingqi, amashishini, abasebenzi, izifundiswa kunye namaziko ngamaziko afanelekileyo.2. Ukudityaniswa kwe-Arhente yoNcedo lwezeMali lwamaShishini amaNcinane (i-SEFA) kunye ne-Arhente yoPhuhliso lweeBhanki eziManyeneyo (i-CBDA) kwi-Arhente yoPhuhliso lwamaShishini amaNcinane (i-SEDA)2.1. IKhabhinethi ikwamkele ukwandiswa kwexesha lokudityaniswa kwamaqumrhu amabini, i-SEFA kunye ne-CBDA, zibeyi-SEDA ngeenyanga ezingama-20. Olu dibaniso lwalumiselwe ukuba luqalise ukusebenza ngomhla woku-1 kuTshazimpunzi 2022. Oku kwakusemva kokuba iKhabhinethi yakwamkela oku kudityaniswa kwala maqumrhu ngelokuqinisekisa ukuba urhulumente ubonelela ngequmrhu elinye eliza kwenza umsebenzi walo wokuxhasa amashishini amancinane ukuya kwaphakathi.2.2. Oku kwamkelwa kokwandiswa kwexesha  luza kunika ixesha eloneleyo kwiSebe loPhuhliso lwamaShishini amaNcinci ukuze ligqibezele uphononongo lomthetho nto leyo ezakukwenza kubonelelwe ngobume obusemthethweni nomgaqo-nkqubo olungele ukusekwa kwequmrhu elinye – i-SEDA. Kwakuba kukhona iqumrhu elinye elinezibonelelo ezifanelekileyo lizakukwazi ukubonelela ngenkxaso elungelelanisiweyo ingakumbi kumashishini amancinane ukuya kwaphakathi. Kananjalo iKhabhinethi ikwamkele ukuqeshwa kwaBalawuli beeBhodi bethutyana be-SEFA kunye ne-SEDA.3. Imigaqo enxulumene noKhuselo, ukuKhuthazwa, uPhuhliso kunye noLawulo loLwazi lweMveli (imigaqo ye-IK)3.1. IKhabhinethi ikwamkele ukupapashwa kwemigaqo ye-IK ukuze uluntu luhlomle. Imimiselo ye-IK iza kuvumela ukuqalisa kokusebenza koMthetho we-IK wowama-2019 (uMthetho wesi-6 wama-2019).3.2. Lo Mthetho ubonelela ngokhuseleko, ukukhuthazwa, uphuhliso nolawulo lolwazi lwemveli. Ibonelela ngokusekwa kweenkqubo ze-IK zesizwe; ulawulo lwamalungelo e-IK oluntu. Ukwabonelela ngokusekwa kwegqiza leengcebiso; ukuqatshelwa kwezifundo zangaphambili; ukuququzelela kunye nolungelelwaniso lwe-IK.3.3. Le mimiselo icetywayo, phakathi kwezinye izinto, ijongene nokusekwa kwePhaneli yeeNgcebiso; iinkqubo zokuvunywa; ukubhaliswa kobuchule babasebenzi be-IK; indlela yokufikelela okanye yokusebenzisa i-IK kunye nokugcinwa ngokukhuselekileyo kweerejista ze-IK. Kwakhona le migaqo ikwabonelela ngeendlela zokusombulula iingxabano.3.4. Le migaqo iza kufakwa kwiphephandaba lakwarhulumente kwaye inokufumaneka nakwiwebhusayithi yeSebe lezeNzululwazi neZinto Ezintsha:www.dsi.gov.za. Iza kufumaneka ngazo zonke iilwimi ezisemthethweni.4. Inkqubo-sikhokelo yeNtsebenziswano yoPhuhliso oluZinzileyo yeZizwe eziManyeneyo (i-UNSDCF) yowama-2020-20254.1. IKhabhinethi ikwamkele ukuphunyezwa kwe-UNSDCF yowama-2020-2025 yoMzantsi Afrika. Le nkqubo-sikhokelo ibonelela ngentsebenziswano yokuphendula phakathi kukarhulumente, uluntu ngokubanzi kunye ne-ofisi yelizwe ye-UN eMzantsi Afrika.4.2. I-UNSDCF icacisa ngeentsika ezine eziphambili kwisicwangciso-qhinga ukujongana (1) nokubandakanyeka komntu wonke, ubulungisa kunye nokukhula okuzinzileyo; (2) amandla oluntu kunye nenguqu kwezentlalo; (3) ulawulo olusebenzayo, noluguqulayo; kwano (4) kumelana nemozulu kunye nemithombo yendalo elawulwa ngokuzinzileyo.4.3. Ezi ntsika zesicwangciso-qhinga zithungelana nesiCwangciso soPhuhliso lweLizwe: Umbono wama-2030 kunye neNkqubo-sikhokelo yesicwangciso-qhinga yesiGaba esiPhakathi, kunye neeNjongo zoPhuhliso oluZinzileyo ze-UN eziqhutywa yi-ofisi yelizwe le-UN eMzantsi Afrika. Ukuphunyezwa kwezi zicwangciso-qhinga kuza kwenziwa ngesicwangciso esihlanganyelweyo sokuhlanganisa izixhobo zokusebenza.5. Ungenelelo lwesizwe kuMasipala oMbaxa wase-Mangaung kunye noMasipala weNgingqi wase-Enoch Mgijima5.1. IKhabhinethi iluvumile ungenelelo olungqinelana neCandelo le-139(7) loMgaqo-siseko weRiphabhliki yoMzantsi Afrika wowe-1996, elifundwe kunye neCandelo le-150 loMthetho woLawulo lweMali kaMasipala, wama-2003 (uMthetho wama-56 wama-2003) kuMasipala oMbaxa wase-Mangaung kunye noMasipala weNgingqi wase-Enoch Mgijima. Kubo bobabini aba masipala sele kulixesha elide besilela kakhulu kwezemali kunye nokuhanjiswa kweenkonzo.5.2. ISigqeba sePhondo saseFreyistata sibeke uMasipala oMbaxa wase-Mangaung phantsi kongenelelo olusisinyanzelo ngokwemigaqo yeCandelo le-139(5) (a) no-(c) loMgaqo-siseko kweyoMnga yowama-2019. Isicwangciso esisisinyanzelo sokubuyisela imali sathi sanyanzeliswa kulo masipala ngowama-2020. Emva kokusilela kwisithuba esingaphezulu kweminyaka emibini ukuphumeza isicwangciso sokubuyisela imali ngexesha longenelelo lwephondo, ngoku  lo Masipala oMbaxa ubekwe phantsi kongenelelo lwesizwe ngokwemigaqo yeCandelo le-139(7) loMgaqo-siseko.5.3. UMasipala weNgingqi wase-Enoch Mgijima naye wathi wabekwa phantsi kongenelelo olusisinyanzelo sisiGqeba soLawulo lwePhondo leMpuma Koloni ngokweCandelo le-139(5) (a) loMgaqo-siseko ngowama-2018. Nangona kunjalo, emva kokuba lo masipala esilele ukwenza inkqubela ekuphuculeni indlela asebenzisa ngayo imali nonikezelo lweenkonzo, iKhabhinethi igqibe ekubeni iwubeke phantsi kongenelelo lwesizwe.5.4. Ukusetyenziswa kongenelelo lwesizwe ngokwemigaqo yeCandelo 139(7) loMgaqo-siseko kuthetha ukuba kubo bobabini aba masipala, urhulumente kazwelonke ngoku uza kuthatha inyathelo endaweni yesiGqeba sePhondo. Olu hlobo longenelelo lusisinyanzelo kwaye lulandela inkqubo efanayo neCandelo le-139(5) loMgaqo-siseko, qha umohluko ngoku kukuba urhulumente kazwelonke uza kuthwala uxanduva ngokuthe ngqo ngolu ngenelelo.5.5. Ukuphumeza kokuthathwa kolu xanduva, aBameli beKhabhinethi yeSizwe (i-NCR) kungekudala baza kutyalwa kubo bobabini aba masipala. UMphathiswa wezeziMali uza kunikezela ngamagunya kwi-NCR xa esenza oku uzakube exhaswa liqela leengcaphephe ezisebenza ngeendlela ezininzi. Okwangoku akukabikho sigqibo sithathiweyo sokuchitha ibhunga likamasipala ngokwemigaqo yeCandelo 139(5)(b) loMgaqo-siseko.5.6. Ungenelelo lwesizwe luya kuqala ukusebenza ngokusesikweni emva kopapasho kwiPhephandaba lakwaRhulumente, nangona kunjalo, ungenelelo lwangoku lweCandelo 139(5) liza kuhlala lisebenza kude kube ngulo mhla. Ungenelelo lweCandelo le-139(1) kuMasipala weNgingqi wase-Enoch Mgijima nalo liza kutshintshwa liCandelo le-139 (5) (a) kunye no-(c) longenelelo, eliya kuthi kananjalo lithwale ukusilela kukamasipala ekufezekiseni izibophelelo zakhe zolawulo. UMphathiswa kwi-Ofisi kaMongameli, uMnu Mondli Gungubele – ekunye noMphathiswa wezeMali, uMnu Enoch Godongwana noMphathiswa weNtsebenziswano kuRhulumente neMicimbi yezeMveli, uGq Nkosazana Dlamini Zuma – bazakube bebambe indibano noonondaba kwiveki ezayo yokuchaza nokucacisa ngolu ngenelelo lwesizwe.C. Umsitho Ozayo1. IMbizo yeNkqubo yoPhuhliso lweZithili (i-DDM) kaMongameli1.1. UMongameli Ramaphosa uzakube ebambe iMbizo kaMongameli ye-DDM e-Petrus Molemela Sports Complex e-Mangaung, eFreystata ngoLwesihlanu, umhla wesi-8 nangoMgqibelo, umhla wesi-9 kuTshazimpunzi 2022.1.2. Le Imbizo, ibizwe phantsi komxholo othi: “Ungashiyi mntu ngasemva”, iza kuvavanya inqanaba lonikezelo lweenkonzo kwiphondo, ilandelele inkqubela kwi-DDM, kwaye yongamele ungenelelo nezicwangciso ezingundoqo.1.3. Imbizo kaMongameli ye-DDM liqonga elibalulekileyo lentatho-nxaxheba yoluntu njengoko inika abemi ilizwi ikwanika noMongameli ithuba lokumamela abantu nokusabela kwiinkxalabo zabo. Abemi boMzantsi Afrika bangalandela kwaye bathathe inxaxheba kwiingxoxo kumakhasi onxibelelwano phantsi kwesihloko esithi #PresidentialImbizo.D. Ukuvuyisana neminqweno emihleIKhabhinethi igqithise amazwi ombulelo kunye neminqweno emihle ku:Umnu Nkosinathi Maphumulo, owaziwa kakhulu ngelika-DJ Black Coffee, osanda kuphumelela i-Grammy yakhe yokuqala kudidi lwe “Best Dance/Electronic Album” kwicwecwe lakhe i-Subconsciously, kumsitho wama-64 we-Grammy Awards obubanjelwe e-Las Vegas, eMelika.E. UkuqeshwaZonke izithuba zengqesho zixhomekeke ekuqinisekisweni kwamaphepha emfundo kunye nokunye ukuqinisekiswa okufanelekileyo.Mnu Mpumelelo Tyikwe njengeGosa eliyiNtloko lesiGqeba kunye noMlawuli wesiGqeba soMbutho we-Inshurensi yoMngcipheko oKhethekileyo waseMzantsi Afrika.Imibuzo:Nks Phumla Williams – iSithethi seKhabhinethiIselula: 083 501 0139"
"INgxelo engeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla we-11 kuCanzibe 2022",12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/xh/speeches/statement-virtual-cabinet-meeting-wednesday-11-may-2022-12-may-2022-0000,"A.    Imiba enguNdaba-mlonyeni1.    Ulawulo lweentlekele emva kwezikhukhula1.1.    IKhabhinethi ithi mabalale ngenxeba bonke abantu abaswelekelwe zizihlobo zabo kwezi zikhukhula zakutsha nje zenze umonakalo omkhulu bezithwaxe iindawo ezithile kweli lizwe lethu, ingakumbi kwiphondo laKwaZulu-Natal.1.2.    Ukubhengezwa kweMeko yeNtlekele kwiZwelonke kunye namanyathelo oncedo kwezentlalo nakwezoqoqosho abhengezwe nguMongameli Cyril Ramaphosa, kuneenjongo zokuqinisekisa ukuba kukho intsebenziswano emandla nebambeneyo kuwo onke amaqoqo karhulumente, ngokusebenzisa iZiko leSizwe loLawulo lweeNtlekele.1.3.    Le mali iyibhiliyoni yeerandi ikhutshwe ngurhulumente iza kusetyenziselwa ukuncedisa kumaphulo oncedo nawohlangulo, ukubuyisela iinkonzo ezisisiseko kunye nokunikezela uncedo olunxulumene nentlalontle yabantu olufana nokutya, amanzi, iindawo zokufihla intloko, ugutyulo kunye neempahla zokunxiba.1.4.    Inkqubo yokwakha kwakhona iindawo ebezichaphazelekile sele iqalile njengoko abantu belizwe lakuthi bathe bafunquka ngobuninzi babo bafaka isandla kwabo amakhaya abo adilizwe zizikhukhula baze futhi balahlekelwa nazizinto zabo.2.    Ezakutsha malunga nesiFo seNtsholongwana ye-Corona (i-COVID-19)2.1.    IKhabhinethi ixhalatyisiwe kukunyuka kwenani labantu abosulelwe yi-COVID-19 kutsha nje kwiindawo ezithile kweli lizwe kwaye ibongoza bonke abantu ukuba bathathe amanyathelo okuzikhusela kule ntsholongwana ingubhubhane, ingakumbi ngeli xesha lasebusika.2.2.    Le ntsholongwane iseyingxaki kuthi sonke kwaye inye indlela yokuyilwa nokuzikhusela kuyo, kukugonya. IKhabhinethi ichulumancile kukubona abantu abaninzi beqhubeleka besebenzisa amachiza okugonya njengezona zixhobo zokuzikhusela kwi-COVID-19 njengoko iingxelo zakutsha nje zichaza ukuba kumaphondo amahlanu ngabantu abadala abangaphezulu kwe-50% asele begonyiwe.2.3.    IKhabhinethi icela abo bangekagonyi ukuba baye kugonya ukuze bakhusele bona kunye nezihlobo zabo. Kufuneka futhi siqhubeleke nokuthobela imiqathango yokuthintela i-COVID-19, equka ukunxiba isifonyo esigquma impumlo nomlomo, ukuhlamba izandla ngamanzi anesepha okanye ukusebenzisa isibulala-ntsholongwane esine-alkhoholi eyi-70%, kunye nokuqinisekisa ukuba kukho umgama oyimitha enye phakathi kwethu.3.    IsiBonelelo sezeNtlalo soNcedo (i-SRD) 3.1.    IKhabhinethi ikhuthaza abemi beli abafumana isiBonelelo se-SRD esiyi-R350 ukuba baphinde bafake izicelo kwakhona kulandela ukuqaliswa kwemigaqo emitsha eza kulandelwa xa kuphicothwa izicelo kujongwa ukuba umntu ufanelekile na ukuba afumane esi sibonelelo.3.2.    Izicelo kufuneka zifakwe kwiwebhusayithi ye-Arhente yoMzantsi Afrika yeziBonelelo zeNtlalo (i-SASSA) ethi: https://srd.sassa.gov.za/. Inkqubo yokungenisa izicelo yavulwa ngomhla wama-23 kuTshazimpunzi 2022 kwaye yonke iqhutywa ngobuxhaka-xhaka be-intanethi into leyo iza kwenza ukuba ikhawuleze. 3.3.    Isibonelelo soncedo sibalulekile ukunceda amakhaya angathathi ntweni engethwaxwa kanobom yindlala nentswela-msebenzi ukuba besingekho. Urhulumente uzimisele ukunikezela ngezibonelelo kubantu abangathathi ntweni ukuba bakwazi ukufumana izinto ezisisiseko zokuziphilisa. 4.    Ukhuselo nokhuseleko4.1.    IKhabhinethi iyaqhubeleka nokugxeka kabukhali umkhuba wokubulawa kwamabhinqa ngolunya kwaye iyawubulela umsebenzi owenziwe ngamagosa olwaphulo-mthetho athe abamba ngokukhawuleza abarhanelwa abakrokrelwa ngokubulala uNksz Hillary Gardee (obeneminyaka engama-28 ubudala), waKamagugu eMpumalanga. IKhabhinethi iyakugxeka kunye nokubulawa kwabantu abathandathu eKhayelitsha. Lo mkhuba wokubulawa kwabantu ngolunya usikhumbuza ukuba kusekuninzi ekufuneka sikwenzile sisisizwe ukulwa ubundlobongela ngokubanzi kunye nobo busekelwe kwisini kunye nokubulawa kwamanina (i-GBVF).4.2.    IKhabhinethi ibongoza bonke abantu elizweni ukuba basebenzisane norhulumente kwidabi lokulwa ulwaphulo-mthetho ne-GBVF. Xa sibambisene singaqinisekisa ukuba bakhuselekile abantu kunye neendawo abahlala kuzo, abo bantu baquka abantu abadala, amanina kunye nabantwana. 5.    Ezoqoqosho5.1.    IKhabhinethi ikwamkele ukuvulwa ngokusesikweni komzi-mveliso wokwenza izitena wakwa-Kwastina Corobrik ose-Driefontein e-Gauteng nguMongameli Ramaphosa ngoLwesithathu, umhla wesi-4 kuCanzibe 2022. Lo mzi-mveliso wale mihla uyinxalenye yotyalo-mali oluxabisa izigidi zeerandi ezingama-800, oluhambisana nolunye lwezigidi zeerandi ezingama-200 ezibekelwe ukwandisa umzi-mveliso wakwa-Corobrik oKwaZulu-Natal. U-Corobrik yenye yeenkampani eziliqela zeli ezithe zasabela ikhwelo elahlatywa nguMongameli Ramaphosa kwinkampani zoMzantsi Afrika nezehlabathi ukuba zityale imali kuqoqosho lweli lizwe. 5.2.    IKhabhinethi ithethile nangomba wecandelo lehaydrojini elikhulayo elithe lahlutshezwa nayiloli ehamba ngehaydrojini yakwa-Anglo American. Le loli – ebikade ihamba ngedizili yaza yatshintshwa yayesebenzisa ihaydrojini futhi isebenzisa neebhetri ze-lithium-ion – yeyokuqala elolu hlobo ehlabathini. Icandelo lehaydrojini lityuntywe njengalamanye abalulekileyo ekufuneka akhokeliswe phambili kuqoqosho lweli olungenabungozi kokusingqongileyo, kunye nokukhokela kumaphulo okukhulisa uqoqosho nawokudala imisebenzi. 5.3.    IKhabhinethi iphinde yalubulela notyalo-mali olwenziwe yinkampani yase-Ireland, i-Kerry Group, evule umzi-mveliso oxabisa imali ezizigidi zeerandi ezingama-650 e-Hammersdale, kwiphondo laKwaZulu-Natal, inkampani leyo iza kuvelisela eli lizwekazi ukutya ngendlela engazikwenza monakalo kokusingqongileyo. Lo mzi-mveliso ufana wodwa kuba usebenzisa iintlobo zobuxhaka-xhaka obungenzi monakalo kokusingqongileyo obuquka izixhobo ezingatyi mbane kakhulu, ukuvelisa umbane ngemitha yelanga ukuze ungatyi kakhulu umbane oveliswa liziko lombane leli, ukuvelisa amandla okuzifudumeza kusetyenziswa inkunkuma, ukuqokelelwa, ukusetyenziswa kwakhona kunye nokuphungulwa kwamanzi asetyenziswayo ngendlela ehlakaniphileyo. Le nkampani yakwa-Kerry Group yaqala ukusebenza eMzantsi Afrika ngowama-2011, futhi ukutyala kwayo enye imali kubonakalisa ukuba uMzantsi Afrika lilizwe elithandwayo ngabatyali-mali.5.4.    La maphulo otyalo-mali alandela kanye emva kokuba kuveliswe i-bakkie eluhlobo lwe-Isuzu D-Max eGqebera eMpuma Koloni kule nyanga iphelileyo. Olu hlobo lutsha lwebakkie luyi-D-MAX lubonisa phandle ukuba abakwa-Isuzu bazimisele ukuzinza eMzantsi Afrika kwaye luyeminye yemisebenzi emihle ezelwe yiNkqubo yokuPhuhlisa iMizi-mveliso yeziThuthi (i-APDP). I-APDP sisibonelelo secandelo lezithuthi esenzelwe ukunyusa umthamo wezithuthi eziveliswayo , into leyo eza kukhwezela necandelo leentsimbi zeemoto ngolo hlobo kudaleke imisebenzi kuwo onke amashishini achaphazelekayo kwicandelo lezithuthi. Imali eqikelelwa kwiibhiliyoni zeerandi eziyi-2,8 iza kwenziwa kumashishini avelisa iintsimbi zeemoto alapha ekhaya ngoku isaqhubeka ukusebenza i-APDP. Olu tyalo-mali luza kudala imisebenzi engaphezulu kwe-1 000 eza kuvela ngqo kulo mzi-mveliso luze ludale neminye engama-24 000 kwamanye amacandelo asebenzisana neli, into leyo iza kuphelisa intsokolo kubantu balo mmandla.  6.    Ingqungquthela yezeMigodi6.1.    INgqungquthela yokuTyala iMali kwezeMigodi e-Afrika yowama-2022 ibibanjelwe kwiZiko laseKapa leNgqungquthela zeHlabathi ukususela ngomhla wesi-9 ukuya kowe-12 kuCanzibe 2022, yenye yeendibano ezinkulu yokudibana nokusebenzisana phakathi kwawo onke amahlakani akwicandelo lemigodi. Umxholo wale ngqungquthela ubusithi: “Ukutshintsha kweMigodi e-Afrika: Ukutyala imali kwiMithombo eMitsha yaMandla, i-ESG kunye noQoqosho”.6.2.    IKhabhinethi iqinisekile ukuba le Ngqungquthela yezeMigodi iza kubonisa futhi ithengise noMzantsi Afrika njengelizwe eliphambili elinamathuba otyalo-mali.6.3.    UMzantsi Afrika uyawamkela amaphulo otyalo-mali eza kweli kwaye uyathembisa ukuba uza kudala iimeko ezifanelekileyo eziza kukhuthaza uhlumo oluza kuxhanyulwa ngumntu wonke kunye neenguqu kuqoqosho lweli lizwe. 7.    Ubudlelwane namazwe ehlabathi nawengingqi7.1.    IKhabhinethi iyalwamkela uqhakamshelwano uMongameli Ramaphosa abenalo noMongameli Joe Biden wase-United States, uMongameli Emmanuel Macron wase-France kunye noMongameli Hakainde Hichilema wase-Zambia esebenzisa amaqonga awahlukeneyo.7.2.    Olu qhakamshelwano lunike uMongameli ithuba lokuqinisa ubudlelwane nentsebenziswano phakathi koMzantsi Afrika nala mazwe angamahlakani wawo kwimiba engundoqo etya le ngingqi nehlabathi, equka ukusombulula ungquzulwano oluse-Ukraine.B.    Izigqibo zeKhabhinethi1.    IiVoti zoHlahlo Lwabiwo-mali1.1.    IKhabhinethi ihlaba ikhwelo kubo bonke abemi beli ukuba bamamele iintetho zeVoti zoHlahlo Lwabiwo-mali lwamasebe esizwe karhulumente kunye nolwe-Ofisi kaMongameli ukuze bakwazi ukuqinisekisa ukuba urhulumente bambeke phantsi kweliso ngenene. 1.2.    Ngethuba kuqhutywa ezi ntetho zoHlahlo Lwabiwo-mali, onke amasebe aza kunika iinkcukacha ezigcweleyo ngezicwangciso zawo kunye nezinto aza kuzikhokelisa phambili kulo nyaka. IiNtetho zoHlahlo Lwabiwo-mali zenzelwe ukuqinisekisa ukuba imali yombuso isetyenziswa ngobunono kwizinto ezifunwa luluntu.1.3.    Zikwanika ithuba nabaPhathiswa ukuba bacacise ngokupheleleyo umsebenzi karhulumente, kuquka izinto ezenziwe ngempumelelo kunye nezo ziseyimingeni.2.    IsiCwangciso-qhinga sokuZisa iRhasi Elulwelo (i-LPG)2.1.    IKhabhinethi ivumile ukuba siqalise ukusebenza isiCwangciso-qhinga sokuZisa i-LPG, esasipapashwe ngenyanga yoKwindla yowama-2022 ukuba uluntu luhlomle kuso. Esi sicwangciso-qhinga sineenjongo zokwandisa icandelo le-LPG kweli lizwe. I-LPG iza kunceda kakhulu kwiphulo lokuqinisekisa ukuba sineentlobo ezahlukeneyo zamandla. 2.2.    Esi sicwangciso-qhinga siza kubeka imithetho eza kulawula ukubekwa kwamaxabiso kumashishini akweli candelo size sixhase nokuveliswa kwamagadlela e-LPG kweli lizwe, phakathi kwezinye izinto. Siza kufundisa noluntu malunga nezinto eziluncedo ngokusebenzisa i-LPG njengolunye uhlobo lwamandla.2.3.    Siza kufumaneka emva kokuba sipapashiwe liSebe leMithombo yeziMbiwa naMandla ku: www.dmr.gov.za.3.    IsiCwangciso-qhinga seSizwe esiQiqisisiweyo samaPhulo okuFundisa ngamaLungelo okuKhubazeka Abantu abaKhubazekileyo 3.1.    IKhabhinethi isamkele isiCwangciso-qhinga seSizwe esiQiqisisiweyo samaPhulo okuFundisa ngamaLungelo okuKhubazeka Abantu abaKhubazekileyo. Esi sicwangciso-qhinga sineenjongo zokusebenza njengesikhokelo sokunceda icandelo labucala kunye norhulumente ukuba aqinisekise ukuba akhuselekile amalungelo abantu abakhubazekileyo, njengoko noMgaqo-siseko weRiphabhlikhi yoMzantsi Afrika wowe-1996 usitsho.3.2.    Esi scwangciso-qhinga sisixhobo esiza kunceda xa kuguzulwa imiqobo ecalulayo xa kuthathwa izigqibo, ingakumbi ngokumayelana nabantu abakhubazekileyo. Senzelwe kwanokufundisa abantu abakhubazekileyo ngamalungelo wabo akuMgaqo-siseko. Esi sicwangciso-qhinga sikwanceda nangoqeqesho, indlela amajelo eendaba anika iingxelo ngazo kunye nokufundisa uluntu ngamalungelo abantu abakhubazekileyo.3.3.    Sikwazalisekisa izithembiso ezikwiPhepha eliCacisa uMgaqo-nkqubo wamaLungelo Abantu abaKhubazekileyo. UMzantsi Afrika lelinye lamazwe atyikitya isiVumelwano seZizwe eziManyeneyo (i-UN) samaLungelo Abantu Abakhubazekileyo kunye nesiVumelwano se-UN soXwebhu lwase-Afrika lwamaLungelo oLuntu nawaBantu abaKhubazekileyo (isiVumelwano samaLungelo Abantu abaKhubazekileyo e-Afrika).3.4.    Onke amahlakani afanelekileyo ebelinikiwe ithuba lokuhlomla kwesi sicwangciso-qhinga, kuquka neBhunga leSizwe loPhuhliso lezoQoqosho nezaBasebenzi (i-Nedlac).4.    INgqungquthela yoLawulo loMhlaba namaLungelo oMhlaba kwiiNdawo zoLuntu 4.1.    IKhabhinethi ivumile ukuba kubanjwe iNgqungquthela yoLawulo loMhlaba kunye namaLungelo oMhlaba kwiiNdawo zoLuntu ngoLwesihlanu, umhla wama-27 nangoMgqibelo, umhla wama-28 kuCanzibe 2022 e-Gauteng.4.2.    IKhabhinethi ilamkele iPhepha elinoLuvo ngoLawulo loMhlaba kunye namaLungelo oMhlaba kwiiNdawo zoLuntu ngeyoKwindla 2021. Iye yalela ukuba kufuneka usasazwe kumahlakani afanelekileyo ukuba nawo alihle amahlongwane.4.3.    Le ngqungquthela iza kwenzeka ngenxa yomsebenzi owenziwa kulo nyaka uphelileyo, obuquka ukufuna izimvo zamahlakani awahlukeneyo.C.    Imisitho Ezayo1.    INkomfa yesiHlanu yokuLwa ukuSetyenziswa kwaBantwana1.1.    UMzantsi Afrika uza kusingatha iNkomfa yesiHlanu yokuLwa ukuSetyenziswa kwaBantwana e-Durban International Convention Centre kwiphondo laKwaZulu-Natala ngeCawe, umhla we-15 ukuya ngoLwesihlanu, umhla wama-20 kuCanzibe 2022. Kokokuqala uMbutho wezaBasebenzi weHlabathi (i-ILO) ubamba le nkomfa e-Afrika. 1.2.    INtloko zamazwe, abaphathiswa abali-120, amahlakani angunxantathu amazwe ali-187 angamalungu e-ILO, ii-arhente ze-UN, amaziko emfundo ephakamileyo, imibutho yoluntu, imibutho engekho phantsi korhulumente, amajelo eendaba kunye noluntu kulindeleke ukuba azimase le nkomfa. 1.3.    Lo msitho uza kunika uMzantsi Afrika ithuba lokuba uqhayise ngoMgaqo-siseko wawo okhusela amalungelo abantwana. Eli lizwe liza kubamba iingxoxo namazwe ahlukeneyo asele ehambe umgama omde kwidabi lokulwa ukuqeshwa kwabantwana njengabasebenzi lize lifunde kuwo.2.    Imbizo kaMongameli yeNkqubo yoPhuhliso lweziThili (i-DDM)2.1.    UMongameli Ramaphonsa uza kubamba Imbizo kaMongameli ye-DDM eMpumalanga ngoLwesihlanu, umhla wama-20 kuCanzibe 2022 phantsi komxholo othi: “Masingashiyi namnye ngasemva”. Njengokuba le iyindibano ebalulekileyo enika uluntu ithuba lokuthatha inxaxheba, le Mbizo iza kunika uMongameli ithuba lokuba athethe ngqo namahlakani ahlukeneyo – ingakumbi abantu basemaphandleni – aze amamele imiba kunye nemingeni ngeenjongo zokuza nezisombululo.2.2.    Imbizo kaMongameli ye-DDM yenzelwe ukususa imiqobo ethintela ukuhanjiswa kweenkonzo ngendlela ehlangeneyo kunye nokukhuthaza uluntu ukuba luthathe inxaxheba njengoko i-DDM isitsho.2.3.    Abemi boMzantsi Afrika bangazilandela iingxoxo futhi bathathe nenxaxheba kuzo kumakhasi oluntu onxibelelwano phantsi kwesihloko esithi: #PresidentialImbizo. 3.    INyanga ye-Afrika3.1.    Ukubhiyozelwa minyaka le kweNyanga ye-Afrika noSuku lwe-Afrika oluza kuba ngoLwesithathu, umhla wama-25 kuCanzibe kuza kuqhutywa phantsi komxholo othi: “UNyaka weSondlo: Ukuqinisa ukunyamezela kwesondlo nokuqinisekisa ukuba kukho ukutya okwaneleyo kwilizwekazi le-Afrika”.3.2.    Njengenxalenye yombono wale minyaka izayo njengoko uchaziwe ku-Ajenda 2063 (esisikhokelo sophuhliso lwe-Afrika esifuna ukuba kubekho uphuhliso oluzinzileyo loqoqosho nentlalo kule minyaka ingama-50 izayo), lo mxholo ugxininisa kwizakhono zabantu base-Afrika ikakhulu amanina, abantu abasaqala ukufikisa kunye nabantwana. Oku kubalulekile kuphuhliso njengoko kuza kukhokelela ekubeni kuphucuke ubomi babantu, bafumane imivuzo ephezulu futhi namazwe abe nengeniso engcono.3.3.    Umsitho omkhulu oza kukhapha imibhiyozo yale Nyanga ye-Afrika yiVeki ye-Afrika yoNxibelelwano, eza kubanjelwa e-Constitutional Hill eRhawutini ukususela ngomhla wama-23 ukuya kowama-27 kuCanzibe 2022.3.4.    INyanga ye-Afrika inika ithuba lokuba sikhuthaze umanyano lwama-Afrika kunye nentsebenziswano emandla kule ngingqi kunye nokuzibophelela kwe-Afrika ukuba iza kusengela thungeni linye. IKhabhinethi ifuna ukukhumbuza wonke umuntu ukuba izinto ezibalulekileyo nezilulutho zeli lizwe zixhomekeke kuzinzo, umanyano kunye nenkqubela ye-Afrika iphela. D.    Imiyalezo1.    Amazwi ovelwanoIKhabhinethi ithumela amazwi ovelwano  kusapho nezihlobo zika:Nksz Phindile Xaba (obeneminyaka engama-53) obengumakhwekhwetha owasebenza iminyaka emininzi kumajelo eendaba, eMzantsi Afrika nakwihlabathi liphela. Ebesebenza ngokuzinikela encedisa kumalinge okuphucula izwe lakuthi.Nozakuzaku uSilumko Sokupha (obeneminyaka engama-74), osebenzele ii-Arhente yoKhuseleko lweLizwe (i-SSA) kwizikhundla ezahlukeneyo ngethuba esebenzela uRhulumente iminyaka emininzi.Njng Francis Wilson (obeneminyaka engama-83), usoqoqosho ebengumpondo-zihlanjiwe kunye nengqanga eyaseka icandelo i-Southern Africa Labour and Development Research Unit. E.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo1.    UGq Kesavan Naidoo njengeSekela Mlawuli-Jikelele (i-DDG): EzoPhuhliso lweSebe kwiSebe loLawulo lweNtsebenziswano (i-DCoG).2.    UMnu Siphosihle Emmanuel Hlomuka njenge-DDG: INkxaso yooRhulumente beNgingqi noLawulo lwaManyathelo okuNgenelela e-DCoG.3.    UMnu Risimati Patrick Mathye njenge-DDG: ULawulo lweeNkonzo zaManzi noGutyulo kwiSebe lezaManzi noGutyulo (i-DWS).4.    UMnu Collin Xolani Zwane njenge-DDG: IMithetho, ukuThotyelwa Kwayo kunye nokuNyanzelisa ukuba Ithotyelwe e-DWS.5.    UMnu Melanchton Makobe njenge-DDG: kwezokuQinisekisa uLawulo noMsebenzi e-SOC kwiSebe lamaShishini kaRhulumente.F.    IKhabhinethi iyavumelana nabaPhathiswa ngaba bantu baqeshwe kwezi zikhundla zilandelayo:1.    UMnu Bhekuyise Mathews Khenisa njengeGosa eliyiNtloko yesiGqeba soLawulo (i-CEO) kwi-Arhente yoPhuhliso lweziNdlu (i-HDA).2.    UNksz Joy Keledi Masemola njengeGosa eliyiNtloko leziMali (i-CFO) e-HDA.3.    UGq Cornelius Ruiters njenge-CEO yase-Lepelle Northern Water.4.    Amalungu e-Forest Sector Charter Council: (a)    uNksz Nelly Ndlovu (uSihlalo);(b)    uNksz Makhosazana Mavimbela;(c)    uMnu Dwayne Marx;(d)    uNksz Tanucia Coopasamy;(e)    uMnu Tyrone Hawkes;(f)    uMnu Penwell Lunga;(g)    uMnu Michael Peter;(h)    uMnu Bruce Breedt;(i)    uMnu Pierre Tullis; (j)    uMnu Roy Southey;(k)    uMnu Lulamile Xate;(l)    uMnu Mlungisi Bushula;(m)    uNksz Thandi Mokoena;(n)    uMnu Darryll Sauer;(o)    uMnu Tshepo Makhene;(p)    uNksz Pumeza Nodada;(q)    uNksz Lindiwe Mavundla; kunye(r)    noNksz Kwena Komape.Imibuzo:uNksz Phumla Williams – IsiThethi seKhabhinethiIselula: 083 501 0139 "
"INgxelo engeNtlanganiso yeKhabhinethi ebibanjwe ngonxibelelwano lwevidiyo ngoLwesithathu, umhla wama-25 kuCanzibe 2022",26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/xh/speeches/statement-virtual-cabinet-meeting-25-may-2022-26-may-2022-0000,"A.    Imiba enguNdaba-mlonyeni1.    Amalinge okuhlangula nokwakha ngokutsha emva kwezikhukhula1.1.    IKhabhinethi ibulela futhi ibamba ngazibini kubo bonke abantu kunye nemibutho ethatha inxaxheba kumalinge ohlangulo nokwakha ngokutsha emva kwezikhukhula zakutsha nje ezenze umonakalo omkhulu kwiindawo ezithile zezwe lakuthi, ingakumbi kwiphondo laKwaZulu-Natal. Iye futhi yabulela nayo yonke imibutho engekho phantsi kukarhulumente (ii-NGO), imibutho yezenkolo, uluntu, oosomashishini kunye nemibutho yoncedo ethe yabonelela iintsapho ebezingamaxhoba ezikhukhula ngokutya, iimpahla, iingubo kunye nezinye izinto eziluncedo ukuze ezi ntsapho zikwazi ukuqhawulisa izinto ezincinci zemihla ngemihla. 1.2.    Iziko leSizwe loLawulo lweeNtlekele liyaqhubeleka nokukhokela amaphulo adibanisa onke amaqoqo karhulumente okunikezela ngoncedo lwezentlalonte kuwo onke amakhaya achaphazelekileyo. Abantu abangaphezulu kwama-7 000 abaphuma kwizithili ezine ezithwaxwe ngamandla zaKwaZulu-Natal babonelelwe ngeendawo zokufihla iintloko.1.3.    Sele uqalile umsebenzi wokwakhela amakhaya achaphazelekileyo izindlu zethutyana kumhlaba wombuso ofunyenwe kwiphondo laKwaZulu-Natal. La makhaya asenokufuduselwa kwezi ndawo. IKhabhinethi iphinde yakubethelela ukuzinikela kukarhulumente ekulawuleni ngobunono nangendlela eselubala imali yokunceda kwizikhukhula. UMphicothi-zincwadi-Jikelele woMzantsi Afrika lelinye lamaqumrhu aza kubeka iliso kwindlela eza kusetyenziswa ngayo le mali kwaye le mali ixulwe ngokwemigaqo karhulumente yokuhlahla nokwaba imali.2.    Eza kutsha nje ngesiFo seNtsholongwane i-Corona (i-COVID-19)2.1.    IKhabhinethi ibongoza bonke abantu eMzantsi Afrika ukuba bazikhusele ukuze bathintele ukunwenwa kwe-COVID-19 emva kokuba iingxelo zakutsha nje zibonakalisa ukuba kweli lizwe lenyuke kakhulu inani labantu abosulelwe yile ntsholongwane kunye nabo banezifo ezinxulumene nexesha lasebusika. 2.2.    IKhabhinethi isikhumbuzile ukuba masiqhubeleke sizikhusele thina buqu kunye nabanye abantu ngokuthi sihlambe izandla ngesepha okanye ngesibulala-ntsholongwane rhoqo, sinxibe izifonyo xa singaphakathi kwizakhiwo, singasondelelani nabanye abantu, sivule iifestile ukuze kubethe umoya endlini size sigonye. 2.3.    Ukugonya isesesona sixhobo sinaso sokulwa i-COVID-19 njengoko kuthintela ukugula kakhulu, ukulaliswa esibhedlela kunye nokubulawa yile ntsholongwane. Akunyanzelekanga ukuba ube nendawo ohlala kuyo enedilesi esesikweni ukuze ugonye. Nabani na, futhi nokuba akanayo incwadi-sazisi, angagonywa simahla kumaziko okugonya karhulumente akho kulo lonke eli lizwe. 3.    Phantsi ngobuhlanga!3.1.    IKhabhinethi izigxibhe kabukhala izenzo zobuhlanga kweli lizwe, eziquka iziganeko ezisematheni sithetha nje, e-Good Hope Seminary High School nakwiDyunivesiti yase-Stellenbosch eNtshona Koloni. Lo mkhuba mbi unxamnye nemimiselo yomgaqo-siseko eli lizwe lethu lilawulwa ngentando yesininzi elasekelwa phezu kwayo, equka isidima somntu, ukungacaluli ngobuhlanga, ukungacaluli ngesini, ubulungisa entlalweni, ulingwano kunye nentlonipho. 3.2.    UMgaqo-siseko weRiphabhlikhi yoMzantsi Afrika wowe-1996 nguwo osisikhokelo esisisebenzisayo ukusiphula neengcambu iyantlukwano engakhiyo kunye nezenzo ezingenabulungisa zangaphambili. Abazali bayacelwa ukuba bafundise abantwana babo ukuba babukhabe ubuhlanga, bamkele iintlanga ezahlukeneyo zeli, njengenxalenye yephulo lokwakha isizwe nokukhuthaza ukuhlalisana ngoxolo.3.3.    Masisebenzisane sibhentsise imikhuba yobuhlanga naphina apho buthathwa njengento eqhelekileyo ngolo hlobo sitsho phandle ukuba ubuhlanga abamkelekanga kwaphela kweli lizwe lethu lilawulwa ngentando yesininzi.4.    Ubudlelwano phakathi koMzantsi Afrika ne-Germany4.1.    IKhabhinethi iyalwamkela uTyelelo lwasebuRhulumenteni olube yimpumelelo lweNgqonyela ye-Federal Republic of Germany, oHloniphekileyo u-Olaf Scholz, eMzantsi Afrika ngomhla wama-24 kuCanzibe 2022.4.2.    Olu Tyelelo lwasebuRhulumenteni lweNgqonyela u-Scholz lwenziwe emva kokuba uMongameli Cyril Ramaphosa wathi wamema le Ngqonyela, futhi noqhuba iphulo lokuqinisa amatyathanga obudlelwano amazwe engingqi nawehlabathi nawokutsala utyalo-mali olufunwa ngabomvu kweli.4.3.    Ezi nkokeli zimbini zigwadle iindlela zokuqinisa ubudlelwane kumacandelo afana nelezamandla kunye noguqu-guquko lwemozulu, urhwebo notyalo-mali kunye namacebo okulwa i-COVID-19 kunye nokwanda kwabantu abadinga ichiza lokugonya, phakathi kwezinye izinto. Iingxoxo zabo ziquke nezinye izinto ezingundaba-mlonyeni kweli lizwekazi le-Afrika nakwihlabathi liphela, kuquka ungquzulwano olwenzeka e-Ukraine kwakunye nomonakalo oluwenzayo kuqoqosho lwehlabathi kunye nokutya namandla. 4.4.    I-Germany ayilolizwe likwindawo yesibini ngobukhulu njengehlakani lezorhwebelwano nje kuphela koko likwakwindawo yesithathu ngokwamanani abakhenkethi abangena kweli, likwalilizwe eliphambili kwezotyalo-mali nehlakani eliluncedo kwezophuhliso.5.    INkomfa yeHlabathi yesiHlanu yokuLwa ukuSetyenziswa kwaBantwana5.1.    IKhabhinethi iyakwamkela ukuqukunjelwa ngempumelelo kweNkomfa yeHlabathi yesiHlanu yokuLwa ukuSetyenziswa kwaBantwana ebibanjelwe eThekwini ukususela ngomhla we-15 ukuya kowama-20 kuCanzibe 2022. Amahlakani aphuma bombo zone zehlabathi azimase le nkomfa, ibibanjwe ngentsebenziswano noMbutho weHlabathi wezaBasebenzi (i-ILO).5.2.    Emva kokuba kuxoxwe iindlela ezifanelekileyo ezisetyenziswa ngamazwe ahlukeneyo kunye nokubona iindawo ezinezikroba ezifuna kuthathwe amanyathelo akhawulezileyo afunekayo ukuze ipheliswe ngokukhawuleza le ngxaki yokusetyenziswa kwabantwana kunye nokusetyenziswa kwabantu ngenkani, kuye kwamkelwa umgaqo othi ‘Durban Call to Action’ okulwa le ngxaki yokusetyenziswa kwabantwana. 5.3.    Ukusetyenziswa kwabantwana ngumkhuba ombi kakhulu kwaye kubabeka emngciphekweni abantwana. Ukwenza oku kukuxhaphaza abantwana kwaye kubenza bangakwazi ukuya esikolweni futhi baxhamle namanye amathuba okuziphuhlisa. Wonke umntwana eMzantsi Afrika unelungelo elingenakuthathwa mntu lokuba akhuselwe ekubeni lixhoba lokuxhatshazwa ngokusetyenziswa. 5.4.    Ilungelo lokufumana imfundo esisiseko likuMgaqo-siseko kwaye ngokoMthetho weziKolo zoMzantsi Afrika, wowe-1996 (uMthetho uNombl 84 wowe-1996), “wonke umzali makavumele wonke umfundi ophantsi kwakhe ukuba aye esikolweni ngosuku lokuqala lokuvulwa kwezikolo xa eneminyaka esixhenxe ubudala ade abe neminyaka eli-15 ubudala okanye afikelele kwibanga lesithoba, nokuba yeyiphi efike kuqala kwezi”. 5.5.    NgokoMthetho waBantwana, wowe-2005 (uMthetho uNombl 38 wowe-2005), “akukho mntu uvumelekileyo ukuba asebenzise, afune uncedo, anike okanye aqeshe umntwana njengomsebenzi”.B.    Izigqibo zeKhabhinethi1.    Ukuvuma ukutyikitya isiVumelwano seHlabathi sokuKhusela Bonke Abantu Ukuba baNyanyalaliswe ngeNkani (i-ICPPED) 1.1.    IKhabhinethi ivumile ukuba kungeniswe ePalamente i-ICPPED ukuze kuqwalaselwe umba wokuvuma koMzantsi Afria ukutyikitya esi sivumelwano. I-ICPPED sisivumelwano esibophelela amazwe ehlabathi seZizwe eziManyeneyo (i-UN) nesimalunga nokunyhashwa kwamalungelo abantu ngokuba banyanyalaliswe ngenkani.1.2.    Esi sivumelwano sikuchaza ukunyanyalaliswa komntu ngenkani, njengokuxhilwa, ukubanjwa, ukuvalelwa okanye nawaphi na amanyathelo anokukhokelela ekubeni umenzi wobubi angavumi ukuba uyalazi apho likhoyo ixhoba okanye ayifihle le ndawo likuyo.1.3.    Sakuba esi sivumelwano sivunyiwe ukuba sibe yinxalenye yemithetho yeli, uMzantsi Afrika uza kulindeleka ukuba unike ingxelo kwi-UN rhoqo emva kweminyaka emibini ngendlela oqinisekisa ngayo ukuba esi sivumelwano siyasebenza. Esi sivumelwano sicacisa amanyathelo ekufuneka amazwe awutyikityileyo awalandele ukuthintela ukunyanyalaliswa ngenkani kwabantu kumazwe wabo. 2.    INgxelo yeLizwe yesine yokuKhuselwa nokuLwelwa kwamaLungelo oLuntu yoMzantsi Afrika2.1.    IKhabhinethi ivumile ukuba kungeniswe iNgxelo yeLizwe yesine yokuKhuselwa nokuLwelwa kwamaLungelo oLuntu kwiBhunga lamaLungelo oLuntu leZizwe eziManyeneyo (i-UNHRC). I-UN Universal Periodic Review iza kuhlaziya le ngxelo ekupheleni kwalo nyaka. Oko watyikitya isiVumelwano samaLungelo oLuntu se-UN, uMzantsi Afrika sele uphononongwe izihlandlo ezithathu. Wagqibela ukuphononongwa ngenyanga yoMsintsi ngowama-2017.2.2.    Le ngxelo inika iinkcukacha ngomsebenzi osele wenziwe malunga nezindululo ezivunyiweyo ezili-187 zophononongo lowama-2017. Iinkcukacha zithatywathwe kulwazi oluqinisekisiwe, amasebe karhulumente afanelekileyo, amaziko axhasa ulawulo lwentando yesininzi kunye nemibutho yoluntu efanelekileyo.2.3.    IKhabhinethi yonelisekile ngumsebenzi osele wenziwe mayelana nezi zindululo kwakunye nazezo ndawana zisaphethweyo. Le ngxelo iza kupapashwa esidlangalaleni emva kokuba ingeniswe kwi-UN ngenyanga yeThupha kowama-2022.3.    UMgaqo-nkqubo wowama-2022 wokuLawulwa kwaManzi eMigodi 3.1.    IKhabhinethi iwuvumile uMgaqo-nkqubo wowama-2022 wokuLawulwa kwaManzi eMigodi ukuba uqalise ukusetyenziswa. Lo mgaqo-nkqubo ucacisa amacebo okukhusela nokonga amanzi. Uqinisekisa ukuba imisebenzi yemigodi yezoqoqosho iyahambelana nephulo leli lizwe elikhuthaza ukusetyenziswa kwamanzi ngobunono.3.2.    Phakathi kwezinye izinto, lo mgaqo-nkqubo ucacise indima kunye noxanduva lwala maqoqo mathathu karhulumente ngokumayelana nomba wamanzi emigodini. Ezi zilungiso zicetywayo ziza kusombulula iingxaki ezinxulumene nezohlwayo ezinikwa abo bangcolisa amanzi futhi ziza kwenza kube lula ukunyanzelisa ukuba kuhanjwe ngalo mgaqo uthi iqumrhu elingcolisileyo malibhatale. Lo mgaqo-nkqubo uyahambelana noMthetho waManzi eSizwe, wowe-1998 (uMthetho uNombl 36 wowe-1998).4.    INgxelo ngesiCwangciso-sikhokelo soCwangciso, uHlahlo-mali, uHlolo, uVavanyo kunye noPhicotho oluSekelwe kwiSini4.1.    IKhabhinethi ifumene ingxelo malunga nomsebenzi osele wenziwe malunga nokuqaliswa kwesiCwangciso-sikhokelo soCwangciso, uHlahlo-mali, uHlolo, uVavanyo kunye noPhicotho oluSekelwe kwiSini.4.2.    IKhabhinethi iyawuncoma umsebenzi osele wenziwe ngamasebe karhulumente awahlukeneyo okusebenzisa esi sicwangciso-sikhokelo samkelwa ngowama-2019 ukuba siqaliswe ukusetyenziswa, njengenxalenye yezikhokelo zawo.4.3.    Amasebe amaninzi sele eqalise imigaqo-nkqubo eza kuba neenkqubo ezingundoqo eziza kugxila kumanina, ulutsha kunye nabantu abakhubazekileyo. IKhabhinethi imemelele ukuba kubekwe iinkqubo ezingqingqwa zokuhlola nokunika iingxelo, ingakumbi kwamanye amasebe la angekaniki zingxelo. 5.    INgxoxo zoLutsha zika-Nelson Mandela (i-NMYD)5.1.    IKhabhinethi iyivumile i-NMYD eza kubanjwa rhoqo ngonyaka. I-NMYD yokuqala iza kubanjwa ngomhla wesi-7 ukuya kowama-20 kweyeKhala 2022. Eli liphulo likaMongameli lokunika ulutsha lweli Lizwekazi ithuba lokubamba iingxoxo ezakhayo ngemiba echaphazela lona. 5.2.    Ezi ngxoxo – eziza kusekelwa kwimbalasane yeli ehlonitshwa kwihlabathi jikelele uMongameli wangaphambili uNelson Rolihlahla Mandela – ziza kuqala iingxoxo-mpikiswano eziza kukhuthaza ukubaluleka kweenkokeli ezinyanesekileyo e-Afrika. 5.3.    Ziza kunika abantu abatsha ithuba lokuba bafundisane ngeenkcubeko zabo ezahlukeneyo nezityebileyo. Eli linge liza kukhuthaza nobudlelwano obushushu phakathi kwabantu abatsha beli lizwekazi. ISebe lamaNina, uLutsha naBantu abaKhubazekileyo liza kunika iinkcukacha ezithe vetshe ngenkqubo yalo msitho apha ekuhambeni kwexesha. 6.    INgxelo yoNyaka wama-2021/22 yokuHlola uMsebenzi wokuXhotyiswa kwamaNina noLingwano ngokweSini, uPhuhliso loLutsha nokuLwelwa kwamaLungelo Abantu abaKhubazekileyo6.1.    IKhabhinethi ifumene ingxelo yonyaka wama-2021/22 yokuhlola umsebenzi wokuxhotyiswa kwamanina nolingwano ngokwesini, uphuhliso lolutsha nokulwelwa kwamalungelo abantu abakhubazekileyo. Le ngxelo inyathela imiba ephambili emalunga nokukhuthazwa kolingwano, umgangatho wengqesho kunye nobunini kunye nokuthatha inxaxheba kwaba bakhankanyiweyo kwimisebenzi yamasebe kunye namaqumrhu karhulumente. 6.2.    Le ngxelo ibhalwe kusetyenziswa isicwangciso-sikhokelo socwangciso, uhlahlo-mali, uhlolo, uvavanyo kunye nophicotho olusekelwe kwisini esamkelwa yiKhabhinethi ngowama-2019.C.    ImiThetho eYilwayo1.    UMthetho-sihlomelo oYilwayo weMpilo noKhuseleko eMgodini1.1.    IKhabhinethi ivumile ukuba uMthetho-sihlomelo oYilwayo weMpilo noKhuseleko eMgodini upapashwe ukuze uluntu luhlomle. Lo Mthetho uYilwayo ufuna ukuphucula impilo nokhuseleko lwabasebenzi-mgodini, kuquka nezi ndawo kwembiwa kuzo izimbiwa. Lo Mthetho uYilwayo wenza izilungiso kulo Mthetho ukhoyo weMpilo noKhuseleko eMgodini, wowe-1996 (uMthetho uNombl 29 wowe-1996).1.2.    Ezi zilungiso zitsha zinika ingcaciso malunga nesigama esithile salo Mthetho, zenza ngqingqwa imithetho elawula impilo nokhuseleko zize ziwenze uhambelane nemithetho yehlabathi elawula impilo nokhuseleko emigodini, phakathi kwezinye izinto.  2.    UMthetho oYilwayo wowama-2022 wokuHlonyelwa okweShumi elinesiBhozo koMgaqo-siseko 2.1.    IKhabhinethi ikuvumile ukupapashwa koMthetho oYilwayo wowama-2022 wokuHlonyelwa okweShumi elinesiBhozo koMgaqo-siseko ukuze uluntu luhlomle nokuba uMphathiswa wezoBulungisa neeNkonzo zoLuleko, uMnu Ronald Lamola, akhuphe isaziso esineenkcukacha ngesi silungiso sifuna ukwenziwa kuMgaqo-siseko.2.2.    Lo Mthetho uYilwayo wenza izilungiso kwiCandelo 6(1) loMgaqo-siseko weRiphabhlikhi yoMzantsi Afrika wowe-1996, elibhengeza ngokusesikweni ukuba iilwimi ezisemthethweni ezili-11 zoMzantsi Afrika zezi: Sepedi, Sesotho, Setswana, Siswati, Tshivenda, Xitsonga, isiBhulu, isiNgesi, isiNdebele, isiXhosa kunye nesiZulu.2.3.    Ezi zilungiso ziza kubeka uLwimi lweZandla loMzantsi Afrika (i-SASL) njengolwimi olusemthethweni lwe-12 kweli lizwe kwaye ziza kucacisa igalelo lwalo njengenxalenye yenkcubeko futhi zibethelele namalungelo alinganayo kubo bonke abemi boMzantsi Afrika, kuquka nabo bakhubazekileyo. ISebe leMfundo esiSiseko sele layamkela i-SASL njengolwimi lwenkobe.D.    Imisitho Ezayo1.    IVeki yokuKhuselwa kwaBantwana1.1.    UMzantsi Afrika uza kuphawula iVeki yeSizwe yokuKhuselwa kwaBantwana ukususela ngomhla wama-29 kuCanzibe ukuya kowesi-4 kweyeSilimela phantsi komxholo othi: ‘Masikhusele Abantwana ngeXesha le-COVID-19 Nasemva Kwawo”.1.2.    Kule veki, kuza kugxininiswa kakhulu kumba oxake isizwe wokukhulelwa kwamantombazana asafikasayo, ingxaki leyo ethe yathatha unyawo ngethuba le-COVID-19 kuba amantombazana asafikasayo amaninzi athi afumana abantwana ngowama-2020.1.3.    IKhabhinethi imemelele ukuba kubanjiswane ngabazali, imibutho yoluntu, imibutho yenkolo kunye noluntu ngokubanzi kuliwe le ngxaki yokukhulelwa kwamantombazana aselula. 2.    INgqungquthela yezoQoqosho yeHlabathi (i-WEF)2.1.    UMzantsi Afrika uza kuthatha inxaxheba kwi-WEF e-Davos-Klosters, e-Switzerland ukususela ngomhla wama-22 ukuya kowama-26 kuCanzibe 2022, phantsi komxholo othi: “Sisebenzisana, Masibuyisele ukuThembana”.2.2.    UMzantsi Afrika uyakwazi ukubaluleka kweli thuba lokuba yinxalenye yabo bagwadla izisombululo nokwabelana nehlabathi ngeengxaki nawo ojamelene nazo. Ukuthatha inxaxheba kwezwe lakuthi kule ngqungquthela kunceda igama lelizwe lakuthi elihlonitshwe nangakumbi kwihlabathi njengelizwe elinamathuba amaninzi otyalo-mali, futhi kuza kusinika nethuba lokwazisa ihlabathi ngombono wethu ngendlela eliya kuyo eli lizwe kwaye siza kuthetha nangezinto ezintsha ezenzekayo kwizwe lakuthi. 3.    INyanga yoLutsha3.1.    IKhabhinethi iyamkele iNkqubo yeNyanga yoLutsha yowama-2022 phantsi komxholo othi: “Ukukhuthaza indlela yokuziphilisa nokomelela kolutsha okuzinzileyo ukwenzela ikamva elingcono”. Umsitho osesikweni woSuku loLutsha oza kubanjelwa eMpuma Koloni.3.2.    Lo ngunyaka wama-46 emva kwezidube-dube zabafundi zomhla we-16 kweyeSilimela 1976 ezazise-Soweto apho abantu abatsha bathi baqhankqalazela ukunyanzeliswa ngurhulumente wocalucalulo ukuba bafunde ngolwimi lwesiBhulu.3.3.    Besebenzisa la moya mnye wawuboniswe ngabafundi ngenyanga yeSilimela ngowe-1976, iKhabhinethi ihlaba ikhwelo kubantu abatsha beli lizwe ukuba balwe ingxaki yabantu abatsha abangenamisebenzi ngokuthi bathathe inxaxheba kwiinkqubo zophuhliso ezifana nokufunda umsebenzi usemsebenzini kunye nawokuqeqeshwa emsebenzini. 3.4.    Urhulumente uqulunqe iinkqubo zokuncedisa kumaphulo okuqesha ulutsha nawokudala imisebenzi ezizingxungxo zexeshana. Amashishini ayakhuthazwa ukuba aqeshe abantu abatsha abaninzi ngokuthi adalele ulutsha amathuba. 3.5.    Inkqubo yolutsha yale nyanga yeSilimela yonke iquka izinto ezininzi eziquka ukuphehlelela iphulo lolutsha olungamatshantliziyo, ukusekwa kweNkqubo ye-NYDA Brand Ambassador kunye namaphulo okuvuselelwa kweNkonzo yeSizwe yoLutsha (i-YES) kulo lonke eli.3.6.    UMphathiswa okwi-Ofisi kaMongameli wezamaNina, uLutsha naBantu abaKhubazekileyo uza kunika ingcaciso egcweleyo kungekudala ngeenkqubo epheleleyo. Yonke imisitho yolutsha kulindeleke ukuba ithobele imiqathango yezempilo ye-COVID-19.4.    INgqungquthela yoMhlaba woLuntu4.1.    Urhulumente, ebambisene neNdlu yeSizwe yeeNkokeli zoMthonyama, uza kubamba iNgqungquthela yoMhlaba woLuntu ngoLwesihlanu, umhla wama-27 nangoMgqibelo umhla wama-28 kuCanzibe 2022 apho baza kuxoxa ngemiba enxulumene nobunini-mhlaba. 4.2.    Le miba iquka inkqubo yokukhutshelwa komhlaba woluntu usuka kuMbuso uye kubanikazi bawo abafanelekileyo, into leyo ibalulekileyo kumaphulo okuphuhlisa abantu basemaphandleni. Ukungabi namaphepha afanelekileyo obunikazi mhlaba kwindawo eziphantsi koluntu akunyhashi nje kuphela amalungelo okuba ngabanikazi balo mhlaba bahlala kuwo koko kunciphisa amathuba wabo okuphucula iipokotho zabo. E.    Imiyalezo1.    Amazwi okuvuyisanaIKhabhinethi ithumela amazwi okuvuyisana kunye neminqweno emihle:kuNksz Leanne Manas, umsasazi we-SABC Morning Live, othe wawongwa nge- Knight of the French National Order Merit ngoLwesibini, umhla we-17 kuCanzibe 2022, ngegalelo lakhe kwicandelo lezobuntatheli, elezamajelo eendaba nakwamanye amaphulo okunikela ngamalizo.2.    Amazwi ovelwanoIKhabhinethi ithi malilale ngenxeba usapho nezihlobo zika:Mnu Mpho Moerane (52), owasekuba nguSodolophu wesiXeko saseRhawutini, kunye netshantliziyo lezopolitiko elaziqala ezopolitiko kwasebuntwaneni kunye nobesebenzela abantu baseRhawutini. Phambi kokuba onyulwe njengoSodolophu, wayesebenza njengeLungu leKomiti kaSodolophu (i-MMC) elijongene neeNkonzo zokusiNgqongileyo neziSeko zoPhuhliso.Gq Deborah Fraser (56), imvumi yomculi wenkolo eyaphumelela iimbasa eziliqela nebisandula ukuwongwa ngesiDanga sobuGqirha, i-Doctor of Philosophy in Sacred Music yi-Christian Leadership Academy.Gq Namane Magau (70), obesisifundiswa esifunde sayityekeza futhi elilungu elihlonitshiweyo leBhodi yeTrasti yeBhunga leSizwe loMzantsi Afrika likaGawulayo (i-SANAC).Mnu Mike Schüssler (60), usoqoqosho odumileyo woMzantsi Afrika nobengumakhwekhwetha kweli candelo futhi enika ingxelo zohlalutyo ezityebileyo ngemeko yoqoqosho loMzantsi Afrika.Mnu Jamie Bartlett (56), umlinganisi woMzantsi Afrika kamabonakude nomdlali weqonga odumileyo nowawongwa ngothotho lweembasa, futhi nobesaziwa ngokudlala indima yokuba ngu-Mike O’Reilly kwi-Isidingo neyokuba ngu-David Genaro kwi-Rhythm City. IKhabhinethi nayo njengoMongameli Ramaphosa ithi tutwini kurhulumente kunye nabantu base-United Arab Emirates (i-UAE) emva kokusweleka koHloniphekileyo, uMntan’egazi, uSheikh Khalifa bin Zayed Al Nahyan (73), uMongameli wase-UAE. F.     Izikhundla Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo1.    UMnu Bongani Sinenhlanhla Dladla njengeGosa eliyiNtloko yesiGqeba soLawulo le-Construction Industry Development Board. 2.    UMnu Shabeer Hamid Khan njengoMcwangcisi-zimali-Jikelele kuNondyebo weSizwe.3.    UNksz Mendoe Ntswahlana njengeGosa eliyiNtloko lezeNtengo kuNondyebo weSizwe.4.    IKhabhinethi iyavumelana nokuqeshwa kwaba bangezantsi kwizithuba ebezikwiBhodi yabaLawuli ye-Central Energy Fund:(i)    UMnu Mosimaneotsile Jim Besnaar; (ii)    uNksz Unati Nombakuse-Figlan. Imibuzo:uNksz Phumla Williams – IsiThethi seKhabhinethiIselula: 083 501 0139 "
"INgxelo engeNtlanganiso yeKhabhinethi ebibanjwe ngoLwesithathu, umhla wesi-8 kweyeSilimela 2022",9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/xh/speeches/statement-cabinet-meeting-08-june-2022-9-jun-2022-0000,"A.    Imiba engundaba-mlonyeni1.    Ezoqoqosho  1.1.    IKhabhinethi izamkele indaba ezincumisayo zakutsha nje ezimalunga namanyathelo esizwe okungenelela ngeenjongo zokukhwezela uhlumo loqoqosho. Ngokweengxelo zakutsha nje zeZiko leeNkcukacha-manani zoMzantsi Afrika (i-StatsSA), inani labantu abangasebenziyo lehlile lisuka ku-35.5% kwikota yesine yowama-2021 laya kutsho ku-34.5% kwikota yokuqala yowama-2022. Inani labantu abangasebenziyo bebonke lehlile kwiikota ezimbini zilandelelana. Amacandelo adale eyona misebenzi mininzi leleenkonzo zoluntu nentlalontle, elemizi-mveliso kunye nelorhwebo.1.2.    Imveliso yonyaka yelizwe (i-GDP) kwikota yokuqala yowama-2022 ikhule ngo-1.9% into leyo eyenze ukuba uqoqosho lweli lizwe lubuyele kwela nqanaba lalikulo phambi kwalo bhubhane siphuma kuye. Kule kota, icandelo lemizi-mveliso lilo eliqhube kakuhle kakhulu nelithe landisa imveliso yepetroli neekhemikhali, ukutya neziselo, kunye nesinyithi kunye noomatshini.1.3.    Lo mnconwana siwubonayo ubonakalisa ukuba uqoqosho lweli lizwe lusemi ngeenyawo kwaye amanyathelo okungenelela afana nesiCwangciso soKwakha Ngokutsha nokuVuselela uQoqosho (i-ERRP) ayaqalisa ukwenza umahluko. IKhabhinethi ihlaba ikhwelo kuye wonke umntu ukuba axhase amashishini kunye nemizi-mveliso yalapha ekhaya ngokuthi athenge iimveliso kunye neenkonzo eziveliswe apha ekhaya. 1.4.    IKhabhinethi isamkele isigqibo se-arhente ehlela isakhono sokukwazi ukubhatala izikweliti, u-S&P Global ngokuthi ayitshintshe indawo ebebeka kuyo uMzantsi Afrika ngokwesakhono sokukwazi ukubhatala izikweliti – isuke kwimeko ezinzileyo iye kwimeko encumisayo. U-S&P Global usibeke kwizinga ngokwesakhono sokubhatala amatyala exesha elide abalwe ngezimali zangaphandle waze wasibeka ku-BB minus naku-BB kweletyala elibalwe ngemali yalapha ekhaya.2.    Iindleko zokuphila2.1.    Ubhubhane weSifo seNtsholongwane ye-Corona (i-COVID-19) kunye nongquzulwano oluqhubayo kwihlabathi zenze iindleko zokuphila zenyuka kakhulu kwihlabathi liphela. Abemi boMzantsi Afrika bathwaxwa ngamaxabiso okunyuka kwamafutha ezithuthi, ukutya kunye nezinye izinto ezisisiseko.2.2.    Kufuneka sibambisane, sincedane sange ubutyebi beli lizwe ngala maxesha anzima. Urhulumente wenza konke okusemandleni ukuzama ukunika uncedo kumntu wonke, ingakumbi abantu abasweleyo.2.3.    IBhanki enguVimba yoMzantsi Afrika esebenza kakuhle, ezinzileyo futhi nezimeleyo ifaka isandla izama ukuncenda isizwe singathwaxwa ngamandla kukunyuka kwamaxabiso ngokuthi igcine izinga lokunyuka kwamaxabiso lilawuleka; lingaphantsi kakhulu kweli lamanye amazwe. 2.4.    IKhabhinethi isamkele isigqibo sikaNondyebo weSizwe sokwandisa kwexesha lokungatsalwa kwerhafu yawo onke amafutha ezithuthi, i-General Fuel Levy (i-GFL). I-GFL yophulwe nge-R1.50 ilitha ngenyanga kaTshazimpunzi noCanzibe, kwaye iza kuphinda ingatsalwa ukususela ngomhla woku-1 kweyeSilimela ukuya kowesi-6 kweyeKhala 2022.2.5.    IKhabhinethi iphinde yasamkela isigqibo seKhomishini yezoKhuphiswano sokubeka phantsi kweliso elibukhali amaxabiso okutya, ingakumbi ela solotya linyanzelisa amashishini ukuba anike izizathu ngokunyusa amaxabiso ezinto.3.    INgqungquthela yezoShishino yoMzantsi Afrika ne-Japan3.1.    IKhabhinethi izamkele iziphumo zeNgqungquthela yezoShishino yoMzantsi Afrika ne-Japan yakutsha nje, ethe yavumelana ngenkqubo yomsebenzi ende equka ukusebenzisana kumaphulo okwakha imizi-mveliso engenabungozi kokusingqongileyo, ubuchwepheshe beemoto ezihamba ngombane kunye nehaydrojini engenabungozi kokusingqongileyo.3.2.    Le ngqungquthela iphinde yavumelana ukuba kubanjwe umboniso oza kuqhutywa ngonxibelelwano lwevidiyo oza kubonisa ngamathuba akhoyo eMzantsi Afrika kumashishini ase-Japan, uphuhliso lwezakhono kwicandelo lezithuthi lalapha kweli, amaqela ajongene namathuba akhoyo kwicandelo lemizi-mveliso kunye nokwabelana ngolwazi olumayelana nobuchwepheshe.3.3.    I-Japan lelinye lamazwe abalulekileyo esirhweba nawo kwaye lelinye lamazwe atyala imali eninzi kumacandelo amaninzi eMzantsi Afrika, ukusuka kwelezeemoto ukuya koomatshini bale mihla basemgodini, kwezolimo ukuya kwiinkonzo zezimali.3.4.    IKhabhinethi ikwamkele ukusekwa kwe-Black Exporters Network liSebe lezoRhwebo, uShishino noKhuphiswano (i-DTIC), eza kudibanisa amashishini abantu abantsundu aqhuba ushishino lokuthumela kumazwe ehlabathi iimveliso zeli. Lo mbutho uza kunceda la mashishini akwazi ukwabelana ngolwazi, ngemingeni agagana nayo kunye nobuchule, kwaye wakhele kumsebenzi omhle osele wenziwe yiNkqubo yooSomashishini Abantsundu.4.    Ezamandla 4.1.    Umbono wethu wokuqinisekisa ukuba sinombane owaneleyo uye wasondela ekubeni ufezekiswe emva kokuba kuye kwanikezelwa ngokusesikweni kukaYunithi 4 weZiko loPhehlo-mbane laseKusile, eliseMpumalanga. Ukunikezelwa kwale Yunithi kubaluleke kakhulu kumalinge ka-Eskom okuqinisekisa ukuba kukho uzinzo kwezombane kwaye le Yunithi iza kugalela umbane ozimegawathi (i-MW) ezingama-800 kwiziko lophehlo-mbane lesizwe. 4.2.    IKhabhinethi ivile nokuba sele ugqityiwe umsebenzi wokwakha iiyunithi zokuphehla umbane ezine kwezintandathu kwiZiko loPhehlo-mbane laseKusile.4.3.    IKhabhinethi iyakwamkela ukongezwa kweYunithi entsha yokuvelisa umbane kwiziko lombane lesizwe, into leyo ethe yenzeka ngenxa yesigqibo esathathwayo sokuvumela abavelisi bombane abazimeleyo ukuba bavelise umbane. Urhulumente usanda kutyikitya isivumelwano sokuthenga umbane oyi-150 MW kwa-Scatec ASA, inkampani evelisa umbane ohlaziyekayo.5.    IBhunga labaCebisi ngokuXhotyiswa Banzi kwabaNtsundu ngezoQoqosho (i-B-BBEE)5.1.    IKhabhinethi iyakwamkela ukonyulwa kweBhunga labaCebisi le-B-BBEE nguMongameli Cyril Ramaphosa.5.2.    Eli bhunga lenziwe ngabantu abahlukeneyo abaphuma kwezoshishino, kwimibutho yabasebenzi, kwimibutho yoluntu kunye nakumaziko emfundo ephakamileyo, abaza kwenza umsebenzi wokukhokela urhulumente kwimizamo yakhe yokwenza iinguqu kuqoqosho.5.3.    Nangona umde umgama osele uhanjiwe ukulungisa umonakalo owenziwa ngurhulumente wocalucalulo wokuba uqoqosho lube sezandleni zegcuntswana, kusekuninzi ekufuneka kwenziwe ukwandisa inani labantu abantsundu kwizikhundla zolawulo, ukuphuhlisa izakhono kunye nokwandisa amaqumrhu ekuthengwa kuwo ukuze kunikwe amanina antsundu kunye nolutsha amathuba. 6.    Izikhukhula6.1.    Amalinge aqhubayo karhulumente okunikezela ngoncedo kumaphondo ebechatshazelwe zizikhukhula ezimandla enza umahluko obonakalayo. Urhulumente uwukhokelise phambili umba wokunikezela ngokutya, amanzi kunye neendawo zokufihla iintloko ebantwini abaphulukene namakhaya abo kunye nokulungisa iziseko ezingundoqo ezonakeleyo. Uyaqhuba, sithetha nje, umsebenzi omkhulu wokubuyisela kwimo yesiqhelo iinkonzo ezisisiseko ezifana namanzi, umbane, ugutyulo kunye nokuthuthwa kwenkunkuma. 6.2.    Imali emalunga nezigidi zeerandi ezingama-189.217 iyasebenza ngoku kwiNkqubo yokuPhucula iiNdawo ezingamaTyotyombe ngeenjongo zokuphucula ubomi babantu abahlala kwezi ndawo.6.3.    Enye imali ezizigidi zeerandi ezingama-733.086 ibekelwe isiBonelelo soPhuhliso lweziNdlu ukuze incede ukwakha iindawo ezizinzileyo nezihlangeneyo zokuhlala abantu.6.4.    IKhabhinethi iyalamkela uncedo lwezentlalontle oluvela kwilizwe lase-Qatar ebelikukutya, iimpahla, iijenereyitha, oomatshini bokucoca amanzi, iintente kunye namayeza. Esi sipho siza kuxhanyulwa ngabemi abangama-4 000 abasahlala okwethutyana kumaziko oluntu. IKhabhinethi ikwalamkele noncedo lwezentlalontle oluvela e-United Arab Emirates obelukukutya kunye namanzi okunceda amaxhoba ezi zikhukhula bezi thwaxe eli kwezi veki ziphelileyo.7.    Ukusekwa kweNgxowa-mali yoPhuhliso lweMisebenzi7.1    IKhabhinethi ikwamkele ukusekwa ngokusesikweni kweNgxowa-mali yoPhuhliso lweMisebenzi yi-Industrial Development Corporation (i-IDC) isebenzisana ne-Ofisi kaMongameli kunye ne-DTIC. Le Ngxowa-mali iza kunika abantu abatsha abanokude bafikelele kuma-50 000 amathuba emisebenzi ezizingxungxo eluncedo ekuhlaleni neyenziwa kwasekuhlaleni. 7.2    Ezi zingxungxo ziza kuquka ukuncedisa kwicandelo lezempilo nonakekelo loluntu, ukuncedisa kwezokutya nesondlo kumaziko abonelela abantu abangathathi ntweni ngento esiwa phantsi kwempumlo, ukuncedisa kumaphulo okufundisa ukubhala nokufunda, ukutyala imithi namanye amalinge okulwa uguqu-guquko lwemozulu kunye namaphulo okunceda ulutsha. Le Ngxowa-mali iza kuxhasa imibutho yoluntu kunye nengenzi ngeniso engama-26.8.    Ulwaphulo-mthetho norhwaphilizo8.1.    IKhabhinethi iyakubulela ukubanjwa kwabantu abaninzi ngezityholo ezinxulumene nobuqhetseba, ukuthutyeleziswa kwemali kunye norhwaphilizo. Aba bantu baquka abo babesakuba zizikhulu kurhulumente nakumaqumrhu akhe, futhi abanye babo babekwe amatyala anxulumene nokwaphula uMthetho wokuLawulwa kweziMali zikaRhulumente (i-PFMA), wowe-1999 (uMthetho uNombl 1 wowe-1999). Aba bantu babanjiweyo – abaquka igosa leSebe leMicimbi yezeKhaya kwiziko leembacu, i-Desmond Tutu Refugee Reception Centre, ePitoli elityholwa ngokuthatha imali yokunyoba kummi wangaphandle – babubungqina bokuba ngenene umthetho awuthengi buso nokuba abasebenzi abanganyanisekanga abafuneki kurhulumente. 8.2.    IKhabhinethi iyavuyiswa nangumsebenzi osele wenziwe malunga nokubuyiselwa eMzantsi Afrika kwabafo bakwa-Gupta, u-Rajesh no-Atul. Oku kulandela ukubanjwa kwabo e-Dubai e-UAE emva kokuba uMbutho weHlabathi wamaPolisa oLwaphulo-mthetho (i-Interpol) uye yakhupha umgqaliselo wokuba babanjwe apho babonwe khona. Aba bafo bakwa-Gupta bayafunwa ngabakwantsasana eMzantsi Afrika ngokunxulumene nendima ekutyholwa ukuba bayidlala kumkhuba wokubanjwa kombuso ngobhongwane, kuquka ubuqhetseba nokuthutyeleziswa kwemali. Luyaqhuba uthetha-thethwano phakathi kwee-arhente zogcino-mthetho zoMzantsi Afrika kunye nezase-UAE malunga nokubuyiselwa kwabo kweli lizwe. Ukubanjwa kwabo kubonakalisa ukuba urhulumente uzimisele ngenene ukulwa ulwaphulo-mthetho norhwaphilizo ngaphandle koloyiko nokujonga ubuso bomntu.8.3.    Ukubanjwa kwaba bantu kubonakalisa ukuba ziyasebenza iinkqubo namanyathelo okuqinisekisa ukuba abenzi bobubi bayaphendula ngezenzo zabo ezihambisa umzimba kwaye zikwabubungqina bokuba umthetho awuthengi buso.8.4.    IKhabhinethi iligxibhe kabukhali ilinge lokuzama ukusengela phantsi uqoqosho lweli lizwe nokudelela ilizwe uqobo emva komonakalo ombi owenziwe kwikheyibhuli ekuYunithi 1 kwisiKhululo soPhehlo-mbane sika-Eskom, iMatla esiseMpumalanga. Eli ibilityeli lesine kusenziwa amalinge okonakalisa ngabom isikhululo sophehlo-mbane elilandela amanye amatyeli amathathu alo mkhuba kwezi veki zimbalwa zidlulileyo.8.5.    Iinkcukacha-manani zolwaphulo-mthetho zibonakalisa ukuba kusekuninzi ekufuneka sikwenzile sisisizwe ukuqinisekisa ukuba abantu bakuthi bakhuselekile. Oku kusikhumbuza ukuba idabi lokulwa amazinga aphezulu olwaphulo-mthetho lelesizwe kwaye nathi sonke – kuquka amapolisa, iinkokeli zezopolitiko, uluntu ngokubanzi, iintsapho, oosomashishini, abasebenzi kunye nemibutho yoluntu – kufuneka sidlale indima yethu ekulweni ulwaphulo-mthetho.8.6.    IKhabhinethi inethemba elikhulu ukuba le mali ibekelwe bucala yi-Ofisi yoMphathiswa wezamaPolisa ilungiselela izikhululo zamapolisa ezinamanani aphezulu abantu ababuleleyo, abadlwenguleyo kunye nezinye izenzo zolwaphulo-mthetho olunobundlobongela iza kunceda kakhulu ukulwa ulwaphulo-mthetho ize yenze zikhuseleke kumntu wonke iindawo esihlala kuzo. 9.    Ezakutsha nge-COVID-199.1.    IKhabhinethi ikhumbuza wonke umntu ukuba i-COVID-19 ayikapheli kwaye amathuba okuba lande inani labantu abosulelwe yiyo aza kunyuka ngeli xesha lasebusika. Masiqhubeleke ngokuthatha amanyathelo afanelekileyo okuzikhusela thina kunye nabanye abantu. La manyathelo aquka ukuhlamba izandla rhoqo ngamanzi okanye ngesibulala-ntsholongwane, ukunxiba izifonyo xa ungaphakathi kwizakhiwo, ukungasondelelani, ukuvula iifestile ukuze kubethe umoya kunye nokugonya. 10.    INgqungquthela yeMbumba ye-Afrika (i-AU)10.1.    IKhabhinethi isamkele isibhambathiso kunye nezithembiso ezamkelwe kwiNgqungquthela eNkulu ye-AU engezoBunqolobi kunye noTshintsho Olungahambi ngokoMgaqo-siseko e-Afrika ebibanjelwe e-Malabo, e-Republic of Equitorial Guinea, ngoMgqibelo, umhla wama-28 kuCanzibe 2022. 10.2.    Iinkokeli ze-Afrika zahlola izinto eziyingozi ezihleli zijinga, zaqwalasela amanyathelo athatyathwayo ukusabela kwezi zinto zaze zazibophelela ukuba ziza kuqinisekisa ukuba ukhuseleko lungqingqwa kumazwe angamalungu e-AU onganyelwe yingxaki yobunqolobi nabavukeli-mbuso.11.    Isifo i-Monkeypox11.1.    IKhabhinethi ibaqinisekisile abemi boMzantsi Afrika ukuba amagosa ezempilo achophe ezithendeni ngeenjongo zokubeka phantsi kweliso nokuthintela i-Monkeypox, emva kokuba ithe yaqhambuka kumazwe amaninzi angaqhelanga ukuba nayo. Nangona kungekho mntu sele ebonwe okanye efunyaniswe enayo ukuza kuthi ga ngoku apha eMzantsi Afrika, amagosa ezempilo kweli lizwe asibeke phantsi kweliso lokhozi esi sifo. B.    Isigqibo seKhabhinethi1.    Indibano zoluntu zovakaliso-zimvo ngamanyathelo okulwa ukuthengiswa ngokungekho mthethweni kwezinto ezindala zesinyithi1.1.    IKhabhinethi izivumile ukuba zibanjwe iindibano zoluntu zovakaliso-zimvo ngesiphakamiso sokubhangisa ukurhweba ngezinto ezindala zesinyithi nezisele zibotyoziwe ezingafunyanwanga ngendlela esemthethweni. Ukubiwa kwezinto zesinyithi ezindala kunye nekheyibhule zekopolo kwiziseko ezingundoqo zoluntu kuyaluphazamisa uqoqosho kuba kulutyabula imali eninzi.1.2.    Olunye uphazamiseko olukwenzayo oku luquka ukuqhawuka kweentambo zombane kunye nokungahambi koololiwe ngenxa yokuba isiporo sonakalisiwe. Oku kwenza abakhweli bahlawule imali eninzi ngenxa yokuba ezinye izithuthi zikawonke-wonke ziphazamiseka. Iintambo zombane ezonakalisiwe neziqhawuliweyo ziyingozi kakhulu ebantwini, ingakumbi ebantwaneni.1.3.    IKhabhinethi iyalele i-DTIC ukuba ikhokele amaphulo okufakana imilomo noluntu ngokukhawuleza, ukuze ifumane izimvo zabo kunye nezamanye amacandelo afanelekileyo malunga namanyathelo urhulumente ekufuneka awathathe ukunqanda ukonakaliswa kwezi ziseko zingundoqo kuqoqosho lweli. Emva koko, iKhabhinethi iza kubhengeza amanyathelo avunyiweyo ukuba aza kuthatyathwa.C.    Umsitho ozayo1.    INkomfa yeHlabathi yesiVumelwano seZizwe eziManyeneyo (i-UN) sokuSebenzisana ngobuChwepheshe boGcino-xolo (i-PTPS)1.1.    UMzantsi Afrika uza kusingatha i-PTPS yesi-6 e-Council for Scientific and Industrial Research ePitoli, ngoLwesibini, umhla wama-21 ukuya kutsho ngoLwesihlanu, umhla wama-24 kweyeSilimela 2022. Kulindeleke ukuba lo msitho uzinyaswe ngabathunywa abangama-300 aphuma kumazwe angamalungu e-UN angama-50.1.2.    Le nkomfa iza kudibanisa bonke abanomdla kwezomkhosi, ubupolisa kunye nabantu abaphuma kuMazwe angamaLungu e-UN bazokubonisana ngeendlela zokusetyenziswa kobuchwepheshe bale mihla obukudidi oluphezulu kumaphulo ogcino-xolo akhokelwa yi-UN. Le nkomfa iza kusetyenziswa njengendibano yokucweya nokwabelana ngolwazi yamazwe angamalungu e-UN athatha inxaxheba kumaphulo ogcino-xolo. Olo lwazi lumalunga neentlobo zobuchwepheshe ezikudidi oluphezulu ezisetyenziswa kumaphulo ogcino-xolo.2.    UKhuphiswano Lwesizwe Lwezakhono Zehlabathi lwesiNe elinguNyaka-mbini (i-WSZA)  2.1.    Olu Khuphiswano lweSizwe lwesiNe linguNyaka-mbini i-WSZA libanjelwe e-Inkosi Albert Luthuli International Convention Centre kwiphondo laKwaZulu-Natal ukususela ngomhla wesi-7 ukuya kowe-10 kweyeSilimela 2022 phantsi komxholo othi: “Ukukhawulezisa Umsebenzi wokuVelisa Amagcisa eNkulungwane yama-21”.2.2.    Lo msitho uza kusetyenziselwa ukugqamisa ukubaluleka kwezakhono zobugcisa njengekhondo elibalulekileyo kwaye nokukhangela amathuba entsebenziswano kweli candelo. Futhi, uza kusetyenziselwa ukuhlola umgangatho wamachule eli kunye nowophuhliso lobugcisa ukongeza kweli khwelo likhuthaza ukulandelwa kwezobugcisa njengekhondo eliphambili abafundi beli abanokulikhetha.D.    Umyalezo1.    Amazwi ovelwano    IKhabhinethi nayo njengoMongameli Ramaphosa ithi malilale ngenxeba iKhaya lakoMkhulu kunye nesizwe samaMpondo ngokukhothama koMntan’egazi uKumkani uZanozuko Tyelovuyo Sigcau (Ah Zanozuko!). E.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    UMnu Jacob Ganny Mbele njengoMlawuli-Jikelele (i-DG) weSebe leMithombo yeziMbiwa naMandla.2.    UNksz Pumeza Nwabisa Nodada njengeSekela loMlawuli-Jikelele: ULawulo lwamaHlathi kwiSebe lezamaHlathi, ezokuLoba nezokusiNgqongileyo.3.    UNksz Susan Mafanedza Masapu njengoMcebisi oyiNtloko wezoMthetho kaRhulumente kwiSebe lezoBulungisa noPhuhliso loMgaqo-siseko.4.    UNksz Doris Tshepe njengeMkhomishinara kwiKhomishini yezoKhuphiswano.5.    UGq Alex Mahapa njengoMcebisi oKhethekileyo osisigxina woMphathiswa oBambeleyo wezabaSebenzi bakaRhulumente noLawulo.6.    Igqwetha Rams Ramashia njengoMcebisi oKhethekileyo wethutyana woMphathiswa oBambeleyo wezabaSebenzi bakaRhulumente noLawulo.Imibuzo: uNksz Phumla Williams – IsiThethi seKhabhinethiIselula: 083 501 0139"
"INtetho ngeNtlanganiso yeKhabhinethi ibibanjwe kwi-Intanethi  ngoLwesithathu, umhla wama-22 kweyeSilimela 2022",23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/xh/speeches/statement-virtual-cabinet-meeting-wednesday-22-june-2022-23-jun-2022-0000,"A.    Imiba enguNdaba-mlonyeni1.    Ukutshintsha kweMozulu1.1.    IKhabhinethi ilwamkele utyelelo lukaMnu Alok Sharma, eMzantsi Afrika nongu Mongameli weNgqungquthela yeZizwe eziManyaneyo (i-UN) yama-26 yoTshintsho lweMozulu. Ukusuka ngomhla we-19 ukuya kowama-21 kweyeSilimela ngowama-2022, kananjalo lwamkelwe ngezandla ezishushu uvavanyo lwakhe oluziphumo zalo zithe uMzantsi Afrika ubonakalise ukuzinikela okungathandabuzekiyo kutshintsho lwamandla acocekileyo.1.2.    Ngonyaka wama-2021, uMongameli Cyril Ramaphosa wazimanye nezinye iinkokeli ekubhengezeni intsebenziswano eyaba yimbali kunye norhulumente waseFransi, eJamani, e-United Kingdom nowaseMelika, kwakunye neManyano yaseYurophu, ukuxhasa utshintsho olunobulungisa kuqoqosho lwekhabhoni ephantsi kunye noluntu olukwaziyo ukumelana nemozulu.1.3.    UMzantsi Afrika ubusebenza nzima ekulungiseleleni inguqu yokuvelisa amandla acocekileyo kunye nenyathelo lokucoca imithombo yamandla efana nehidrojeni ecocekileyo, i-biomass, amandla omoya, amandla elanga kunye nombane ophehlwa ngamanzi, nekuzezinye izinto ezinokuhlaziywa kabutsha ukuze kuveliswe amandla ombane. Le ngxubevange yamandla ivumela ulungelelwaniso phakathi kwemithombo yamandla ukuze kuqinisekiswe ukuba ilizwe lifumana amandla awoneleyo nangekho ethe-ethe nakwaziyo ukuhlangabezana neemfuno zamandla ezikhulayo zelizwe.2.    Ukuthathwa kwesitofu sokugonyela intsholongwane ye-Corona (i-COVID-19)2.1.    IKhabhinethi ikwamkele ukwehla okumandla kosulelo lwe-COVID-19 eMzantsi Afrika kwezi veki zimbalwa zidlulileyo kwaye ikhuthaze bonke abantu abafanelekileyo ukuba baqhubeleke nokugonya, kuba oku kuthintela ukugula okumandla, ukulaliswa esibhedlele kunye nokufa.2.2.    Isiqingatha sabo bonke abantu abadala baseMzantsi Afrika ukuza kuthi ga ngoku sele befumene ithamo elinye ubuncinane lokugonyela i-COVID-19. Urhulumente ujonge ukusebenzisa imali-mboleko enenzala ephantsi esandula kuvunywa yiBhanki yeHlabathi ukuze athenge izitofu zogonyo ze-COVID-19 kunye nokuqinisekisa ukuba isizwe sikhuseleke ngokwaneleyo kusulelo olungenzeka lubekhona.2.3.    IKhabhinethi ikwaqwalasele imiba enxulumene nophuhliso lolawulo lobhubhani we-COVID-19, ingakumbi kwinkqubela eyenziweyo ekubuyeleni ngokupheleleyo kwimisebenzi yesiqhelo yentlalo noqoqosho. UMphathiswa wezeMpilo, uGq Joe Phaahla, uza kunika iinkcukacha ezithe vetshe ngalo mba.3.    Usuku loLutsha lweSizwe3.1.    IKhabhinethi ibulele bonke abemi boMzantsi Afrika ngokuzimanya kwabo kwizikhumbuzo zoSuku loLutsha lweSizwe, ebelibhiyozelwa ngoLwesine, umhla we-16 kweyeSilimela ngowama-2022 phantsi komxholo othi: “Ukukhuthaza ukuphila okuzinzileyo nokomelela kwabantu abatsha ukuze babe nengomso elingcono.” 3.2.    Njengoko siyisonga iNyanga yoLutsha lweSizwe, masiqinise iinzame zethu zokuqinisekisa ukuba abantu abatsha bayafikelela kwiinkqubo ezininzi zenkxaso ezibonelelwa ngurhulumente kwaye siququzelele ukuthatha kwabo inxaxheba kuqoqosho.3.3.    INkonzo kaRhulumente, njengoyena mqeshi mkhulu, isabele kulo mceli mngeni ngokunika ithuba  abafundi abaphumelele izidanga abangaphangeliyo lokufumana amava ngeNkqubo ye-Public Service Graduate Internship and Learnership Programme. Urhulumente ukwaphumeza iNgxowa-mali yeNgqesho yoLuntu (i-SEF) kunye namanyathelo okudala amathuba emisebenzi eNkonzo yoLutsha yeSizwe (i-NYS) aza kutsalela abantu abatsha abangama-50 000 kuqoqosho ngalinye.3.4.    La manyathelo akasayi kubonelela ngamava omsebenzi afuneka kakhulu nje kuphela kodwa azokwazi nokomeleza ixabiso nokuziva ungummi obalulekileyo elizweni. I-SEF isebenzisana nemibutho engekho phantsi kukarhulumente (ii-NGO) ngelixa i-NYS yona ibhalisa ulutsha kwiinkonzo ezinceda uluntu kwilizwe liphela.4.      Ezothutho4.1.    IKhabhinethi isamkele isiCwangciso sokuSebenza esizakumiselwa kwiinkalo ezili-11 ezizakujongana nokuvalwa kweendlela kunye nokuqeshwa kwabemi bamazwe angaphandle njengabaqhubi beelori. Esi sicwangciso, sathi saphuhliswa yiKomiti yabaPhathiswa beNdlela noThutho (i-IMC) ngentsebenziswano nabachaphazelekayo kushishino lwendlela nothutho, sikhuthaza phakathi kwezinye izinto ukunyanzeliswa kweemfuneko ze-visa kunye nokuthotyelwa kwemithetho yezabasebenzi.4.2.    I-IMC yasekwa ukuze ijongane nokwanda kokuvalwa kweendlela kunye noqhanqalazo lwabaqhubi belori baseMzantsi Afrika abangonwabanga. Uqhanqalazo kunye nokuvalwa kwendlela kuchaphazela kakubi ukuhambahamba kwabantu neemoto, kwale loyikisa abatyali-mali bamanye amazwe, eyona mpembelelo embi ngakumbi  ikuqoqosho kunye nokubonelela ngeenkonzo eziyimfuneko ezisebenzisa iindlela  ezichaphazelekayo.5.    Ukunqongophala kwamanzi kuMasipala oMbhaxa we-Nelson Mandela Bay (i-NMB).5.1.    IKhabhinethi ilwamkele ungenelelo lweSebe lezaManzi noGutyulo (i-DWS) kuMasipala oMbhaxa we-NMB eMpuma Koloni ukunqanda iimini ezoma nko (Day Zero)  njengoko eli phondo lijongene nokunqongophala okumandla kwamanzi kususela ngonyaka wama-2015. Ngoko ke i-DWS isebenzisana nephondo ukuphumeza amanyathelo exesha elifutshane, eliphakathi nelide ukulungisa nokuthomalalisa impembelelo esenokubakhona yembalela.5.2.    IKhabhinethi iphinde yabongoza abahlali base-NMB ukuba babambelele kwizithintelo zamanzi ezibekwe ngoomasipala basekhaya ngelo kuqinisekisa ukugcinwa kwamanzi. Kukonke, ukusetyenziswa kwamanzi kufuneka kucuthwe ngezigidi zeelitha ezingama-50 ngosuku, ukusuka kwinqanaba langoku lezigidi zeelitha ezingama-280 ngosuku ukuya phantsi kwizigidi zeelitha ezingama-230 ngosuku.6.     Ulwaphulo-mthetho norhwaphilizo6.1.    IKhabhinethi ikwamkele ukubanjwa kwakutsha nje kwegosa leMicimbi yezeKhaya elisebenza kwi-ofisi yase-Benoni elenzele ummi wase-Bangladeshi incwadana yokundwendwela yobuqhophololo. Igosa, uNksz Sibongile Simelane, unikwe ibheyile ye-R5 000 kwinkundla kaMantyi yase-Benoni ngoLwesibini umhla wama-21 kweyeSilimela ngo-2022. Yena ke Ummi wase-Bangladeshi, uMnumzana Fahim Kazi, wabanjwa ngethuba ezama ukubaleka alishiya ilizwe ngomhla we-12  kuCanzibe ngo-2022 ebaleka enegama elithi 'Lebogang Ndlovu'.6.2.    ISebe leMicimbi yezeKhaya (i-DHA) lisanda kubuyisela emva ekhaya umdlali we-Lithuanian, uNksz Ieva Andrejevaite, owayefuna ukusebenzisa kakubi ulawulo lweembacu lwaseMzantsi Afrika ngokuxela amampunge ebali lokufuna ukufaka isicelo se-asylum ngenxa ""yemfazwe yase-Ukraine"".6.3.    IKhabhinethi ikwa wuncomile umsebenzi owenziwe lisebe i-DHA kwicandelo lalo lwedesika elwa norhwaphilizo. Iqhwabela izandla kwaye ikhuthaza abemi boMzantsi Afrika ukuba baqhubeke nokuzixela izenzo zolwaphulo-mthetho ezinjalo. Izenzo ezingekho semthethweni zabemi boMzantsi Afrika abathengisa izazisi zabo zineziphumo ezimbi kakhulu kukhuseleko lwelizwe kunye nobuhle bentlalo noqoqosho.6.4.    Urhulumente uza kuqhubeka esebenza ngqwabalala ngakuye nabani na obandakanyeka kwizenzo ezingekho mthethweni ezijongela phantsi imithetho yethu yokufudukela kwelinye ilizwe, ngaphandle koloyiko okanye ukukhetha.6.5.    IKhabhinethi ikwamkele ukugwetywa kwa kutsha nje kukatitshala waseThekwini, uNksz Nomusa Precious Gabuza (37) – ogwetywe iminyaka emithathu phantsi kweliso loluleko kunye neminyaka emine ethothoza etrongweni, yaxhonywa yonke iminyaka emithathu, kwiNkundla yeNgingqi yaseMlazi KwaZulu-Natal – ngokutyeshela uMthetho woNyulo looMasipala kuRhulumente weNgingqi, wama-2000 (uMthetho wama-27 ka-2000). Njengomfundisi-ntsapho kwisikolo esasisetyenziswa njengesikhululo sokuvota ngexesha loNyulo lukaMasipala kweyeDwarha ngowama-2021, uNksz Gabuza ubuvumile ubuqhophololo owabenza kwiivoti ezingamashumi amabini anesine, eziquka i-12 zoNyulo looMasipala kunye ne-12 zoNyulo lweeWadi.6.6.    Oku kugwetywa kunye nesigwebo kubonisa ngokucacileyo ukuzinikela kweKomishoni yoNyulo yaseMzantsi Afrika ukuba ingenelela kwangethuba kwaye iyakwazi nokuthatha amanyathelo anqala emva kweziphumo zophando. Kwakhona oku kukwasisiqinisekiso sokuba qatha kweenkqubo zonyulo, ezithe zaqiniswa  ngokuziswa kweSixhobo soLawulo lwabavoti i-Voter Management Device esithintela ukuvota kabini.6.7.    IKhabhinethi iqinisekisile ukuba unyulo lusisiseko sentando yesininzi yethu kwaye kufuneka lukhuselwe nangaziphi na izindlela.7.    INkomfa ye-12 yabaPhathiswa (i-MC12) yoMbutho woRhwebo weHlabathi (i-WTO) 7.1.    IKhabhinethi izamkele iziphumo ze-WTO MC12 ebibanjelwe e-Geneva, e-Switzerland ukusuka ngomhla we-12 ukuya kowe-17 kweyeSilimela ngowama-2022, ingakumbi isigqibo sokuba amazwe afanelekileyo angalisebenzisa igunya lawo lokurhoxisa  ilayisenisi eziwathintela ekuziveliseleni isitofu se-COVID-19 de kube ngowama-2027. Isigqibo esimalunga nokwandisa oku kunyango lwe-COVID-19 kunye noxilongo salibaziseka kangange sithuba seenyanga ezintandathu.7.2.    UMzantsi Afrika ubukhokela ikhwelo lokuba i-WTO iwarhoxise amalungelo obunini obubodwa abotshelelwe kwizitofu zokugonya ze-COVID-19 oku kuza kuqinisekisa ukufikelela ngokulinganayo kumayeza okugonya kunye nokuvumela amazwe anamandla okuvelisa izitofu ukuba akwenze oko.7.3.    Le nkomfa izibophelele kwinkqubo evulelekileyo nebandakanyayo yokuguqula yonke imisebenzi yayo kwaye ivumelene nomqulu wezivumelwano zorhwebo ezijongana namacandelo afana nezempilo, ukumisela imida kwinkxaso-mali yokuloba, ukumiselwa korhwebo nge-intanethi kunye nokuqinisekisa ubukho bokutya.B.    Izigqibo zeKhabhinethi1.    Inkqubela-phambili kwiNkqubo yokuFudukela kuSasazo lobuxhaka-xhaka beDijithali (i-BDM)1.1.    IKhabhinethi ifumene uhlaziyo ngeNkqubo ye-BDM yaze yayiqaphela nenkqubela-phambili esele yenziweyo ngokufakela iibhokisi ezixhunywayo njengenxalenye yokufudukela kusasazo lwe-analogu ukuya kwidijithali.1.2.    IKhabhinethi iphinde yagxininisa ukungxamiseka kokuba kuqukunjelwe i-BDM yokukhulula inkqubo efunekayo kuthungelwano losasazo, kunye nezinye iinjongo ezinxulumene nobuchwephesha bonxibelelwano.1.3.    UMphathiswa wezoNxibelelwano nobuChwepheshe beDijithali uKhumbudzo Ntshavheni uza kunika iinkcukacha ezithe vetshe ngomso (uLwesihlanu, umhla wama-24 kweyeSilimela). 2.    INgxelo yoNyaka yeSimo seSizwe saMalungelo oMntwana2.1.    IKhabhinethi ivumile ukuba ipapashwe iNgxelo yoNyaka yesibini engeSimo seSizwe kumaLungelo abaNtwana. Le ngxelo ibonelela ngohlaziyo ngokufezekiswa kwesiCwangciso seSizwe  saBantwana kwisithuba esiphakathi kweminyaka yama-2019-2024.2.2.    Le ngxelo iqaqambisa impumelelo ebhalwe phantsi yexesha eliphakathi kweminyaka yama-2020-2021. Ikwaqaqambisa iinkalo ezisathe gqolo zingumceli mngeni, kubandakanywa ukhuseleko lwabantwana kunye nokuqhubekeka kokungalingani phakathi kwabahlwempu nezinhanha ngokubhekiselele ebantwaneni. Le ngxelo ikwabonisa indlela ubhubhani we-COVID-19 ochaphazele ngayo abantwana ngeli xesha.2.3.    Amanyathelo okungenelela aphunyezwa ngurhulumente ajolise ekufezekiseni amalungelo abantwana, njengoko kucacisiwe kuMgaqo-siseko weRiphablikhi yoMzantsi Afrika wowe-1996. Lama nyathelo akwaxhasa izibophelelo zelizwe kwiiNgqungquthela ze-UN malunga namaLungelo oMntwana (i-UNCRC) kunye noMqulu wase-Afrika wamaLungelo kunye neNtlalontle yoMntwana (i-ACRWC). UMzantsi Afrika watyikitya  kwi-UNCRC kunye ne-ACRWC.2.4.    Ingxelo yaqulunqwa ngokubonisana namasebe karhulumente kunye neqela labathathi-nxaxheba abafanelekileyo kwinqanaba lesizwe nelephondo. Ingxelo epheleleyo iza kufakwa kwiwebhusayithi yeSebe loPhuhliso loLuntu: www.dsd.gov.za.3.    Ingxelo yeXeshana eDityanisiweyo yoMzantsi Afrika yesithathu ukuya kweyesithandathu kwi-UNCRC3.1.    IKhabhinethi ikuvumile ukunikezelwa kweNgxelo yeXeshana lesithathu ukuya kwelesithandathu kwi-UNCRC. Le ngxelo ilandela iNgxelo yexeshana yesibini eyayithiwe thaca kwi-UNCRC ngowama-2014.3.2.    Ingxelo iqulunqwe ngokungqinelana neSiqendu 44 se-UNCRC, kwaye ikwabandakanya imigqaliselo kunye nezindululo ezenziwe kwingxelo yokugqibela. I-UNCRC yayithumele imigqaliselo kunye neengcebiso zayo kweli lizwe ngo-2016.3.3.    Olu qulunqo lwenziwe ngodliwano-ndlebe nawo onke amasebe afanelekileyo nabachaphazelekayo kwilizwe liphela. Ingxelo epheleleyo iza kwaziswa eluntwini emva kokuba yondlelwe kwi-UNCRC.4.    Ingxelo yeSizwe emalunga nokuphunyezwa kweNkqubo eNtsha yoPhuhliso lweDolophu4.1.    IKhabhinethi ikuvumile ukungeniswa kwengxelo yokuqala yesizwe yoMzantsi Afrika emalunga nokuPhunyezwa kweNkqubo eNtsha yoPhuhliso lweDolophu kwiNkqubo yokuHlaliswa koLuntu ye-UN (i-UN-Habitat). I-UN-Habitat yamkele iNkqubo eNtsha yoPhuhliso lweDolophu kwiNkomfa yayo yeZindlu kunye noPhuhliso oluZinzileyo lweDolophu kweyeDwarha  ngonyaka wama-2016. Amazwe angamalungu kwakulindeleke ukuba angenise iingxelo zenkqubela-phambili ngokuzithandela.4.2.    UMzantsi Afrika uxhase ukwamkelwa kweNkqubo eNtsha yoPhuhliso lweDolophu waza emva koko wayizalisekisa ngeNkqubo-sikhokelo yelizwe eDityanisiweyo yoPhuhliso lweDolophu (i-IUDF). I-IUDF ijolise ekukhokeleni uphuhliso lweendawo zokuhlala ezisezidolophini ezibandakanyayo, ezikwaziyo ukuzimela nekuhlalekayo kuzo. 4.3.    Ingxelo yenkqubela-phambili yaqulunqwa ngokubonisana norhulumente wesizwe, wephondo nowengingqi, kunye neeNGO ezifanelekileyo.5.    ISicwangciso esiHlangeneyo soPhuhliso loLutsha (i-IYDS)5.1.    IKhabhinethi iyamkele i-IYDS ukuba iphunyezwe. Esi sicwangciso-qhinga siphumeza uMgaqo-nkqubo woLutsha weSizwe wowama-2020-2030. Ichaza amanyathelo, iiprojekthi kunye neenkqubo eziza kwenziwa ngabathathi-nxaxheba abohlukeneyo abavela kumaqumrhu olutsha.5.2.    Ikwajongene nokuncitshiswa kokuphindwa kongenelelo lukarhulumente kwaye ikhokele indlela uluntu kunye necandelo labucala abanokuxhasa ngayo abantu abatsha ekufikeleleni kumathuba. Ukuqulunqwa kwesi sicwangciso kubandakanye amagalelo ahlukeneyo avela kumacandelo ngamacandelo oluntu.6.    IPhepha leNgcaciso eYilwayo yoLondolozo kunye noSetyenziso oluZinzileyo lweZityalo eZiphilayo zaseMzantsi Afrika6.1.    IKhabhinethi iluvumile uyilo lwePhepha leNgcaciso yoMgaqo-nkqubo ngoLondolozo kunye noSetyenziso oluZinzileyo lweZityalo eZiphilayo zaseMzantsi Afrika ukuze uluntu luhlomle. Iintlobo-ntlobo zezityalo nezilwanyana zaseMzantsi Afrika zibonelela ngesiseko esibalulekileyo sokukhula koqoqosho nophuhliso, kwaye zikwa balulekile nakubomi babantu.6.2.    Eli Phepha leNgcaciso yoMgaqo-nkqubo lenza ukuba zisebenze izindululo ezenziwe liGqiza leeNgcali elikwiNqanaba eliPhezulu elalonyulwe ngowama-2019 ukuba lihlole imigaqo-nkqubo yethu yeli xesha, imithetho kunye nezenzo kwimiba enxulumene neentlobo zezilwanyana ezidumileyo.6.3.    Le ngxelo icebise ngokuqulunqwa komgaqo-nkqubo obanzi wolondolozo nokusetyenziswa ngokuzinzileyo kwezityalo nezilwanyana zelizwe. Lo mgaqo-nkqubo uza kuphunyezwa kuwo onke amanqanaba karhulumente. Ulondolozo lubalulekile kwiphulo lelizwe lokukhawulezisa ukukhula koqoqosho nokudala imisebenzi.7.     Isicwangciso-qhinga esimalunga nenyama yenyamakazi7.1.    IKhabhinethi ikuvumile ukupapashwa  kwesiCwangciso-qhinga esisayilwayo seNyama yenyamakazi ukuze uluntu luhlomle. Esi sicwangciso-qhinga sijonge ukuvumela ngokusesikweni kunye nokuguqula ishishini lenyama yenyamakazi. Sikwafuna ukufaka isandla ekuqinisekeni kokuba khona kokutya ngendlela ezinzileyo.7.2.    Ishishini lenyama yenyamakazi ubukhulu becala lishishini elingekho sikweni elisebenza ngendlela engafaniyo. Esi sicwangciso-qhinga sicetywayo sibonelela ngesicwangciso somiliselo esiza kumisela ngokusesikweni kwaye someleze eli candelo njengababoneleli bokutya kunye necandelo lohlumo loqoqosho elinokunceda ekudaleni amathuba emisebenzi.C.    Umthetho osayilwayo1.    UMthetho osaYilwayo oLungisiweyo weMicimbi yezeMveli wowama-20221.1.    IKhabhinethi ikuvumile ukungeniswa koMthetho-siHlomelo oYilwayo weMicimbi yezeMveli  wowama-2022 ePalamente ukuze uqhubeke nokuqhutywa. Ezi zihlomelo zifuna ukuhlaziya uMthetho wobuNkokheli beMveli nobu-Khoi-San, wowama-2019 (uMthetho wesi-3 wama-2019), oqale ukusebenza ngomhla woku-1 kuTshazimpuzi ngowama-2021.2.    Umthetho osaYilwayo Wokukhuselwa kweNtando yesininzi yoMgaqo-siseko ngokuchasene nabanqolobi kunye neMisebenzi eNxulumene nabo wama-2022.2.1.    IKhabhinethi ikuvumile ukungeniswa ePalamente koMthetho osaYilwayo wokuKhuselwa kweNtando yesininzi yoMgaqo-siseko ngokuchasene nabanqolobi kunye neMisebenzi eNxulumeneyo nabo wama-2022 ukuba iqhutywelwe phambili. Wakuba wamkelwe, lo Mthetho uYilwayo uza kuhlomela uMthetho okhoyo ngoku woKhuseleko lweNtando yesininzi yoMgaqo-siseko ekuchasene nabanqolobi neMisebenzi eNxulumeneyo nabo, wama-2004 (uMthetho wama-33 wama-2004).2.2.    Emveni  kokuba uvunyiwe lo mthetho usayilwayo yiKhabhinethi kuCanzibe wama-2021, uye waba kwinkqubo yokubonisana noluntu ngokubanzi. Ezi zihlomelo zifuna ukulungelelanisa iindlela zokusebenza zeli lizwe zokulwa nobunqolobi kunye nemilinganiselo yehlabathi esele ibekiwe. Kwakhona kuphinde kwajongwana  namagatya ayethe athathwa njenga magatya angekho kumgaqo-siseko yiNkundla yoMgaqo-siseko.2.3.    Nanjenge lizwe elityikitye kwiBhunga loKhuseleko le-UN, uMzantsi Afrika ubophelelekile ukuba ube nemithetho yamazwe ngamazwe ezama ukomeleza amanyathelo okulwa nobunqolobi behlabathi.D.    Imisitho Ezayo1.    INkomfa ye-14 yase-Brazil, i-Russia, i-India, i-China noMzantsi Afrika (i-BRICS)1.1.    UMongameli Ramaphosa uza kukhokela uMzantsi Afrika ekuthatheni inxaxheba kwiNkomfa ye-14 yeeNkokheli ze-BRICS ebanjwe yiRiphablikhi yase-China ukusuka ngoLwesine, umhla wama-23 ukuya kuLwesihlanu, umhla wama-24 kweyeSilimela ngowama-2022.1.2.    Ubulungu bethu be-BRICS busaqhubeka bunceda ilizwe. Kulo nyaka uphelileyo ngaphezulu kwe-17% yempahla ethunyelwa ngaphandle yaseMzantsi Afrika ithunyelwe kwamanye amazwe e-BRICS, kwaye ngaphezulu kwama-29% empahla engene kweli lizwe isuka kula mazwe. Ixabiso lolu rhwebo liyaqhubeleka nokukhula, urhwebo loMzantsi Afrika lulonke namanye amazwe e-BRICS lufikelele kwiibhiliyoni zeerandi ezingama-R702 ngowama-2021, lusuka kwiibhiliyoni zeerandi ezingama- R487 zonyaka wama-2017. Ukusebenzisana phakathi kwamalungu e-BRICS kwiinkalo ezahlukeneyo ezifana nezempilo kunye norhwebo olwandisiweyo kukhulise ishishini lethu lasekhaya, kwaye kwanceda onke amalungu e-BRICS. Utyalo-mali lwethu kwiiprojekthi zophuhliso lweziseko ezingundoqo kunye neenzame zokunciphisa imiqathango esetyenziswayo xa sisenza ushishino lujolise ekwandiseni ukuthunyelwa kwempahla kumazwe angaphandle angamahlakani ethu e-BRICS.2.    ISikolo esiqhutywa ngexesha laseBusika soLawulo loQoqosho2.1.    ISikolo sikaRhulumente seSizwe (i-NSG) siza kubamba iNkqubo yaso yesithathu yaseBusika yoLawulo lwezoQoqosho yaBaphathi bezoPolitiko eRhawutini ukusuka ngomhla wama-27 kweyeSilimela ukuya kowoku-1 kweyeKhala kulo nyaka wama-2022. Iza kube izinyaswe ngabaPhathiswa abavela e-Côte d'Ivoire; i-South Sudan noMzantsi Afrika; kunye nabaLawuli-Jikelele abavela e-Lesotho, e-Zambia, e-Democratic Republic of Congo, e-Tanzania nase-Ghana. Oosodolophu boMzantsi Afrika, kwakunye namalungu eekomiti zosodolophu namabhunga alawulayo, nabo baza kuba yinxalenye yesi sikolo. 2.2.    Abaphathi bezopolitiko abavela kumazwe ahlukeneyo kulindeleke ukuba babelane ngezimvo kunye nezifundo kwiimeko ezahlukeneyo abazifumanayo kwimisebenzi yabo yemihla ngemihla.2.3.    I-NSG iyile inkqubo yonyaka yamalungu esigqeba ngo-2020, njengenxalenye yenkxaso yayo ekuzinikeleni  kukarhulumente ekwakheni urhulumente okwaziyo ukusebenza. Phakathi kwezinye izinto, ijonge ukuxhobisa abalawuli abakumanqanaba amathathu karhulumente ngobunkokeli nobuchule bokubeka iliso ukuze bakwazi ukuphonononga  imingeni yolawulo ethintela ubandakanyo kunye nohlumo kwezoqoqosho oluzinzileyo.3.    USuku luka-Nelson Mandela lweHlabathi3.1.    Kulo unyaka uSuku luka-Nelson Mandela lweHlabathi  oluzakube lungoMvulo, umhla we-18 kweyeKhala ngowama-2022 luza kubhiyozelwa phantsi komxholo wehlabathi jikelele othi: “Yenza onako, ukwenza ngoko onako, naphi na apho ukhoyo”.3.2.    Likhwelo elicacileyo lokuba abantu baxhase kwaye bathathe inxaxheba kwiphulo ngokufaka igalelo kungenelelo oluzinzileyo olunefuthe elizakuhlala lihleli.3.3.    Olunye ungenelelo oluzinzileyo yiNkqubo yaminyaka le yeNgxoxo yoLutsha kunye neNkqubo yobuNkokheli bokuziphatha egxile kwimiba engumxholo ephathelene nolutsha eMzantsi Afrika nakwihlabathi liphela.4.    Ixesha leRhafu4.1.    Ixesha lokufakwa kwerhafu yama-2022 liya kuvulwa ukususela ngomhla woku-1 kweyeKhala ukuya kowama-24 kweyeDwarha 2022. Abahlawuli berhafu bayakhuthazwa ukuba bafake imbuyekezo yabo yerhafu apha ku-eFiling (www.sarsefiling.co.za) okanye  kwi-MobiApp yeNkonzo yeRhafu yoMzantsi Afrika (i-SARS).4.2.    Kulo nyaka i-SARS iza kuqhubeka nenkqubo yovavanyo oluzenzekelayo lomrhafi ngamnye, olu vavanyo luyimbuyekezo yengeniso esele ibekwe ngaphambili  oku kwenzelwa ukunceda ukwenza lula inkqubo yokungeniswa. Ngowama-2021 babangaphezulu kwezigidi ezithathu abahlawuli berhafu abathi bavavanywa  ngale nkqubo yokuzenzekela.4.3.    Ukungeniswa kwangethuba nangokuchanekileyo kweengxelo zerhafu akuqinisekisi nje kuphela ukuba abahlawuli berhafu bahlala bethobela umthetho, kodwa kukwanceda urhulumente ukuba akwazi ukunikezele ngeenkonzo kubemi boMzantsi Afrika abazidinga kakhulu.E.    Imiyalezo1.    UkuvuyisanaIkhabhinethi igqithisa amazwi okuvuyisana kunye neminqweno emihle: KwiJaji u-Owen Lloyd Rogers emva kokuchongwa kwakhe njenge Jaji leNkundla  yaseMzantsi Afrika yoMthethosisekelo. Ikhabhinethi idibane noMongameli ivuyisana nalowo wayesakuba ngumongameli u- Thabo Mbeki imnqwenelela imini yokubhiyozela ukuzalwa kwakhe, ebhiyozela iminyaka engama-80 esatya amazimba ngomhla wama-18 kweyeSilimela 2022. U-Mnu Thabo Mbeki wabeka abemi beli loMzantsi Afrika kwikamva eliqaqambileyo nelinempumelelo. F.    Izithuba zengqesho Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    Abalawuli abangengabo abesigqeba seBhodi yoGunyaziwe woPhapho loLuntu loMzantsi Afrika:a.    UMnu Ernest Khosa;b.    Nksz Bulelwa Koyana;c.    Mnu Surendra Sooklal; kunyed.    Nksz Rejoice Edith Phewa.2.    Amalungu e-Ofisi yokuBhengeza iMali-mboleko yeKhaya:a.    Nksz. Kenosi Pearl Louisa Selane (Usihlalo);b.    Nksz. Catharina Maria Van der Sandt;c.    UMnu.Errol Vincent Magerman;d.    Igqwetha Mandla Dludlu;e.    UMnu. Matsobane Gabriel Mello;f.    Nksz. Palesa Mawasha;g.    Nksz. Penelope Anne Beck-Paxton;h.    Nksz. Sphiwe Dorris Mayinga;i.    Nksz. Tshifhiwa Victor Mphigalale; kunyej.    Mnu. Zuko Ncemane.Imibuzo: Nksz Phumla Williams – IsiThethi seKhabhinethi Umnxeba: 083 501 0139 "
"INgxelo engeNtlanganiso yeKhabhinethi ebibanjwe ngonxibelelwano lwevidiyo ngoLwesine, umhla wesi-7 kweyeKhala 2022",11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/xh/speeches/statement-virtual-cabinet-meeting-held-thursday-7-july-2022-11-jul-2022-0000,"A.    Imiba engundaba-mlonyeni1.    Ezintsha malunga neSifo seNtsholongwane ye-Corona (i-COVID-19)1.1.    IKhabhinethi iyababulela bonke abantu eMzantsi Afrika abathe bakhetha ukuzigonya nokuthobela imiqathango ye-COVID-19 into leyo ebangele ukuba eli lizwe likwazi ukunqanda ukunyuka kwamanani abantu abasolulelwa okokuqala yi-COVID-19 ngethuba lomsinga wesihlanu walo bhubhane.1.2.    Noko kunjalo, kufuneka singayekeleli umxakatho njengoko i-COVID-19 isagquba. Nangona eli lizwe likuphelisile ukunxitywa ngokunyanzelekileyo kwesifonyo esidlangalaleni, abantu abanezifo ezinganyangekiyo kunye nabo bagulayo bayakhuthazwa ukuba baqhubeleke nokunxiba izifonyo. Futhi kufuneka siqhubeleke nokuhlamba izandla okanye nokuzifefa ngesibulala-ntsholongwane, futhi singasondelelani zize neendawo esikuzo zibethe umoya. 1.3.    Ugonyo lixhadi esinalo elikuphela kwalo eliqinisekisiweyo zinzululwazi lokulwa i-COVID-19 kwaye iKhabhinethi ikhuthaza bonke abantu abangagonywanga ukuba baye kugonya ngokukhawuleza baze bona abo sele begonyiwe baye kufumana ichiza elisimahla lokomeleza amajoni omzimba kumaziko akufutshane okugonya.2.    Isifo i-Monkeypox2.1.    IKhabhinethi inikwe ingxelo malunga nezintsha ngokunwenwa kwesifo se-Monkeypox kweli lizwe emva kokufunyanwa komntu wesibini onesi sifo kweli lizwe. Aba bantu bafunywenwe banesi sifo kungokunje bazivalele bodwa kumawabo kwaye kusalandelelwa kubo bonke abantu abadibene nabo ukukhangela ukuba ingaba bakhona na abanye abantu abosulelwe sesi sifo.2.2.    ISebe lezeMpilo kunye neZiko leSizwe leziFo ezoSulelayo (i-NICD) basebenzisana noMbutho wezeMpilo weHlabathi (i-WHO) ukujonga amathuba okunwenwa kwesi sifo kweli njengoko isitsho iMigaqo yezeMpilo yeHlabathi.2.3.    Intsholongwane ye-monkeypox ayosuleli lula, yosulela xa abantu bethe basondelelana kakhulu besenza izinto ezifana nokuphuzana, ukucofa-cofana okanye ukubamba-bambana amalungu omzimba anamaqhakuva esi sifo. Abantu abangenazimpawu ze-monkeypox abayisasazi le ntsholongwane. 2.4.    IKhabhinethi icebisa abantu ababonakalisa iimpawu zomkhuhlane ezithi zilandelwe ngamaqhakuva angathi ngamadyunguza ukuba baye kwiziko lezempilo elikufutshane ukuze baxilongwe baze banyangwe.3.    Inyhikityha enyenzeke kwibhari yaseMonti3.1.    Inyhikityha embi eyenzeke e-Enyobeni eMonti kwiphondo laseMpuma Koloni ngeCawe, umhla wama-26 kweyeSilimela 2022 apho kusweleke abantu abatsha abangama-21, ilishiye eli lizwe lidandathekile. Ayinakulinganiswa intlungu azibona ekuyo la makhaya ashiywe ngabantwana bawo kabuhlungu kangaka. 3.2.    IKhabhinethi ithi akuhlanga lungehliyo kwiintsapho eziphantsi kwelifu elimnyama kwaye ibulela wonke umntu othe wanikezela ngoncedo lwezentlalontle kwezi ntsapho zisentlungwini.3.3.    Iyaxhalabisa into yokuba iimveku ezineminyaka eli-13 zivunyelwe ukuba zingene kule ndawo yentselo zize zivunyelwe nokuba zisele utywala. Sicela uluntu ukuba nalo luncedise ludlale indima yalo ngokuthi luqinisekise ukuba abantwana bakhuselekile ngalo lonke ixesha. 3.4.    Abantwana abaneminyaka engaphantsi kwe-18 abavumelekanga ukuba bangene kwiithaveni, izimokolo, iipotsoyi zotywala nasezibharini. Oosomashishini botywala abafunyaniswe besophula nawuphi na kule mithetho baza kubekwa ityala zize iilayisenisi zabo zotywala zithathwe.4.    Iziphumo zeNgqungquthela yeeNkokeli zamaZwe aTyebileyo asi-7 (i-G7)4.1.    UMongameli Cyril Ramaphosa uthabathe inxaxheba kwiNgqungquthela yeeNkokheli ze-G7 ebibanjelwe e-Bavaria, e-Germany, ngomhla wama-27 kweyeSilimela 2022. UMongameli – othathe inxaxheba kwiintlanganiso ebezigwadla imiba enxulumene nemozulu, ezamandla, ezempilo, amaphulo okuqinisekiswa ukuba kukho ukutya okwaneleyo kwihlabathi kunye nolingwano ngokwesini – ebemenywe yiNgqonyela u-Olaf Scholz, ebinguye ebesingathe le Ngqungquthela.4.2.    I-G7 liqumrhu lezopolitiko loorhulumene abahlukeneyo eliquka i-Canada, France, Germany, Italy, Japan, United Kingdom kunye ne-United States.B.    Izigqibo zeKhabhinethi1.    ImiGaqo eYilwayo yeCandelo lezoMthetho (i-LSC eYilwayo)1.1.    IKhabhinethi ivumile ukuba ipapashwe i-LSC eYilwayo ukuze uluntu luhlomle. Iinjongo zale migaqo kukukhokela amaphulo okwenza iinguqu kwicandelo lezomthetho ukuze zonke iintlanga zeli lizwe zikwazi ukuthatha inxaxheba kulo ngokulinganayo. Le migaqo iza kuqinisekisa nokuba kuswekwa iqumrhu eliza kuvelisa iingcali zezomthetho eziqeqeshwe zacokiswa futhi nezinezakhono ezigqibeleleyo.1.2.    Inkqubo yokuqulunqa le-LSC iYilwayo ibikhokelwa liBhunga leCandelo lezoMthetho, eliliqumrhu elisemthethweni elisekwe ngokweCandelo 4 loMthetho weCandelo lezoMthetho, wowama-2014 (uMthetho uNombl 28 wowama-2014) likhokelwa nguMthetho woPhuhliso oluBanzi lwabaMnyama ngezoQoqosho (i-B-BBEE), wowama-2013 (uMthetho uNombl 46 wowama-2013).1.3.    UMthetho we-B-BBEE wowama-2013 ugunyazisa uMphathiswa wezoRhwebo, uShishino noKhuphiswano ukuba akhuphe imigaqo yokuziphatha ngokufanelekileyo ngokumayelana nokuphuhliswa kwabamnyama ngezoqoqosho kumacandelo athile. Amalungu ecandelo lezomthetho kungokunje awanayo imigaqo yokuziphatha yecandelo ezakuwakhokhela kumalinge okulungisa nokungalingani nokungaxhamli ngokulinganayo kwicandelo lezomthetho.1.4.    I-LSC eYilwayo iza kupapashwa kwiGazethi kaRhulumente iintsuku ezingama-60 ukwenzela ukuba uluntu luhlomle. 2.    Iingxelo zonyaka-mbini zenkqubo yomsebenzi2.1.    IKhabhinethi izivumile iingxelo zikanyaka-mbini zenkqubo yomsebenzi zesithuba esisuka kwinyanga yeDwarha yowama-2021 ukuya kweyoKwindla wowama-2022. Ezi ngxelo ziyinxalenye yesiCwangciso-sikhokelo esiQiqisiweyo saPhakathi koNyaka (i-MTSF) sowama-2019-2014. I-MTSF yowama-2024 sisicwangciso sokuphumeza kunye nesikhokelo sokuhlola ukuze kufezekiswe izinto ezikhokeliswe phambili zalo mbuso uthathe iintambo zolawulo ngowama-2018 zesiCwanciso soPhuhliso seSizwe (i-NDP): uMbono wama-2030.2.2.    Ezi ngxelo zigxininisa kwimiba ephambili esixhenxe karhulumente, eyile (1) iiNguqu kwezoQoqosho nokudalwa kwemisebenzi; (2) ezeMfundo, izakhono nezempilo; (3) Ukuhlawulwa kwezibonelelo-mali zentlalo ngokuthi kusetyenziswa iinkonzo ezisisiseko ezisemgangathweni nezithembekileyo; (4) Ukuhlaliswa kwabantu abahlukeneyo endaweni enye, ukuhlaliswa koluntu kunye norhulumente wengingqi; (5) Ukuhlalisana ngoxolo kweentlanga ezahlukeneyo nokhuseleko loluntu; (6) umbuso onezakhono, othembekileyo nokhokelisa phambili uphuhliso; kunye (7) ne-Afrika kunye nehlabathi elingcono, kunye namanye amanyathelo okungenelela alo mbuso wathatha imikhala yolawulo ngowama-2018.2.3.    IKhabhinethi iyayibulela inkqubela eyenziwe kwezo ndawo zithile ngokweenjongo ebezibekiwe zeli xesha kubhekiswa kulo. IKhabhinethi ivile nangendawo ezifuna ukuba kungenelelwe ukuze kulungiswe ezi zinto zibangele ulibaziseko ebeziphazanyiswe ngubhubhane we-COVID-19.2.4.    AbaPhathiswa baza kubamba iindibano noonondaba ukuba banikwe iinkcukacha ezigcweleyo ngeengxelo zabo bacacise nezo ndawo zifuna ukuba kungenelelwe.C.    Umsitho ozayo1.    INkomfa yooSomashishini Abamnyama abaRhweba namaZwe angaPhandle (i-BIEC)1.1.    I-BIEC yokuqala iza kubanjelwa e-Sandton International Convention Centre eRhawutini ngoLwesithathu, umhla wama-20 kweyeKhala 2022.  1.2.    Le nkomfa iza emva kokusekwa ngokusesikweni ngurhulumente ekuqaleni kulo nyaka kweQumrhu looSomashishini Abamnyama abaRhweba Namazwe Angaphandle, elixhasa oosomashishini abamnyama ukuze bakwazi ukukhangela amazwe amatsha abanokurhweba nawo, bakwazi nokufumana inkxaso-mali kunye neendlela zokuzithengisa. D.    Umyalezo1.    Amazwi okuvuyisanaIKhabhinethi ithumele amazwi okuvuyisana kunye neminqweno emihle:kwi-Springboks, ngokuphumelela abethe i-Wales ngomzuzu wokugqibela kumdlalo ubutakisa iintlantsi wokuqala wemidlalo yovavanyo emithathu e-Loftus Verveld ePitoli ngoMgqibelo, umhla wesi-2 kweyeKhala 2022. kwi-Banyana Banyana, ngokuphumelela bebetha i-Nigeria ngamabini kwelinye ngoMvulo, umhla wesi-4 kweyeKhala 2022, kumdlalo wawo wokuqala we-Women’s Africa Cup of Nations ebanjelwe e-Morocco.E.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    UGq Nyameko Barney Pityana njengoSihlalo we-National Lotteries Commission. 2.    U-Adv Rory Voller njengoMkhomishinari we-Companies and Intellectual Property Commission. Imibuzo: uNksz Phumla Williams – IsiThethi seKhabhinethiIselula: 083 501 0139 "
Statement on the virtual Cabinet Meeting of 17 August 2022,13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/xh/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"Issues in the Environment1. Energy 1.1. Cabinet welcomed the interventions introduced by government to address the country’s energy crisis. The far-reaching measures pave the way to reduce load-shedding, transform the electricity sector and achieve long-term energy security.1.2. In supporting the energy grid and helping our country through its constrained electricity supply, we need to reduce our nation’s energy consumption by 600 megawatts over the next three months. 1.3. Households can play their part in conserving energy by switching off all non-essential lighting and high-energy appliances during peak demand times. Businesses are encouraged to adopt more energy-efficient production technology and participate in initiatives to reduce electricity demand. 2. Operation Vulindlela 2.1. Cabinet welcomed the progress made under Operation Vulindlela to clear bottlenecks across the energy, telecommunications, and water and tourism sectors to revive the economy.2.2. Nine out of the 26 structural reforms have been achieved, with 11 reforms making good progress. Successes include increasing the licensing threshold for embedded generation, the corporatisation of the Transnet National Ports Authority, release of the revised critical skills list and the implementation of the e-Visa system in 14 countries, including major new tourist markets such as China, India, Kenya and Nigeria. 3. Gender-based violence and femicide (GBVF)3.1. Cabinet expressed outrage at the recent brutal rape of eight women in Krugersdorp in Gauteng. These vile acts and abuse against women undermine our social fabric. Cabinet further commended the South African Police Service for their swift arrest of a number of suspects in connection with the heinous crime. 3.2. Cabinet appealed to communities to work with law-enforcement agencies by sharing any information or reporting suspicious activities. Working together, we can make our communities safer for women and children. 3.3. Every South African has a duty to act against perpetrators of violence within the ambit of the law. Report all GBVF-related incidents to a local police station or call the toll-free Crime Stop number: 0860 01 0111, the National GBVF Command Centre: 0800 428 428 or Stop Gender Violence Helpline: 0800 150 150.  4. Women’s Month4.1. The annual Women’s Month in August pays tribute to women who participated in the liberation struggle and all women in our society. 4.2. This year’s Women Month is being celebrated under the theme: “Women’s Socio-Economic Rights and Empowerment: Building Back Better for Women’s Improved Resilience”. 4.3. The over 20 000 women who marched to the Union Buildings in Pretoria on 9 August 1956 contributed to ensuring that gender equality and empowerment remains a key priority in a democratic South Africa.4.4. Their brave actions inspired women in general to take their rightful place in Parliament, government and civil society, and we are constantly building on these advances since gaining freedom in 1994. 5. Marikana commemoration5.1. On Tuesday, 16 August 2022, government joined the rest of the country in remembering the tragedy that unfolded at Marikana in North West in 2012. The pain felt by the workers, their families and the nation at large would forever be entrenched in our history. 5.2. The Marikana Renewal Programme has been implemented to rebuild and create an enabling environment to improve the lives of the Marikana community. Last year government paid R176 million in compensation to the families of the victims and the remaining cases under litigation are expected to be finalised by the end of August 2022. 5.3. A number of renovated or newly acquired houses have been handed to the Marikana widows and others will be completed this year. A R700-million housing project will see mineworkers being provided with decent housing. Critical social infrastructure is being provided to improve the living conditions of mining communities.   6. District Development Model (DDM) Presidential Imbizo in Gauteng 6.1. Following the success of the previous three DDM Presidential Izimbizo hosted in North West, Free State and Mpumalanga respectively, the Sedibeng District Municipality in Gauteng hosted the fourth instalment on Friday, 12 August 2022.6.2. Under the theme: “Leave no one behind”, President Cyril Ramaphosa led the delegation of senior officials from the national, provincial and local governments. South Africans in their various formations and sectors were mobilised to act together against rising levels of poverty and destitution caused by the challenging economic conditions. 6.3. The Sedibeng District has made progress in operationalising the Vaal River Special Economic Zone (SEZ), which holds potential for the reindustrialisation of the region, province and country. The Vaal River SEZ plans to host the following critical sectors: The new Vaal River Smart City; Green Hydrogen Innovation Hub; cannabis hub; agro-logistics; aerotropolis; aerodrome; air freight and the revitalised steel manufacturing sector.  7. Presidential Social Sector Summit7.1. The Presidential Social Sector Summit held in Ekurhuleni, Gauteng from 4 to 5 August 2022 under the theme: “Fostering Social Cohesion to Enable Socio-Economic Participation in Communities”, brought together stakeholders from different constituencies to work with government to address socio-economic challenges and mobilise resources for civil society, among other objectives. 7.2. The summit considered dialogue reports from the nine provinces on their challenges, which included access to funding, regulatory issues, transformation of the social sector with a view to fostering a state-civil society partnership to address challenges related to poverty, inequality and unemployment. 7.3. Cabinet called on civil-society organisations and citizens to play their active part in ensuring that we build a better tomorrow, as envisioned in the National Development Plan: Vision 2030. A. Cabinet Decisions1. Cultural and Creative Industries Masterplan1.1. Cabinet approved the Cultural and Creative Industries Masterplan for implementation. The masterplan focuses on visual arts; crafts and design; audio-visual and interactive media; design and creative services; performance and celebration, including music, publishing and printed media. 1.2. The masterplan will intervene in these sectors towards building a transformed creative innovative sector that will be globally recognised and competitive in the space. It will work towards the South African creative industry being able to access the local and international markets. 2. Updated Policy Framework for Municipal Borrowing and Financial Emergencies2.1. Cabinet approved the amendments to the current Policy Framework for Municipal Borrowing and Financial Emergencies. The amendments are mainly on the borrowing section of this framework.  Amongst the amendments   proposed introducing a longer-term borrowing period to match the useful lifespan of some of the assets being financed. The amendments also clarify the role of development finance institutions in the lending space of the municipalities.2.2. Section 230 of the Constitution of the Republic of South Africa of 1996 empowers municipalities to raise loans for their capital or current expenditure. The original framework was approved by Cabinet in 2000 to guide Chapter 6 and 13 of the Municipal Finance Act, 2003 (Act 56 of 2003). The approved amendments seek to incentivise more lenders in the municipality markets but continue to maintain the core principles underlying municipal borrowing. 3. Pre-release calendar for the publication of the quarterly recorded crime statistics for 2022/23 financial year3.1. Cabinet approved the proposed pre-release calendar for the publication of the quarterly crime statistics for the 2022/23 financial year. Cabinet approved the quarterly crime stats release. This was to change the previous annual release of the crime stats for the country.3.2. The proposed pre-release calendar crime statistics is August 2022 for quarter one and November 2022 for quarter two. Crime statistics for quarter three and quarter four will be released in February and May 2023 respectively. 4. Lapse of the National State of Disaster (NSoD)4.1. Cabinet approved the lapse of the National State of Disaster (NSoD) that was declared following the devastating floods in the Eastern Cape and KwaZulu-Natal. 4.2. The NSoD lapsed on 18 August 2022 following its extension on 18 July 2022. The extension considered the need to continue augmenting the existing contingency measures undertaken by organs of state to mitigate and address the impact of severe weather in the affected provinces. 4.3. Cabinet agreed that current circumstances no longer warrant the extraordinary measures as organs of state, the private sector and civil society will continue to ensure ongoing relief, recovery and reconstruction.  B. Bills1. Deeds Registries Amendment Bill of 20221.1. Cabinet approved the submission of the Deeds Registries Amendment Bill of 2020 to Parliament for further processing. Cabinet approved the Bill in June 2020 for further public consultation.1.2. The proposed amendments will give effect to the realisation of the land tenure that is legally secured in Section 25(6) of the Constitution of the Republic of South Africa of 1996. The Bill provides for the collection of the statistics in terms of race, gender, nationality and citizenship of the holders of land rights in South Africa. This provision will enable more accurate land audit reports and surveys in the future regarding the transformation of land ownership. 2. National Water Resource Infrastructure Agency (NWRIA) Bill of 20222.1. Cabinet approved the publishing of the NWRIA Bill of 2022 for public comment for a period of ninety (90) days. The Bill proposes the setting up of an NWRIA to be responsible for the planning, financing and development of the water infrastructure for the country. It will also be responsible for the maintenance of the current water infrastructure.2.2. The agency is to ensure a sustainable, equitable and reliable supply of water in line with constitutional obligations of access to water and a secure healthy environment. The agency will be set up as a Public Entity under the Schedule 2 of the Public Finance Management Act, 1999 (Act 1 of 1999). The agency will take on the functions that are currently performed by the Trans-Caledon Tunnel Authority. 3. Municipal Fiscal Powers and Functions Amendment Bill of 20223.1. Cabinet approved the submission to Parliament of the Municipal Fiscal Powers and Functions Amendment Bill of 2022. The Bill amends the Municipal Fiscal Powers and Functions Act, 2007 (Act 12 of 2007).3.2. The amendments regulate the powers of municipalities in levying development charges in respect of land development applications submitted to municipalities.  These amendments will ensure municipalities apply these charges fairly, transparently and effectively. Cabinet approved the Bill in 2020 for public consultation. 4. Financial Matters Amendment Bill of 20224.1. Cabinet approved the submission to Parliament of the Financial Matters Amendments Bill, 2022. The Bill proposes the amendment to seven Acts, namely (1) Associated Institutions Pension Fund Act, 1963 (Act 41 of 1963); (2) Military Pension Act,1976 (Act 84 of 1976); (3) Government Employees Pension Law of 1996; (4) Financial and Fiscal Commission Act,1997 (Act 99 of 1997); (5) Land and Agricultural Development Bank Act, 2002 (Act 15 of 2002); (6) Audit Profession Act 2005 (Act 26 of 2005) and  the (7) Auditing Profession Amendment Act 2021 (Act 5 of 2021).4.2. The proposed amendments include, under the Military Pension Act of 1996, the inclusion of life partners to the benefits retrospectively from 27 April 1994.  The pension laws amendments will enable spouses to realise their pension interest immediately on dissolution of the marriage.4.3. In addition to clarifying the role of the Minister of Finance and on the auditing, the amendments also adjust the powers of the enforcement committee where an auditor admits guilt. The Bill was published for public comment in February 2022. 5. General Laws (Anti-Money Laundering and Combating Terrorism Financing) Amendment Bill of 20225.1. Cabinet approved the submission of the General Laws (Anti-Money Laundering and Combating Terrorism Financing) Amendment Bill of 2022 to Parliament for further processing.5.2. The Bill is an omnibus Bill that amends the current Acts namely (i) Financial Intelligence Centre Act, 2001 (Act 38 of 2001); (ii) Nonprofit Organisation Act, 1997 (Act 71 of 1997); (iii) Trust Property Control Act, 1988 (Act 57 of 1988); (iv) Companies Act, 2008 (Act 71 of 2008) and (v) Financial Sector Regulations Act, 2017( Act 9 of 2017).5.3. The amendments respond to the deficiencies identified during the peer review of the country conducted by the Financial Action Task Force (FATF). The mutual evaluation report made 40 recommendations that would assist in getting South Africa to be aligned with international measures of combating money laundering and financing of terrorism. 5.4. South Africa was found to be lacking in 20 areas.   This Bill addresses about 14 of the areas identified.  South Africa has been a member of FATF since 2003. 6. Drugs and Drug Trafficking Amendment Bill of 20226.1. Cabinet approved the submission to Parliament of the Drugs and Drug Trafficking Amendment Bill of 2022 for further processing. The Drugs and Drug Trafficking Act, 1992 (Act 140 of 1992) criminalises the manufacturing and supply of any substance included under the Schedule 1 and Schedule 2 of the Act. 6.2. The amendments address the invalidity of Section 63, which was found to be unconstitutional in respect of the Minister being provided with the rights to amend the schedules without the involvement of the legislative process.6.3. In 2020, the Constitutional Court declared Section 63 of the Drugs and Drug Trafficking Act of 1992 unconstitutional and suspended the invalidity to 17 December 2022 to provide for Parliament to correct the defect.  C. Upcoming Event1. Rugby World Cup Sevens 20221.1. South Africa will host the Rugby World Cup Sevens 2022 in Cape Town between 9 and 11 September 2022. The showcase event is held for the first time on the African continent and will see 24 men’s and 16 women’s teams from across the world competing. D. Messages1. CongratulationsCabinet extended its congratulations and well-wishes to: Banyana Banyana, for making history and winning South Africa’s first ever Women's Africa Cup of Nations (WAFCON), at the 2022 WAFCON finals held in Rabat, Morocco on Saturday, 23 July 2022. At the same time, they qualified for next year’s FIFA women’s World Cup to be jointly hosted by Australia and New Zealand from 20 July to 20 August 2023.Team South Africa, for winning 27 medals in various disciplines at the 2022 Commonwealth Games held in Birmingham, England from 28 July to 8 August 2022. They ended ninth overall with seven gold, nine silver and 11 bronze medalsSpringbok Women, for their win over Spain in their first of two Women’s Winter Series test matches at Emirates Airline Park in Johannesburg.Ms Ndavi Nokeri (23), for being crowned the new Miss South Africa 2022.Ms Ashleigh Buhai, for winning the 2022 AIG Women’s Open and becoming the third South African woman to win a major gold championship.1. Condolences Cabinet expressed condolences to the family and friends of: ● Tokollo  “Magesh” Tshabalala (46), the musician, singer and songwriter who rose to fame when he together with two of his friends started their kwaito music group in  1996 called TKZee.    E. Appointments1. All appointments are subject to the verification of qualifications and the relevant clearance.1.1. Ms Zenkosi Dumile Mhlongo as Deputy Director-General (DDG): Policy Research and Regulation at the Department of Public Works and Infrastructure (DPWI).  1.2. Dr Bongani Elias Sithole as DDG: National Disaster Management Centre in the Department of Corporative Governance. 1.3. Mr Adam Mthombeni as DDG: Intergovernmental Relations in the DPWI.  2. Cabinet concurred with the following appointments:2.1. Dr Zwanani Titus Mathe as Chief Executive Officer of the South African National Energy Development Institute.2.2. Part-time members of the National Energy Regulator of South Africa: a. Mr Thembani Bukula (Chairperson);b. Ms Zandile Mpungose (Deputy Chairperson); c. Ms Precious Sibiya;d. Ms Thembeka Semane; ande. Mr Fungai Sibanda (reappointment).2.3. Chairperson and member of the Council for Mineral Technology Board:a. Dr Thibedi Ramontja (Chairperson); andb. Prof Lwazi Ngubevana. 2.4. Ms Cladie Thamo Hloniphile Mzobe as Regional Executive Manager of the South African Social Security Agency in KwaZulu-Natal. Enquiries:Ms Phumla Williams – Cabinet Spokesperson Mobile: 083 501 0139 "
Statement on the virtual Cabinet Meeting of 31 August 2022,1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/xh/speeches/statement-virtual-cabinet-meeting-31-august-2022-1-sep-2022-0000,"A.    Imiba enguNdaba-mlonyeni1.    Uqoqosho 1.1.    IKhabhinethi ikwamkele ukuhla kancinci kwezinga labantu abangaphangeliyo kweli lizwe, nelihle nge-0.6%, lisuka kuma-34.5% kwikota yokuqala laya kutsho kuma-33.9% kwikota yesibini yowama-2022. Amanani apapashwe kwiiNkcukacha-manani zoMzantsi Afrika zoPhando lweKota lwezaBasebenzi abonisa ukuba eyona nzuzo inkulu ibonakale kwiiNkonzo zoLuntu nezeNtlalo (276 000), kuRhwebo (169 000), kwezeMali (128 000) kunye nakuLwakhiwo (104 000).1.2.    Inani labantu abasebenzayo bebonke limi kwi-15.6 lezigidi kwikota yesibini ka-2022, kwaye inani labantu abangasebenziyo linyuke nge-132 000 ukuya kwisi-8.0 sezigidi kwikota yesibini ka-2022 xa kuthelekiswa nekota yangaphambili.1.3.    Ezi nzuzo zincinci kodwa zincomekayo zibonisa ukuba iinzame ezidityanelweyo zikarhulumente kunye namahlakani akhe kwezentlalo okukhulisa uqoqosho nokudala imisebenzi efuneka ngamandla ziyaqalisa ukuvelisa iziqhamo.1.4.    Obu bubungqina bokuba xa sinosebenzisana sisonke sisebenzise amandla ethu ahlangeneyo, singayoyisa imingeni ejongene noqoqosho lwethu.1.5.    IKhabhinethi iyawuqonda umsindo wabemi boMzantsi Afrika njengoko besokola ukuqhubeka nobomi babo ngenxa yeendleko zokuphila kunye nentswela-ngqesho ephezulu. Njengorhulumente okhathalayo, sizimisele ukusebenzisana namahlakani ethu kwezentlalo ukwakha ingomso elingcono lomntu wonke. Urhulumente usazimisele ukuxhasa amashishini asekuhlaleni ngokuthenga iimpahla kunye neenkonzo zalapha ekhaya.2.    Iziseko zophuhliso zoluntu2.1.    IKhabhinethi ikugxekile ukutshatyalaliswa kweziseko zophuhliso ngabahlali base-Tongaat KwaZulu-Natal ngexesha loqhankqalazo befuna amanzi. IKhabhinethi ihlabe ikhwelo lokuzola kunye nomonde njengoko uqhuba umsebenzi wokubuyisela iMisebenzi yokuCocwa kwaManzi ase-Tongaat.2.2.    IKhabhinethi iyawuqonda umsindo wabahlali ekuye kwafuneka ukuba basebenzise iitanki zamanzi ukusukela oko kwabakho izikhukula ebutsheni balo nyaka. Nangona kunjalo, ubundlobongela kunye neziphithiphithi azisosisombululo, kwaye ukutshatyalaliswa kweziseko zophuhliso kulimaza kuphela uluntu.3.    UMthetho oLungisiweyo kwiiNkqubo zikaMasipala kuRhulumente wamaKhaya wama-20223.1.    IKhabhinethi iwamkele uMthetho oYilwayo weeNkqubo zooMasipala kuRhulumente wamaKhaya, wama-2022 (uMthetho 3 wama-2022) otyikityiweyo nguMongameli Cyril Ramaphosa. Lo Mthetho ujolise ekuphuculeni amandla kunye nemigangatho yeendlela zokuziphatha zikarhulumente wamakhaya. Lo mthetho uyinxalenye yamalinge karhulumente okwenza iNkonzo kaRhulumente yenziwe ngobuchule kwaye iqinisekise ukubonelela ngeenkonzo okuzinzileyo ebantwini, njengelungelo elisisiseko eliqulathwe kuMgaqo-siseko weRiphablikhi yoMzantsi Afrika we-1996.3.2.    Lo Mthetho uchaza iinkqubo emazilandelwe xa kuqeshwa kwizikhundla eziphezulu. Ngoku uthintela amagosa aphezulu karhulumente ekubeni abe nezikhundla zopolitiko kumaqela ezopolitiko. Kananjalo kulo Mthetho ukhoyo, izithuba zoomanejala boomasipala ezingenabantu kulindeleke ukuba zipapashwe kuzwelonke ukutsala iqela elibanzi labagqatswa abafanelekileyo.3.3.    IKhabhinethi iqinisekile ukuba olu tshintsho luza kuqinisekisa ukuba abo banyuliweyo okanye abanyulwe kwezi zikhundla baya kukwazi ukuphumeza izithembiso zabo ukuze wonke umntu azuze ubomi obungcono.4.    Ulwaphulo-mthetho4.1.    IKhabhinethi income amagosa eNkonzo yeRhafu yoMzantsi Afrika ngokuthimba i-785 kg ye-crystal meth enexabiso lasesitratweni lezigidi ezingama-R236 kwisikhululo seenqwelomoya i-OR Tambo International ngeCawe, umhla wama-28 kweyeThupha wama-2022. Ukubhaqwa kweziyobisi kuya kuthumela isilumkiso esicacileyo kumaqela abophuli-mthetho ukuba amazibuko ethu okungena kunye nawokuphuma akhuselwe kakuhle kwaye amagosa ethu asebenza nzima ukuphelisa naluphi na ulwaphulo-mthetho. B.    Izigqibo zeKhabhinethi1.    Ingxelo yeBhunga leMfundo ePhakamileyo (i-CHE) ngoMvuzo weeSekela-Tshansela zeeYunivesithi kunye naBaphathi abaPhezulu abaLawulayo eMzantsi Afrika.1.1.    IKhabhinethi inikwe amagqabantshintshi ngeziphumo zophando lwe-CHE olwagunyaziswa ngowama-2020 nguMphathiswa wezeMfundo ePhakamileyo, ezeNzululwazi kunye noKusungulwa Kwezinto Ezintsha, uGq Blade Nzimande, ukuze kuphononongwe amanqanaba emivuzo kunye neendlela zabaphathi beeyunivesithi kwisithuba seminyaka eli-15 ukusuka ngowama-2005 ukuya kutsho kowama-2019.1.2.    Uphando ibikukumisela uzinzo, ukusebenza kunye nophuhliso lweeyunivesithi okanye icandelo lemfundo ephakamileyo kweli lizwe. Le ngxelo ichaza iziphumo eziphambili kunye nezindululo zokulungisa.1.3.    Izindululo ziphakamisa, phakathi kwezinye izinto, inkqubo yomvuzo eqinisiweyo kunye nephandle. Ukusekwa kwesigqeba sokujonga sangaphandle kwaye nesizimeleyo ukojonga inkqubo yokwenziwa kwezigqibo zemivuzo. Zikwaphakamisa nokuqiniswa kweenkqubo zovavanyo lomsebenzi kumaziko. Uphononongo lukwathathele ingqalelo ubungakanani bala maziko kwaye lwenza nokulinganisa lujonga kumazwe ngamazwe.1.4.    UMphathiswa weMfundo ePhakamileyo, iNzululwazi noKusungulwa Kwezinto Ezintsha kulindeleke ukuba axoxe ngale ngxelo neenkokeli zeyunivesithi njengenyathelo lokomeleza la maziko emfundo. Ingxelo iya kuthi emva koko ipapashwe kwiwebhusayithi yeSebe leMfundo ePhakamileyo noQeqesho: www.dhet.gov.za. 2.    INguqu eKhawulezayo yoPhando kunye neSakhono sokuFundisa kwiCandelo leMfundo ePhakamileyo2.1.    IKhabhinethi izixhasile izindululo zamaphononongo amabini awayegunyaziswe ukuba acebise ngamanyathelo aza kuthathwa ukuze kukhawuleziswe inguqu yophando kunye nesakhono sokufundisa kumaziko emfundo ephakamileyo.2.2.    Ingxelo yokuqala yenziwe liQela laBaphathiswa eliSebenzayo elaphanda ngemiqobo ethintela ukuqeshwa, ukugcinwa kunye nokuqhubela phambili kwezifundiswa ezimnyama zaseMzantsi Afrika. Ingxelo yesibini – egunyaziswe liSebe lezeNzululwazi noKusungulwa Kwezinto Ezintsha kunye neSiseko soPhando lweSizwe – yenziwe yi-Universities South Africa, iqumrhu elimele iiyunivesithi zoluntu ezingama-26 kweli lizwe.2.3.    Zombini ezi ngxelo zinikeze ngamacebo ongenelelo ukuze kukhawuleziswe inguqu kwimimandla emihlanu ebanzi, esebefumene isidanga sokuqala; ukuthatha inxaxheba kwabasebenzi; inkcubeko kunye nokusebenza kweziko; umgaqo-nkqubo nesicwangciso, kunye nezibonelelo ezingqongopheleyo. 3.    ISivumelwano saMazwe ngaMazwe ngeMithombo Yemfuza yeZityalo zoKutya kunye nezoLimo (iSivumelwano)3.1.    IKhabhinethi ikuvumile ukungeniswa kweSivumelwano ePalamente. Oku kuya kwenza ukuba uMzantsi Afrika ube yinxalenye yamaqela esi Sivumelwano, nesikhokela amazwe angamalungu ekulondolozeni kunye nasekuqinisekiseni usetyenziso oluzinzileyo lwemithombo yemfuza yezityalo ekutyeni nakwezolimo.3.2.    Ukungena kwesi siVumelwano kuya komeleza ukuzibophelela kwelizwe ngokubhekiselele kulondolozo kunye nokusetyenziswa ngokuzinzileyo kwemithombo yemfuza yezityalo, kwaye sinike inkxaso kuluntu lwasemaphandleni.4.    ISicwangciso-nkqubo seNguqu eluLungileyo soMzantsi Afrika4.1.    IKhabhinethi ivume iSicwangciso-nkqubo seNguqu eluLungileyo ukuba iphunyezwe. Esi sicwangciso-nkqubo sibonisa umbono okwabelwana ngawo woMzantsi Afrika olinganayo, nokwaziyo ukumelana nemozulu. Sichaza imigaqo kunye neendawo kumgaqo-nkqubo zokuphumeza oku. Isicwangciso-nkqubo senguqu siza kuchaphazela wonke umntu waseMzantsi Afrika, sinike ithuba lokulungisa ukungalingani okwenziwa yimbali kwaye sidale uqoqosho oluxhamlisa wonke umntu.4.2.    IKomishoni kaMongameli yeMozulu iqhube inkqubo yothethathethwano ebanzi kunye namahlakani ezentlalo yaze yafumana inkxaso ebanzi ngesi sicwangciso-nkqubo. IKhabhinethi iqinisekisile ukuba inguqu eya kuqoqosho olungenayo ikhabhoni ngowama-2050 kufuneka ixhase iminqweno yophuhliso lwesizwe, kuqukwe imisebenzi endilisekileyo kumntu wonke, ubandakanyo lwentlalo kunye nokupheliswa kwentlupheko.4.3.    IKhabhinethi ihlabe ikhwelo kuwo onke amahlakani ezentlalo ukuba axhase aze amkele esi sicwangciso-nkqubo. Isicwangciso esineenkcukacha zokuphumeza esi sicwangciso-nkqubo siya kuphuhliswa, kwaye sidityaniswe kwinkqubo yocwangciso kunye neyohlahlo lwabiwo-mali karhulumente.5.     Ikhadi elitsha leLayisenisi yokuQhuba yoMzantsi Afrika5.1.    IKhabhinethi ivume ukutshintshwa kweKhadi leLayisensi yokuQhuba elikhoyo ngoku lize lifakwe kwelinye elineempawu ezikhuselekileyo.5.2.    Le nkqubo yangoku oko yayisebenza ukusukela ngo-1998. Ubuchwephesha ukusukela ngoko sebatshintsha kwaye kuya kuxabisa kakhulu ukugcina iziseko zophuhliso ezikhoyo . Ikhadi elitsha elicetywayo liya kwenza ilayisenisi yokuqhuba yeli lizwe ihambelane ne-International Information Technology Personal Identification Compliant Driving License (i-ISO18013).6.    UMgaqo-nkqubo weNkqubo eYandisiweyo yeMisebenzi kaRhulumente (i-EPWP).6.1.    IKhabhinethi ikuvumile ukupapashwa kwiphephandaba likarhulumente loMgaqo-nkqubo oyilwayo we-EPWP ukuze uluntu lubonisane ngawo. I-EPWP yenye yeenkqubo eziphambili zikarhulumente ezijolise ekuboneleleni ukuthomalalisa intlupheko kunye nokuzisa ingeniso ngokudala amathuba emisebenzi ethutyana, ingakumbi kulutsha kunye nabasetyhini.6.2.    Uyilo lomgaqo-nkqubo omtsha luza komeleza le nkqubo kwaye lunike ingcaciso kwimiba efana nemivuzo, imodeli yenkxaso-mali kunye nokhuseleko loluntu, kwaye lulungelelanise i-EPWP neendlela zokusebenza zale mihla. Luza kukhuthaza intsebenziswano phakathi kukarhulumente kunye necandelo labucala ukuqinisekisa ukuba i-EPWP inegalelo elikhulu ekudalweni kwemisebenzi endilisekileyo kunye nokuphelisa intlupheko. Lo mgaqo-nkqubo uza kukhuthaza ukusungulwa kwezinto ezintsha ekuphunyezweni kweenkqubo zemisebenzi yoluntu kwilizwe liphela.7.    Izilungiso kuLuhlu lweSine kwiMali eziNkozo zaseMzantsi Afrika7.1.    IKhabhinethi iwamkele umyinge, uyilo kunye noqulunqo lonyaka wama-2023 lweSine kwiMali eziNkozo zoMzantsi Afrika. Ivume inkqubo ejikelezayo qho ngonyaka yokusetyenziswa kweelwimi ezisemthethweni kuluhlu lwesine lweemali ezinkozo.7.2.    Igama elithi “uMzantsi Afrika” liya kufakwa kwelinye icala kwimali eyinkozo ze libhalwe ngazo zonke iilwimi ezisemthethweni. Iilwimi ezintathu ziya kusetyenziswa kwi-R5; iilwimi ezimbini kwi-R2; i-50c, i-20c, i-10c kunye ne-R1 ziya kuba ngolwimi olunye. Zonke ezi lwimi ziya kusetyenziswa ngendlela ejikeleziswayo rhoqo ngonyaka kule minyaka ili-10 izayo.8.    UMgaqo-nkqubo oYilwayo oDityanisiweyo woLawulo loMgangatho waManzi (i-IWQM) wowama-20228.1.    IKhabhinethi ikuvumile ukupapashwa kwiphephandaba likarhulumente koMgaqo-nkqubo oYilwayo we-IWQM ukuze uluntu lubonisane. Lo mgaqo-nkqubo ucetywayo uya kuthatha indawo yoMgaqo-nkqubo we-WQM ophelelwe lixesha wama-1991 kunye nesicwangciso-qhinga sawo esamiselwa ngo-2006.8.2.    Lo mgaqo-nkqubo uchaza uluhlu lwemigaqo eya kuba sisiseko solawulo lomgangatho wamanzi. Uzobonelela ngolungelelwaniso kuyo yonke imithetho efanelekileyo enxulumene namanzi kunye nezibophelelo zelizwe ekuboneleleni nasekulondolozweni kwamanzi njengomthombo onqabileyo.9.    Uyilo loMgaqo-nkqubo weSizukulwana esiLandelayo seTeknoloji yezoNxibelelwano eSebenza ngaMaza oMoya9.1.    IKhabhinethi ikuvumile ukupapashwa koyilo loMgaqo-nkqubo weSizukulwana esiLandelayo soMgaqo-nkqubo seTeknoloji yezoNxibelelwano eSebenza ngaMaza oMoya ukuze uluntu luhlomle. Iteknoloji yezonxibelelwano esebenza ngamaza omoya sisixhobo sendalo esibalulekileyo kuhlumo loqoqosho lwedijithali yoMzantsi Afrika kunye nakwisiseko sonxibelelwano.9.2.    Lo mgaqo-nkqubo ucetywayo ujonge ukuxhasa ulwabiwo lwamaza omoya kunye nokukhutshwa kweelayisenisi ezisisigxina zeselula; zosasazo; zenqwelomoya nezaselwandle; zophando nophuhliso; zokufikelela koluntu, kunye nezamanye amashishini afanelekileyo. Lo mgaqo-nkqubo ukwajonge ukukhuthaza ulingano kunye nolwabiwo olungenamkhethe ukuze lwenze igalelo kwinguqu yeli candelo kunye nakufikeleleka kuqhagamshelwano lwedijithali nakwiindawo ezikude zelizwe.10.    Umgqatswa woMzantsi Afrika weManyano yoNxibelelwano lweZizwe ngeZizwe (i-ITU) kunye neBhodi yoLawulo kaNomathotholo  10.1.    IKhabhinethi imamkele umgqatswa woMzantsi Afrika uMnu Mandla Samuel Mchunu kwiBhodi yeMimiselo kaNomathotholo (kwiNgingqi D) ye-ITU. UMnu Mchunu ulilungu lebhodi esebenzayo ngoku. Kwaye kucetywa ukuba aphinde onyulwe kwiBhunga ye-ITU kwixesha lowama-2023 ukuya kowama-2026.10.2.    Unyulo luya kuqhubeka ngexesha leNkomfa yoNozakuzaku ye-ITU eya kubanjelwa e-Bucharest, e-Romania ukusuka ngomhla wama-26 kweyoMsintsi ukuya kowe-14 kweyeDwarha 2022. UMzantsi Afrika usazibophelele kwiinjongo ze-ITU zokuvala ukwahlukana kwedijithali kunye nokudibanisa bonke abantu behlabathi.C.    Imisitho ezayo1.    INyanga yaMafa1.1.    INyanga yaMafa kweyoMsintsi iza kukhunjulwa phantsi komxholo othi: “UkuBhiyozela ilifa lika-Solomon Linda kunye noMculo weMveli waseMzantsi Afrika”. IKhabhinethi ibongoza bonke abemi boMzantsi Afrika ukuba basebenzise iNyanga yaMafa ukubhiyozela inkcubeko yethu etyebileyo kunye neyantlukwano enamandla okumanya isizwe sethu. Sonke kufuneka sizibophelele ekusebenzeni kunye nokuphelisa iyantlukwano nokungabikho kobulungisa obenzeka kwixesha eladlulayo kwaye sikhuthaze ukuzingca ngokuba ngummi waseMzantsi Afrika.D.    Imiyalezo1.    Uvuyiswano    IKhabhinethi idlulise amazwi ombulelo kunye neminqweno emihle kwaba balandelayo:Bonke abaphumeleleyo, abaphumelele imbasa kunye nabakhuphisanayo abathathe inxaxheba kumdyarho we-Comrades wama-95, owaziwa njenge “Ultimate Human Race”, ngeCawe, umhla wama-28 kweyeThupha 2022. Ugqatso lwamadoda lwaphunyelelwa ngu-Tete Dijana (kwiiyure ezi-5, imizuzu engama-30, imizuzwana engama-38) osuka e-Mahikeng, eMntla Ntshona ngelixa imbaleki yase-Russia u-Alexandra Morozova (kwiiyure ezi-6, imizuzu eli-17, imizuzwana engama-47) ephumelele ugqatso lwabasetyhini.1.    Amazwi Ovelwano      IKhabhinethi ivakalise amazwi ovelwano kusapho nezihlobo zika:Mama Rita Alice Ndzanga (88), igqala loMzabalazo nokwanguvulindlela wemanyano yabasebenzi owafumana imbasa ye-National Order of Luthuli ngowama-2004 “ngegalelo lakhe kumzabalazo wamalungelo abasebenzi kunye nasekufezekiseni uMzantsi Afrika ongenabuhlanga, ongacaluli ngokwesini, okhululekileyo nonentando yesininzi”.Amagosa amahlanu eNkonzo yesiPolisa yaseMzantsi Afrika (i-SAPS) ebekhwele kwinqwelo-moya ye-SAPS eye yantlitheka kwisikhululo seenqwelo-moya i-Rand Airport, e-Germiston ngoLwesibini, umhla wama-30 kweyeThupha 2022. I-SAPS iyaphanda ngale ngozi. IKhabhinethi inqwenelele umqhubi wenqwelomoya owenzakeleyo kakhulu ukuba achache ngokukhawuleza.E.    UkuqeshwaZonke izithuba zengqesho zixhomekeke ekuqinisekisweni kwamaphepha ezemfundo kunye nokunye ukuqinisekiswa okafanelekileyo.a.    Nks. Gugulethu Abigail Thimane njengeSekela Mlawuli-Jikelele (i-DDG): ukuHlolwa kweCandelo loLuntu kunye noPhuhliso lweZakhono kwiSebe loCwangciso, uHlolo kunye noVavanyo.b.    Nks. Kwena Komape  njenge-DDG: uPhuhliso lwezoQoqosho, uRhwebo kunye neNtengiso kwiSebe lezoLimo, uBuyekezo lwezoMhlaba noPhuhliso lwamaPhandle.c.    Gq. Bongani Elias Sithole njenge-DDG: Iziko leSizwe loLawulo lweNtlekele kwiSebe loLawulo lweNtsebenziswano.2.    IKhabhinethi ivume ukuqeshwa kwabalandelayo:a.    Mnu. Songezo  Booi njengeGosa eliyiNtloko lesiGqeba (i-CEO): kwiBhunga leSizwe lokuBhalisa abakhi bezindlu.b.    IBhodi yokuHlola imiGodi eAfrika kunye neQumrhu lezeMali:(i)    Mnu. Zacharias Bernardus Swanepoel (uSihlalo);(ii)    Mnu. Mzwandile Zwelinzima Themba Masondo; kunye no(iii)    Nks. Phumzile Mthombeni (Mlawuli Jikelele).c.    Mnu. Patrick Dlamini njenge-CEO (Ukwandiswa kweSivumelwano seNgqesho)  ye-Bhanki yoPhuhliso yaseMazantsi e-Afrika. Imibuzo: UNksz Phumla Williams – iSithethi seKhabhinethiIselfowuni: 083 501 0139"
"Ingxelo ngeNtlanganiso yeKhabhinethi ebibanjwe nge-intanethi NgoLwesithathu, 21 kweyoMsintsi 2022",23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/xh/speeches/ingxelo-ngentlanganiso-yekhabhinethi-ebibanjwe-nge-intanethi%C2%A0ngolwesithathu-21-kweyomsintsi,"A.    Imiba Engundabamlonyeni1.    Amandla ombane 1.1.    IKhabhinethi inikwe ingxelo emfutshane nguMphathiswa wamaShishini kaRhulumente u-Pravin Gordhan malunga namandla ka-Eskom okunciphisa ukucinywa kombane okwethutyana kwaye ikwafumene nengxelo yenkqubela-phambili evela kwiKomiti yobuGcisa yeKomiti yeSizwe yeNgxaki yezaMandla.  1.2.    Ezinye izibhengezo ziza kwenziwa emva kokuqukunjelwa kweengxoxo ezinzulu zezi ngxelo.1.3.    IKhabhinethi ivakalise ukudana ngokuphazamiseka kunye nengxaki ebangelwe kukucima kombane koosomashishini nakumakhaya, ingakumbi okwenzeka ngeli xesha urhulumente eqalisa ukusebenza kwizithembiso ezazenziwe  nguMongameli u-Cyril Ramaphosa kweyeKhala yowama-2022. 2.    Utyalo-mali 2.1.    IKhabhinethi ikwamkele ukusungulwa kwe-Sandvik Khomanani Manufacturing Site e-Kempton Park, eyinxalenye yotyalo-mali oluzizigidi ezingama-350 zeerandi obeluthenjiswe kwiNkomfa yesine yoTyalo-mali yaseMzantsi Afrika (i-SAIC) ebibanjelwe kwiZiko leNgqungquthela laseSandton eRhawutini ngomhla wama-24 kweyoKwindla yowama-2022.2.2.    Eli ziko litsha elizizikwere zeemitha ezingama-62 000 lidibanisa imisebenzi ebiqhutywa ngaphambili kwiindawo ezintlanu ezahlukeneyo kwaye lingangena abasebenzi abamalunga nama-550.  Lelinye lawona maziko e-Sandvik amakhulu  kwihlabathi jikelele nanobuxhaka-xhaka bale mihla kwaye lizawuvelisa iiloli zokulayisha emigodini. Umyinge ongaphezulu kwama-60% wezi ntsimbi ziza kusetyenziswa xa kusenziwa ezi loli uza kuveliswa apha eMzantsi Afrika. 2.3.    IKhabhinethi ilwamkele utyelelo lukaMongameli Ramaphosa lokuya kuhlola KwaZulu-Natal ngethuba kusungulwa komzi-mveliso wakwa-Hesto Harnesses e-Stanger, KwaDukuza ngomhla we-13 kweyoMsintsi yowama-2022. Eli ziko lelinye leeprojekthi ezintlanu zotyalo-mali oluyinkunzi eliyinxalenye yebhiliyonii eyi-1.4 yeerandi eyathenjiswa ngabakwa-Metair Investments Limited kumalinge okuxhasa umsebenzi wokwandiswa kunye nokuveliswa apha ekhaya kwe-Ford Ranger etsha.2.4.    UMongameli ukwazimase ukuvulwa kweprojekthi yokuphucula nokwandisa i-Sappi Saiccor Mill exabisa iibhiliyoni eziyi-7,7 zeerandi e-Umkomaas, ejolise ekwandiseni nasekuphuculeni le nkampani itsho ikwazi ukukhuphisana kumgangatho wehlabathi  ngelixa ikwadala imisebenzi ezizingxungxo kunye nesisigxina.2.5.    Olu tyalo-mali luyinxalenye yezithembiso ezenziwe ngoosomashishini kwi-SAIC.  Lonke utyalo-mali olutsha elizweni lethu lunceda ekwakhiweni ngokutsha nasekuvuseleleni uqoqosho lwethu, kwaye luyaqhubeka nokungqina ukuba uMzantsi Afrika ulilizwe elunamathuba amaninzi otyalo-mali.3.    Uphuhliso lweziseko zophuhliso3.1.    IKhabhinethi ikwamkele ukuvulwa kwecandelo elitsha le-Musina Ring Road e-Limpopo eliza kwenza kube lula ukuba abantu bahamba-hambe eMusina, likwavumele ukwandiswa kwemisebenzi yorhwebo neyoqoqosho phakathi koMzantsi Afrika kunye namazwe oMbutho woPhuhliso lwaMazantsi e-Afrika (i-SADC). Le projekthi yezigidi ezingama-640 zeerandi idale imisebenzi esisigxina engama-275 yabahlali bale ngingqi yaze yabonelela ngamathuba kuluntu lwasekuhlaleni nakumashishini amancinane, aphakathi namancinane kakhulu (ii-SMME). 3.2.    Ukwakhiwa kwe-Musina Ring Road yinxalenye yenkqubo karhulumente yeziseko zophuhliso, ngokusebenzisa i-ERRP, ejonge ukudala uhlumo oluza kuxhanyulwa ngumntu wonke kunye namathuba engqesho kumacandelo ahlukeneyo nakuluntu.4.    Intlekele yaseJagersfontein4.1  IKhabhinethi ithi mazilale ngenxeba iintsapho zabo bathe basutywa kukufa emva kokugqabhuka kwedama lodaka lomgodi owavalwayo  wase-Jagersfontein e-Freystata lakhupha udaka olwenze umonakalo omkhulu ngentseni yangeCawa, umhla we-11 kweyoMsintsi ngowama-2022. Le ntlekele iphinde yashiya izakhiwo zendawo, izinto zabantu ezifana nezithuthi kunye nezindlu ezininzi zonakaliswe kakhulu. 4.2   Ngethuba lotyelelo lwakhe kummandla wentlekele ngoMvulo, umhla we-12 kweyoMsintsi ngowama-2022, uMongameli Ramaphosa uvakalise umbulelo ngeenzame zohlangulo nezovuselelo kulo mmandla. Ukwathembise ukuba urhulumente uzakubonelela ngenkxaso efanelekileyo kubahlali abachaphazelekayo baseJagersfontein.  IKhabhinethi ikhuthazekile kukuba abanini balo mgodi bathe bakulungele ukunika uncedo lobugcisa nenkxaso kurhulumente ukuba banokucelwa benze njalo liBhunga lezeZimbiwa laseMzantsi Afrika.4.3 Ishishini lezemigodi lisahleli linegalelo elibalulekileyo kuqoqosho ngokuqeshwa ngokuthe ngqo nangokungathanga ngqo, iingeniso evela kurhwebo namazwe angaphandle, kunye notyalo-mali oluthe ngqo lwangaphandle, kwaye lidlala indima ebalulekileyo ekuphuculeni ubomi babantu kwiindawo ezinemigodi.4.4 Urhulumente kunye neminye imibutho engekho phantsi kukarhulumente baye bangenelela ngokungxamisekileyo ngokubonelela ngeendawo zokuhlala ezingxamisekileyo, ululeko lwengqondo nangezibonelelo ezingundoqo ezifana neengubo, oomatrasi kunye nokutya. Ubonelelo lwamanzi nombane kulo mmandla sele lubuyele esiqhelweni.  4.5 Nje ukuba indawo yentlekele icociwe, amagcisa alindeleke ukuba enze uhlolo lweendonga zezindlu. IKhabhinethi ibulele iinkonzo zikaxakeka, imibutho yoluntu kunye namalungu oluntu ngeminikelo yesisa noncedo lwabo.5.    Uqoqosho 5.1.    IKhabhinethi ixoxe ngobume boqoqosho beli lizwe emva kokuba amanani akutshanje eZiko leeNkcukacha-manani loMzantsi Afrika (i-Stats SA) abonise ukuba ingeniso yemveliso yelizwe (i-GDP) yekota yesibini yowama-2022 yehle ngo-0,7%.  Izinto eziphembelele oku kwehla ziquka ukucinywa kombane, ungquzulwano lwaseRashiya ne-Ukraine, kunye neendleko eziphezulu zokuphila kunye nokunyuka kwamaxabiso.5.2.    Amanyathelo okungenelela enziwe siSicwangciso soKwakha ngokutsha kunye noVuselelo loQoqosho (i-ERRP) ubukhulu becala sithintele ilizwe kubunzima amashishini ajamelane nabo kwihlabathi, kwaye sakhusela imisebenzi kunye neendlela zokuphila.  Amanyathelo okungenelela ezoqoqosho aluqilima karhulumente aqalisa ukuvelisa iziqhamo, njengoko kungqinwe kwiziphumo zakutshanje ze-Stats SA zeKota zoVavanyo lwaBasebenzi, ezibonise ukuba kudalwe imisebenzi engaphezulu kwama-648 000 phakathi kwekota yokuqala neyesibini yowama-2022. B.    Izigqibo zeKhabhinethi1.    Isicwangciso-nkqubo soBeko-liso noVavanyo (i-M&E) soMgaqo-nkqubo woLutsha lweSizwe (i-NYP)1.1.    IKhabhinethi ivume isicwangciso-nkqubo se-M&E esiza kunceda ukubeka iliso okusebenzayo kunye novavanyo lweempembelelo zeentsika ze-NYP yowama-2020 ukuya kowama-2030. Isicwangciso-nkqubo sibonelela ngezalathisi ezintlanu ezikwinqanaba eliphezulu ezihambelana neentsika ze-NYP.1.2.    Ezi zalathisi zaqulunqwa kubanjiswene namahlakaniafanelekileyo anomdla kuphuhliso nasekuxhotyisweni kolutsha kweli lizwe. Iinkcukacha eziza kuqokelelwa ziza kujonga iminyaka yobudala, isini, ukukhubazeka, uhlanga ngokwebala kunye nendawo yokuhlala ngokwemimmandla yala mangenelelo. 1.3.    Ukubeka iliso kuza kwenziwa kuwo onke amanqanaba karhulumente, kumaqumrhu nakumacandelo abucala.  Iingxelo ziza kwenziwa ngekota kwaye zipapashwe kabini ngonyaka. 2.    Isicwangciso-nkqubo soMgaqo-nkqubo woCwangciso oluDityanisiweyo2.1.    IKhabhinethi isivumile Isicwangciso-nkqubo soMgaqo-nkqubo woCwangciso oluDityanisiweyo kurhulumente, esijonge ukulungisa izikhewu eziboniweyo zocwangciso lomgaqo-nkqubo kwinkqubo yocwangciso yangoku.2.2.    Amanyathelo okungenelela acetywayo phakathi kwezinye izinto aza kujongana nokunqongophala kolungelelwaniso locwangciso phakathi kwamanqanaba amathathu karhulumente. Amanyathelo okungenelela azo kuqalisa indlela yokubeka iliso esekelwe kubungqina. Isicwangciso-nkqubo somgaqo-nkqubo sikwazisa ukuqikelelwa lula ngocwangciso lwexesha elide ukuya kwixesha eliphakathi kunye nelexesha elifutshane kurhulumente wonke.2.3.    Siza kusebenzela ukwazisa uhlaziyo lwemithetho ukuze kuphuculwe ukuhambelana nokuqikelelwa kucwangciso kunye nokubekwa kweliso kukarhulumente. 3.    Ukuvunywa kweSivumelwano sokuSekwa kwe-Arhente yaMayeza ase-Afrika (i-AMA)3.1.    IKhabhinethi ikuvumile ukutyikitywa kweSivumelwano sokuSekwa kwe-AMA kunye nokungeniswa kwaso ePalamente ukuze sivunywe. Oku kuza kuzalisekisa isivumelwano esamkelwa yiNdibano yeManyano ye-Afrika ngowama-2019. Esi sivumelwano siseka ngokusesikweni i-AMA yeli lizwekazi. I-arhente iza kulawula amayeza onyango, kwaye iphucule ukhuseleko kunye nokusebenza kwamayeza onyango kweli lizwekazi.3.2.    Ukutyikitya kunye nokuvunywa kungqina ukuba uMzantsi Afrika uzibophelele kwizivumelwano zeli lizwekazi nezehlabathi malunga nokuphucula imithetho yeli lizwekazi elawula iimveliso zalo zempilo. 4.    Ingxelo ngokuSebenza kweNkqubo yesiBonelelo seRhafu yoPhando noPhuhliso (i-R&D) – yowama-2019/20 kunye neyowama-2020/21.4.1.    IKhabhinethi ikuvumile ukungeniswa ePalamente kweNkqubo yesiBonelelo seRhafu ye-R&D kule minyaka mibini idlulileyo (ngowama-2019/20 kunye neyowama-2020/21). Oku kuhambelana necandelo 11D (17) loMthetho weRhafu yeNgeniso, wowe-1962 (uMthetho wama-58 wowe-1962), elifuna ukuba ezi ngxelo zandlalwe ePalamente.4.2.    Inkqubo yesibonelelo serhafu ijonge ukukhuthaza iinkampani zabucala ukuba zityale imali kwi-R&D ukuze zikhuthaze ukukhula kotyalo-mali. Ivumela ukuqhubela-phambili kwenzululwazi kunye nobuchule bokuyilaobuza kunceda ekukhuleni koqoqosho, kwaye ikhuthaza ukhuphiswano.4.3.    IKhabhinethi ichulumancile kukuba le ngxelo ibonisa ukuba iinkampani ezintsha zifake izicelo zokufumana isibonelelo serhafu.  Ikhuthaza iinkampani ezininzi ukuba zifake izicelo zokuxhamla esi sibonelelo njengenxalenye yokukhulisa utyalo-mali lwazo kunye nokukhwezela ukukhula koqoqosho.4.4.    Iinkampani ezine eziphezulu ezithe zasifumana esi sibonelelo serhafu zikwicandelo lokucola iimveliso zolimo; elezokuxhamlisa kwizimbiwa; elezamichiza, elezithambiso, elezamayeza kunye nelezobugcisa bezombane kunye nelezobuchwepheshe bolwazi ethe iKhabhinethi yawamkela njengemacandelo ekufuneka akhokeliswe phambili kwisiCwangciso sokuSebenza soMgaqo-nkqubo wezoShishino.  Ingxelo epheleleyo inokufumaneka kwiwebhusayithi yeSebe lezeNzululwazi kunye noBuchule bokuYila:  www.dst.gov.za. 5.    IQonga loMthetho lokuKhula kunye namaThuba ase-Afrika (i-AGOA) – yowama-20235.1.    IKhabhinethi ikuvumile ukusingathwa kweQonga le-AGOA ngowama-2023. I-AGOA yaphunyezwa yiMelika (i-USA) ngowama-2000 ukuze yenze kube lula kumazwe amaninzi ase-Afrika akumazantsi e-Sahara ukurhweba ne-USA.5.2.    Iimveliso zorhwebo zoMzantsi Afrika ezithunyelwa e-USA phantsi kwe-AGOA ziquka iziqhamo ezityiwayo, amandongomane, izithuthi, iintsimbi zemoto, intsimbi, isinyithi kunye neemveliso zemichiza.  Owona mhla nendawo zisaza kubhengezwa.6.    Ingqungquthela yaBaphathiswa ye-Group on Earth Observations (i-GEO) – 20236.1.    IKhabhinethi ivumile ukuba uMzantsi Afrika usingathe iNgqungquthela yaBaphathiswa ye-GEO eKapa ngowama-2023. I-GEO liqumrhu eliphakathi koorhulumente elasekwa ngowama-2003 emva kweNgqungquthela yeHlabathi yowama-2002 yoPhuhliso oluZinzileyo.  Isebenza njengeqonga lamazwe ngamazwe apho amazwe anikela ngokuzithandela kwinjongo enye yokwakha iinkqubo ze-GEO.6.2.    I-GEO ngoku inoorhulumente bamazwe abangaphezulu kwe-113, abangama-30 kubo bavela e-Afrika kunye nemibutho ethatha inxaxheba emalunga ne-140, kwaye i-11 lale mibutho livela e-Afrika.  UMzantsi Afrika ube lilungu leKomiti Elawulayo elisebenzayo ukusukela ngowama-2005 kwaye iinzululwazi zethu ngoku zithatha inxaxheba kumaphulo ophando amaninzi akhokelwa yi-GEO.7.    Inyanga yezoThutho yeDwarha (i-OTM) – 20227.1.    IKhabhinethi ikuvumile ukusungulwa kwephulo le-OTM ngoMgqibelo, umhla woku-1 kweyeDwarha yowama-2022, phantsi komxholo othi:  “Sishov’ingolovane: sisonke sakha iziseko zophuhliso zezothutho ezakha nezigcina indlela yokuphila”.7.2.    I-OTM yonyaka isetyenziselwa ukwazisa ngezothutho njengenye yezinto ezibalulekileyo ekukhuleni koqoqosho kunye nophuhliso lweendawo ezihlala uluntu.  Imisebenzi emininzi iza kwenziwa ukubonisa imiba eyahlukeneyo yeziseko zophuhliso lothutho kwezophapho, kwezaselwandle, kwezothutho lukawonke-wonke kunye neendlela.  Le misebenzi iza kwazisa uluntu malunga nokhuseleko kunye nokhuselo lwezothutho.  Iindibano zokubonisana namahlakani abachaphazelekayo nazo ziza kubanjwa ukuze kuxoxwe ngemiceli-mngeni eyahlukeneyo kwicandelo lezothutho.7.3.    Urhulumente usazibophelele ekuphuculeni iziseko zophuhliso zezothutho zeli lizwe, kwiindawo ezisemaphandleni kunye nasezidolophini, ukuze kube lula ukuthuthwa kweempahla kunye nabantu ngendlela esebenzayo nenempumelelo. 8.    Intlanganiso yeZizwe Ezimanyeneyo (i-UN) neNkqubo yokuHlaliswa koLuntu (i-UN-HABITAT).8.1.    IKhabhinethi ikwamkele ukusingathwa kwentlanganiso yamalungu e-UN-HABITAT eRhawutini ngomhla we-16 nowe-17 kweyeDwarha ngowama-2022. 8.2.    ISebe lezokuHlaliswa koLuntu liza kuququzelela le ntlanganiso yeentsuku ezimbini eza kuzinyaswa ziintshatsheli zezopolitiko, iingcali kunye nabaphandi, kuquka namalungu abalulekileyo eKomiti yaBammeli abasiSigxina be-UN-HABITAT ezinze e-Nairobi, e-Kenya.  Imiba engundoqo eza kuxoxwa iza kuquka ukufuna amanyathelo okungenelela aza kuza notshintsho kwiindawo zoogob’ityholo kunye nakumatyotyombe. 8.3.    Iziphumo zezi ngxoxo ziza kufikelela kuvuthondaba ngokusungulwa kweSicwangciso-nkqubo seSicwangciso sokuSebenza seHlabathi, esiza kuthiwa thaca kwiNdibano ye-UN-HABITAT ukuze sivunywe ngowama-2023.C.    Imithetho eYilwayo1.    Umthetho oYilwayo weBhunga leSizwe loBundlobongela obuSekwe kwiSini kunye nokuBulawa kwabaseTyhini (i-GBVF) wowama-2021.1.1.    IKhabhinethi ikuvumile ukungeniswa koMthetho oYilwayo weBhunga leSizwe le-GBVF wowama-2021 ePalamente ukuze uqwalaselwe.  Lo Mthetho uYilwayo unika ingcaciso ngomthetho oza kusetyenziswa xa kusekwa iqumrhu elimiselwe ngokomthetho eliza kungqala ngqo kule ngxaki ye-GBVF..1.2.    Ukwakhululela ukuba kusekwe iBhodi yeli Bhunga eza kukhokela ize ibeke iliso kumalinge okuphunyezwa kwesiCwangciso-qhinga seSizwe se-GBVF, esavunywa yiKhabhinethi kweyeDwarha yowama-2020 ukuba masiqalise ukusebenza.  Le bhodi iza kuba namalungu angama-51% avela kwimibutho yoluntu aze wona angama-49% aphume kurhulumente.  Lo Mthetho uYilwayo sele ugwadliwe kwiindibano zovakaliso-zimvo zoluntu.. 2.    Umthetho oYilwayo woLawulo lweeMveliso zeCuba neMidiza e-Elektronikhi wowama-20182.1.    IKhabhinethi ikuvumile ukungeniswa koMthetho oYilwayo woLawulo lweeMveliso zeCuba neMidiza e-Elektronikhi wowama-2018 ePalamente, ojonge ukurhoxisa lo Mthetho woLawulo lweeMveliso zeCuba ukhoyo, wowe-1993 (uMthetho wama-83 wowe-1993), njengoko ulungisiwe.2.2.    Lo Mthetho uYilwayo ukwajonge ukuqinisa amanyathelo elizwe amalunga nezempilo yoluntu aze enziwe ukuba  ahambelane nesiVumelwano soMbutho wezeMpilo weHlabathi seSicwangciso-nkqubo soLawulo lweCuba kuLawulo lweCuba. Lo Mthetho uYilwayo uphakamisa, phakathi kwezinye izinto, ukuba kubhangiswe tu ukutshaya ngaphakathi kwizakhiwo nakwezinye iindawo ezingaphandle kwezakhiwo;; ukubhangiswa kokuthengiswa kwecuba ngoomatshini bokuthengisa, futhi ukwaphucula neendlela amaqokobhe ecuba enziwa ngayo kunye nemibhalo yokulumkisa ebhalwe kuwo.2.3.    Lo Mthetho uYilwayo uhliwe amahlongwane wade wacokiswa ngamahlakani achaphazelekayo ahlukeneyo, aquka amashishini ecuba, imibutho yoluntu kunye namasebe karhulumente afanelekileyo.  D.    Imisitho ezayo1.    Iseshoni yama-77 yeNdibano Jikelele yeZizwe eziManyeneyo (i-UNGA77) 1.1.    UMzantsi Afrika uthatha inxaxheba kwi-UNGA77 eqhubeka kundlunkulu we-UN kwisiXeko saseNew York e-USA ukusuka ngomhla wama-20 ukuya kowama-27 kweyoMsintsi ngowama-2022 phantsi komxholo othi:  “Ixesha lesiganeko sokuphawula utshintsho olubalulekileyo lwembali:  Ukuvula izisombululo zenguqu kwimiceli-mngeni edibanayo”.1.2.    Umonakalo owenziwe ngubhubhane weNtsholongwane ye-Corona kuqoqosho nentlalo yamazwe akumazantsi e-Ikweyitha awufani xa uthelekiswa nesantya sokubuyela kwimo yesiqhelo kumazwe atyebileyo asemantla e-Ikhweyitha kwaye ufuna amazwe ehlabathi ukuba abambisane ukuze kuqinisekiswe ukuba akukho mntu ushiyekelayo. 1.3.    Ngaphambi kweNgxoxo-mpikiswano ye-UN, uNobhala-Jikelele we-UN, uMnu António Guterres, uza kubiza ingqungquthela ""ngoTshintsho lweMfundo"" kwaye abambe intlanganiso ekwinqanaba eliphezulu egxile kwiiNjongo zoPhuhliso oluZinzileyo (ii-SDGs).  Intlanganiso yee-SDGs kulindeleke ukuba iphonononge iindlela zokubuyela kula moya wodlamko wangaphambili kunye nokukhawulezisa ukuphunyezwa kwazo.2.    Usuku lwezaMasiko2.1.    UMongameli Ramaphosa uza kuba sisithethi sembeko kwimibhiyozo yoSuku lwezaMasiko yeSizwe ngowama-2022 kwiZakhiwo zoMdibaniso ngoMgqibelo, umhla wama-24 kweyoMsintsi ngowama-2022. Lo Mnyhadala uza kubanjwa phantsi komxholo othi:  “UkuBhiyozela imiSebenzi kaSolomon Linda kunye noMculo weMveli waseMzantsi Afrika”. 2.2.    Inyanga yaMasiko kulo nyaka igxile kumculo wemveli woMzantsi Afrika ize igxininisa kakhulu kumculo weSsicathamiya kunye negalelo lawo elikhulu kwimidlalo yethu, ubugcisa, inkcubeko kunye namasiko.  Lo mxholo unika imbeko kwisikhumbuzo seminyaka engama-60 yokusweleka kwemvumi, umculi kunye nomqambi wengoma, uSolomon Popoli Linda (1909-1962), nowaziwa njengoSolomon Ntsele, nowaziwa kakhulu njengomqambi wengoma ethi, “Mbube”.3.    UMnyhadala Onxuseneyo woSuku lwezaseLwandle weHlabathi wowama-2022  3.1.    UMzantsi Afrika uza kusingatha uMnyhadala Onxuseneyo woSuku lwezaseLwandle weHlabathi ngowama-2022 e-Durban ukusuka ngomhla we-12 ukuya kowe-14 kweyeDwarha ngowama-2022. Lo Mnyhadala uza kubanjwa ngexesha le-OTM, nayo eza kuba yinxalenye yokufundisa ngecandelo lethu lezaselwandle.  Lo msitho uza kuzinyaswa ngabathunywa abavela kumazwe ahlukeneyo abazakuzibonela ngokwabo icandelo lezaselwandle loMzantsi Afrika.  UMzantsi Afrika ube lilungu loMbutho waMazwe ngaMazwe waseLwandle ukusukela ngowe-1995, oyi-arhente ekhethekileyo ye-UN enoxanduva lokulawula uthutho lweenqanawa.          4.    Inyanga yoKhenketho4.1.    Inyanga yoKhenketho kulo nyaka ibhiyozelwa phantsi komxholo woSuku loKhenketho lweHlabathi (ngomhla wama-27 kweyoMsintsi) othi “Ukucinga ngokutsha uKhenketho”.  Ukhenketho lwasekhaya lubalulekile ekuvuseleleni icandelo lezokhenketho, elinegalelo elikhulu kwi-GDP yoMzantsi Afrika nakumalinge okudala imisebenzi.4.2.    IKhabhinethi ichulumancile kukuba icandelo lokwamkela iindwendwe libone ukunyuka kwenani labantu abangabatyeleli emva kwexesha le-COVID-19.  Aba bantu bazizigidi eziyi-15.2 bathathe uhambo apha ngaphakathi elizweni kwisiqingatha sokuqala sowama-2022 babonakalisa ukuba inani labantu abathatha uhambo linyuke nge-114% xa kuthelekiswa neli xesha linye ngowama-2021. Oku kubonise ukunyuka kakhulu kwenani labantu abathatha uhambo xa kuthelekiswa neli xesha linye ngowama-2019, apho ibingabantu abazizigidi eziyi-8,6 abathe bathatha uhamba apha ekhaya. Njengenxalenye yokubhiyozela iNyanga yoKhenketho, iKhabhinethi ikhuthaza abemmi boMzantsi Afrika ukuba bathabathe inxaxheba kwiphulo lokhenketho olubizwa nge-‘Shotleft’ batyelele amaphondo ethu ohlukeneyo.4.3.    IKhabhinethi ikwasamkele isigqibo se-Air Belgium sokuba neenqwelo-moya  ngamaxesha athile onyaka eziza kuza eMzantsi Afrika, ukusukela kule nyanga (kweyoMsintsi), nto leyo eza kuphucula ukhenketho kwaye iqinise ngakumbi iwonga lethu njengendawo yokhenketho ethandwayo ngabakhenkethio.  I-Air Belgium iza kuba neenqwelo-moya zeveki eziya eKapa naseRhawutini.E.    Imiyalezo1.    Amazwi okuvuyisana     Ikhabhinethi ithumela amazwi okuvuyisana kunye neminqweno emihle: kuMongameli William Samoei Ruto weRiphabliki yaseKenya, othe wabekwa ngokusesikweni ngoLwesibini, umhla we-13 kweyoMsintsi ngowama-2022, emva konyulo lukazwelonke olunoxolo obelubanjwe ngomhla we-9 kweyeThupha ngowama-2022. Usekela-Mongameli u-David Mabuza ubezimase lo msitho wokubekwa ngokusesikweni egameni likaMongameli Ramaphosa, kunye norhulumente kunye nabantu beRiphabhlikhi yoMzantsi Afrika.   kuMbutho woMbhoxo waseMzantsi Afrika kunye neSixeko saseKapa ngokusingatha ngempumelelo itumente yesibhozo yeNdebe yeHlabathi yoMbhoxo ye-Sevens phakathi komhla we-9 kunye nowe-11 kweyoMsintsi ngowama-2022. Oku ibikokokuqala ukuba lo mnyhadala ubalulekileyo usingathwe lilizwe lase-Afrika kwaye amawaka amaninzi abalandeli abebezimasile bayoliswa ngetheko lombhoxo kunye nobubele odume ngabo uMzantsi Afrika.2.    Amazwi ovelwano      IKhabhinethi ivakalisa amazwi ovelwano kusapho nakubahlobo: babantwana besikolo abali-18 kunye nabantu abadala ababini abasweleke kwingozi emanyukunyezi e-Pongola, KwaZulu-Natal ngoLwesihlanu, ngomhla we-16 kweyoMsintsi yowama-2022 emva kokuba ilori esisigadla esinamatroko ithe yangqubana okweenkunzi zegusha kunye neveni ebithwele abafundi. F.    Izikhundla1.    Zonke izikhundla zixhomekeke ekuqinisekisweni kwamabakala emfundo kunye nokuqinisekiswa okufanelekileyo kwezokhuseleko.a.    UMnu Makgothi Samuel Thobakgale njengoMlawuli-Jikelele (i-DG):  UMkomishinala weSizwe weSebe leeNkonzo zoLuleko. b.    UGq Malixole Percival Mahlati njengeSekela lika-DG: Iinkonzo zeMpilo zeziBhedlele zaMaziko eMfundo Ephakamileyo kunye noPhuhliso lwezaBasebenzi kwiSebe lezeMpilo. c.    UMnu Siyabonga Blessing Mdubeki njengoNocanda-Jikelele oyiNtloko kwiSebe lezoLimo, uBuyekezo loMhlaba noPhuhliso lwasemaPhandleni. d.    UMnu Phaswa Phineas Mamogale njengeGosa eliyiNtloko lezeziMali kwiSebe lezeMpilo. 2.    IKhabhinethi ivume ukuqeshwa kwaba balandelayo:a.    UMnu Tshediso Matona njengoMkomishinala weKomishoni yokuXhotyiswa kwabaMnyama ngokuBanzi kwezoQoqosho.b.    Amalungu eSigqeba seziBheno seBhodi yeFilimu noPapasho:  UMnu Siyazi Tyamtyam (uSihlalo); UNksz Sohani Natasha Chundhur;UNksz Sisanda Nkoala;UNks Shandukani Mulaudzi;UNks Nomaswazi Rachel Shabangu-Mndawe;UGq Litheko Modisane;UMnu Phuti Nehemia Phukubje;UMnu James Shikwambana; kunyenoNksz Manko Thalitha Bufffel (uqeshiwe kwakhona).  Imibuzo: UNksz Phumla Williams – Isithethi seKhabhinethi Iselfowuni: 083 501 0139"
" Ingxelo ngeNtlanganiso yeKhabhinethi NgoLwesithathu, 19 EyeDwarha 2022",20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/xh/speeches/statement-cabinet-meeting%C2%A0-20-oct-2022-0000,"A.  Imiba enguNdaba-mlonyeni1.  Ugcino lwamanzi1.1.  IKhabhinethi ibulele abemi boMzantsi Afrika ngokuthobela izithintelo zokusebenzisa amanzi eziphunyezwe kwiindawo ezithile zaseRhawutini, eTshwane nase-Ekurhuleni ngeenzame zokuzinzisa umthamo omumethwe ngoovimba bamanzi. Amadama kunye noovimba banomthamo ongaphantsi koxinzelelo ngenxa yobushushu obukwiqondo eliphezulu e-Gauteng, kwaye ukwanda kwemfuneko yamanzi kunyanzelise i-Rand Water ukuba icuthe ngesaquphe unikezelo lwamanzi kwaba masipala. Eli ziko lamanzi libonelela ngobuninzi bamanzi aselwayo kubantu abangaphezu kwezigidi ezili-11 e-Gauteng, kwiindawo zaseMpumalanga, eFreystata naseMntla Ntshona.1.2.    Ezi zithintelo esingakwaziyo ukuzibaleka zenzelwe ukuqinisekisa ukuba siyaqhubeka nokuphaka amanzi ngendlela ezinzileyo, kwaye zisezakuhlala zikhona de imeko ibe bhetele. IKhabhinethi ihlabe ikhwelo kuluntu ukuba luqhubeleke luyithobela imiqathango yothintelo lwamanzi kwaye ludlale indima yalo ngokusebenzisa ngokonga amanzi kuba abaluleke kakhulu futhi anqongophele. 2.  Ugwayimbo lakwa-Transnet2.1.  IKhabhinethi isamkele isivumelwano semivuzo yeminyaka emithathu ekufikelelwe kuso phakathi kuka-Transnet nombutho wabasebenzi i-United National Transport Union (i-UNTU), esi sivumelwano sizosebenza ukusuka kumhla woku-1 kuTshazimpunzi 2022 ukuya kowama-31 kweyoKwindla 2025. IKomishini yoXolelwaniso, kunye noLamlo ingenelele ngokulamla esi sivumelwano esenze ukuba luphele ngoko nangoko ugwayimbo obeluqhutywa ngamalungu e-UNTU. IKhabhinethi ikwasamkele isigqibo sombutho i-South African and Allied Workers Union (i-SATAWU) sokurhoxisa olu gwayimbo.2.2.  IKhabhinethi ikwamkele ukuzibophelela kuka-Transnet ekubeni agxininise ekugqibeni umsebenzi osemva okuwo wonke amazibuko noololiwe obangelwe lolu gwayimbo, oluchaphazele uqoqosho kunye namacandelo axhomekeke kwiinkonzo zale arhente.2.3.  IKhabhinethi ivakalise umbulelo wayo kwinkxaso nentsebenziswano ebisuka kwabezoshishino ngethuba logwayimbo. Ikhuthaza ubudlelwane obukhona phakathi kwabalawuli bakwa-Transnet nabasebenzi ukuze kuxhamle inkampani noqoqosho lwelizwe.3.  Ubudlelwane boMzantsi Afrika ne-Saudi Arabia3.1.  IKhabhinethi ilwamkele uTyelelo lokuSebenza lukaMongameli u-Cyril Ramaphosa e-Kingdom of  Saudi Arabia olubeyimpumelelo, lwangomhla we-15 nowe-16 kweyeDwarha 2022. Kolu tyelelo, la mazwe mabini atyikitye iZivumelwano Zokusebenzisana (ii-MoU) ezili-17 kumacandelo ohlukeneyo afana nezolimo, ezokuloba, ezemigodi, amandla ombane ohlaziyekayo, ukhuseleko, ezothutho kunye nezolimo lwasemanzini. Ezinye ii-MoU ezityikityiweyo zisekusekweni kweBhunga lezoShishino eliDityanelweyo, intsebenziswano kushishino lomkhosi nokuthengwa kwempahla, kunye nentsebenziswano kuphando lwejiyoloji.3.2.  UMongameli usebenzise olu tyelelo ukumema amashishini ase-Saudi Arabia kwinkomfa yesihlanu yotyalo-mali eMzantsi Afrika eza kubanjwa ngonyaka wama-2023. I-Saudi Arabia ililizwe elikwindawo yesibini ngokomthamo  wezorhwebo kumazwe arhweba noMzantsi Afrika kummandla woMbindi Mpuma, kwaye eli lizwe lingowona mthombo mkhulu wezinto ezithengwayo ezingena eMzantsi Afrika ezivela kulo mmandla. Ubudlelwane phakathi kwala mazwe omabini bunesiqhamo esihle kurhwebo notyalo-mali.4.  Utyalo-mali kwiziseko zophuhliso4.1.  IKhabhinethi ikwamkele ukuqaliswa kwamalungiselelo okwakha iziko elikumgangatho ophezulu lokuvelisa iiplastiki yinkampani ephambili kwihlabathi, , i-ALPLA Group, e-Lanseria e-Gauteng.4.2.  Oku kongeza ekuzinikeleni kukaMongameli Ramaphosa ekubekeni uphuhliso lweziseko ezingundoqo njengendlela yokuvuselela uqoqosho nokwandisa imisebenzi.4.3.  Olu tyalo-mali oluxabisa ama-50 ezigidi zeedola zaseMelika ligalelo elingundoqo kwisicwangciso esikhulu sedolophu yale mihla, ii-Lanseria Smart City esiceba ukuqhuba uzinzo kunye nohlaziyo lweemveliso kwanokudala nokugcina imisebenzi engama-350. Kukwabandakanywe nenkqubo yokuqeqeshelwa umsebenzi kubasebenzi abangama-36 abazakuba ziingcaphephe zokusebenza ngoomatshini neengcali zokuhlaziya iinkunkuma ibeyimveliso entsha kwimisebenzi yeenkampani ye-ALPLA Group kuwo wonke amazwe  akumazantsi e-Afrika. Inkqubo yokuqeqeshelwa umsebenzi iza kuqalisa ngonyaka wama-2023, abafundi bokuqala abali-12 baseMzantsi Afrika bazakuba bephuma kuluntu lwasekuhlaleni.5.  Ukwembiwa kwemigodi ngokungekho mthethweni5.1.  Ukwembiwa kwemigodi ngokungekho mthethweni kulimaza uluntu kunye noqoqosho lwethu, kwaye kukhokelela kwilahleko yengeniso karhulumente nakwicandelo lezemigodi.5.2.  IKhabhinethi ikwamkele ukuthinjwa kwemipu emininzi kunye nokubanjwa kwabarhanelwa abangama-20 aboyamene nokwembiwa kwemigodi ngokungekho mthethweni ngethuba kuqhutywa iphulo lokulwa nolu lwaphulo-mthetho kumgodi wase-Stilfontein eMntla Ntshona.5.3.  IKhabhinethi ibongoza abemi boMzantsi Afrika ukuba baqhubeleke nokusebenzisana nee-arhente zogcino-mthetho ukuze kuqinisekwe ukuba nakwilixa elizayo amaphulo okulwa nolwaphulo-mthetho abayimpumelelo. Oku kuza kuthumela umyalezo ongqongqo wokuba ulwaphulo-mthetho alunanzuzo, kwaye izaphuli-mthetho ziza kubanjwa, zitshutshiswe ngaphandle koloyiko okanye ukwenzelela.6.  Amandla ombane6.1.  Kutshanje u-Eskom utyikitye izivumelwano zengqeshiso yomhlaba zeminyaka engama-30 nabatyali-zimali abane abazimeleyo abavelisa umbane ukuze bakhe amaziko amatsha okuvelisa amandla ombane ococekileyo kwizikhululo zombane zaseMajuba naseTutuka eMpumalanga. Ezi zivumelwano zokuqeshisa ngomhlaba ziza kutsala utyalo-mali oluqikelelwa malunga nama-40 eebhiliyoni zeerandi.6.2.  Abatyali-zimali abane – i-HDF Energy South Africa, i-Red Rocket SA, i-Sola Group kunye ne-Mainstream Power Renewable Developments South Africa – baza kufaka ubuncinane iimegawathi ezingama-2 000 kwiziko lombane lesizwe.6.3.  La maziko matsha okuvelisa umbane kulindeleke ukuba aqhagamshelwe kuthungelwano lombane kwisithuba seenyanga ezingama-24 ukuya kwezingama-36 ukusuka kumhla wokutyikitywa kwezivumelwano zezimali, kodwa ke konke oku kuzakuxhomekeka kumaphepha-mvume endalo, okucandwa komhlaba kunye neminye imithetho enxulumene nolawulo lomhlaba.7.  Ukufumaneka kokutya7.1.  IKhabhinethi ikwamkele ukusingathwa kweNkongolo ye-Agri SA yowama-2022 ePitoli ngomhla we-13 nowe-14 kweyeDwarha 2022 phantsi komxholo othi: “Silima Ukutya ekuHlaleni”. Le nkongolo ibishukuxa imiba efana nokwenza izicwangciso eziphambili kwezolimo zisebenzele abalimi basekuhlaleni; iziseko zophuhliso ezizinzileyo zokutya okulinywa ekuhlaleni; ukwenza imo yendalo nokusingqongileyo kwendawo kukwazi ukugcina imveliso yokutya okuveliswa ekuhlaleni nakwixesha elizayo, kunye nokomeleza amandla abavelisi bokutya ukuze bakwazi ukuqhubeka nemveliso elinywe ekuhlaleni.7.2.  Ekubekeni phambili ukufumaneka kokutya, iKhabhinethi ikwamkele ukuphehlelelwa kweziko lesizwe lezoKhuseleko lwendalo i-National Biosecurity Hub, ngaphantsi kwenkqubo ye-Agricultural Bio-economy Innovation Partnership Programme, okuyinkqubo yeSebe lezeNzululwazi kunye nokuSungulwa Kwezinto eyenziwe ngentsebenziswano neYunivesithi yasePitoli. Eli ziko liza kuxhasa uthintelo, ukuncitshiswa kunye nolawulo lwezifo zezityalo nezilwanyana, nto leyo eza kuba negalelo elihle ekwandeni kwemveliso, ukufumaneka kokutya kunye nophuhliso oluzinzileyo lwasemaphandleni.B.  Izigqibo zeKhabhinethi1.  Ukuqinisekiswa koMqulu wokuNabisa amaGunya weManyano ye-Afrika (i-AU)1.1.  IKhabhinethi ikuvumile ukungeniswa ePalamente koMqulu we-AU oqulathe iMithetho-siseko yokuNatyiswa Kwamagunya, uLawulo lweeNgingqi kunye noPhuhliso lwaseKhaya. UMzantsi Afrika utyikitye lo mqulu kweyeThupha kowama-2021.1.2.  UMqulu wokuNabisa amaGunya ubonelela ngoxwebhu olusisikhokelo kuwo onke amazwe angamalungu e-AU, esi sikhokelo simalunga nokunatyiswa kwamagunya nemisebenzi yabasemagunyeni ukusuka kuzwelonke ukuya nakwamanye amanqanaba karhulumente. Lo mqulu ujongene kakhulu nokwaba amagunya nemisebenzi, isikhokelo solawulo lwengingqi kunye nophuhliso lwengingqi.2.  IBhunga  Lentlanganiso Yamazwe Ngamazwe yoKhuseleko kumzila kaloliwe ebanjwa rhoqo ngoNyaka yama-32  (i-IRSC)2.1.  IKhabhinethi ikuvumile ukusingathwa kweNtlanganiso ebanjwa rhoqo ngonyaka ye-IRSC yama-32 ezakubanjwa eRhawutini ukusuka ngomhla woku-1 ukuya kowesi-6 kweyeDwarha 2023 phantsi komxholo othi: “Ukubunjwa ngokutsha koololiwe kwiHlabathi elingenakuqinisekiswa”.2.2.  I-IRSC liqonga lamazwe ngamazwe elidibanisa iingcali zokhuseleko koololiwe ezivela kwihlabathi liphela ukuze zitshintshiselane ngamava ngeenjongo zokuphucula ukhuseleko lukaloliwe.2.3.  Njengelungu le-IRSC, uMlawuli woKhuseleko kuLoliwe waseMzantsi Afrika ugqibele ukusingatha le ndibano ngo-2015.3.    UYilo lwesiCwangciso seSizwe seZiseko zoPhuhliso sowama-2050 (i-NIP 2050) iSigaba sesi-23.1.  IKhabhinethi ikuvumile ukupapashwa koyilo lwe-NIP 2050 iSigaba sesi-2  kwiphephandaba likarhulumente ukuze nalo uluntu luhlomle. Esi sicwangciso sinika umkhombandlela ekomelezeni nasekwandiseni iiprojekthi ezihlangeneyo zeqhinga likarhulumente.3.2.  Ichonga iiprojekthi ezicwangcisiweyo zokuhlaliswa koluntu; umbane kamasipala; amanzi; inkunkuma nelindle; izithuthi zabakhweli; iziseko zamaziko emfundo nezempilo; iziseko ezingundoqo zobuchwephesha, ulwaphulo-mthetho norhwaphilizo.3.3.  Ubume besicwangciso bucacisa ngombono wenkalo ekufuneka kujongwane nayo, bunikezela ngovavanyo lwemeko yangoku, buchaza iimeko eziyimfuneko ukuze kubekho impumelelo kwaye buchaza ekufuneka kwenziwe ukufezekisa umbono lowo.4.  INkqubo-sikhokelo yeSizwe yokuPhumeza uBungcali beNkonzo kaRhulumente4.1.  IKhabhinethi ivume iNkqubo-sikhokelo yeSizwe yokuPhumeza uBungcali beNkonzo  kaRhulumente. Le nkqubo-sikhokelo yapapashwa ngowama-2021 ukuze kuboniswane noluntu. 4.2.  Esi sicwangciso-nkqubo sibonelela ngeentsika ezintlanu ezizama ukungenelela ngoncedo lokwenza iNkonzo kaRhulumente ibe nobungcali. Ezi ntsika zibandakanya ukuhlolwa nokuchongwa kwangaphambi kokungena emsebenzini komntu osele ekwiNkonzo kaRhulumente; uqeqesho loqhelaniso nomsebenzi; ucwangciso nolawulo lwentsebenzo; ukuqhubeka nemfundo kunye nophuhliso lobungcali, kunye nenkqubela phambili yekhondo lomsebenzi kunye nokujonga iimeko zamakhondo emisebenzi.5.  Utshintsho kwiimeko zengqesho kuBalawuli-Jikelele (ii-DG)5.1.  IKhabhinethi iyamkele ingxelo ephakamisa amanyathelo okomeleza amandla kunye nokukwazi ukusebenza kwabo bakwisihlalo sika-DG kwiNkonzo kaRhulumente. Ingxelo yenze izindululo ezininzi, kubandakanywa ixesha lokulawula lee-DG kunye nendlela elandelwa ngayo imiyalelo yamaLungu esiGqeba soLawulo  ngamagosa aphendulayo.5.2.  Le ngxelo ikwandulule ukuba i-DG kwi-Ofisi kaMongameli yonyulwe njengeNtloko yoLawulo Lwemisebenzi kaRhulumente. Kwinqanaba lamaphondo, lo msebenzi uza kunikwa ii-DG kwii-ofisi zeeNkulumbuso. Ingxelo iphinde yaphakamisa amanyathelo okukhokela amasebe kulawulo lwezivumelwano zengqesho zee-DG.5.3.  Inkqubo ehlaziyiweyo yoLawulo lweNtsebenzo yee-DG iyahlaziywa ukuze ihambelane nolu tshintsho lwenziweyo.5.4.  UMphathiswa oBambeleyo wezaBasebenzi bakaRhulumente noLawulo, uMnu Thulas Nxesi, kule veki izayo uza kubiza intlanganiso noonondaba ukuze achaze iNkqubo-sikhokelo yeSizwe yokuPhunyezwa kobuNgcali beNkonzo kaRhulumente kunye nokucacisa utshintsho oluvunyiweyo kwiimeko zengqesho yee-DG.6.  Ingxelo yesihlanu yeNkqubela-phambili engokuphunyezwa kwePhepha leNgcaciso yoMgaqo-nkqubo waMalungelo Abantu abaPhila nokuKhubazeka (i-WPRPD) yama-2020-20216.1.  IKhabhinethi iyivumile ingxelo yesihlanu yeNkqubela-phambili engokuphunyezwa kwePhepha leNgcaciso yoMgaqo-nkqubo waMalungelo Abantu abaPhila nokuKhubazeka (i-WPRPD), ibonelela ngohlaziyo lokuphunyezwa kwe-WPRPD. Le ngxelo ibandakanya amagalelo avela kumasebe kazwelonke nawephondo. Ikwanika ingxelo ngomiliselo lomgaqo-nkqubo olubandakanya ulwabiwo lohlahlo-mali.6.2.  Ingxelo yokuqala yenkqubela-phambili eye inikezwe rhoqo ngonyaka yapapashwa ngowama-2017. Le ngxelo yesihlanu yenkqubela-phambili ivunyiwe ukuba ifakwe kwigazethi ize ipapashwe liSebe labaseTyhini, uLutsha kunye naBantu abaKhubazekileyo.7.  Ukulungiswa kweSiqendu sama-20(1) seSivumelwano sokuPheliswa Kwazo Zonke iiNtlobo zoCalucalulo Olujoliswe kwabaseTyhini (i-CEDAW)7.1.  IKhabhinethi ikuvumile ukungeniswa ePalamente kwesilungiso seSiqendu sama-20(1) se-CEDAW ukuze samkelwe yiPalamente. Ezi zihlomelo zibonelela ngexesha elongezelelweyo leentlanganiso zekomiti ejonga iingxelo zamazwe angamalungu.7.2.  UMzantsi Afrika wasityikitya esi sivumelwano ngowe-1993 waza emva koko wasiphumeza kweyoMnga ngowama-1995. Ukungeniswa kwesi silungiso ePalamente kujonge ukulungelelanisa isivumelwano esamkelwa ngaphambili kunye nolungiso kwiSiqendu sama-20(1) sesivumelwano.8.  Isivumelwano seHlabathi sokwaMkelwa kweziQinisekiso zeMfundo ePhakamileyo8.1.  IKhabhinethi ikwamkele ukungeniswa ePalamente kwesiVumelwano seHlabathi soKwamkelwa kweziQinisekiso eziphathelene neMfundo ePhakamileyo ukuze siqinisekiswe yiPalamente. Sakuba sivunyiwe siza kuthunyelwa kuMbutho wezeMfundo, ezeNzululwazi neNkcubeko weZizwe eziManyeneyo  (i-UNESCO) emva koko unikwe amandla okusebenza ngokoMthetho weli lizwe weNkqubo-sikhokelo kaZwelonke yeziQinisekiso, wowama-2008 (uMthetho wama-67 wama-2008).8.2.  Isivumelwano sehlabathi sisungula imigaqo-jikelele yemfundo enobulungisa, eselubala nengenamkhethe kwiziqinisekiso zemfundo ephakamileyo. Esi sivumelwano senzelwe ukukwamkelwa kweziqinisekiso zemfundo zamazwe angaphandle kumazwe angamalungu e-UN ali-193.9.  Ukurhoxiswa kwezilungiso kwiSikhokelo saMalungu eSigqeba esiPhezulu9.1.  IKhabhinethi isivumile isibhengezo esenziwe yi-Ofisi kaMongameli ngoMvulo, umhla we-17 kweyeDwarha 2022 sokurhoxisa izihlomelo ezenziwe kwiSikhokelo saMalungu esiGqeba esiLawulayo, esikwabizwa ngokuba yiNcwadana yabaPhathiswa, yowama-2022.9.2.  Izihlomelo ezenziwe ngenyanga kaTshazimpuzi kowama-2022 ziphakamise ukuba kongezwe inani labasebenzi kwezinye zee-ofisi zabaPhathiswa abaphethe amasebe amaninzi. Ezi zihlomelo zikwafuna ukuba uRhulumente ahlawule zonke iindleko  ezinxulumene nombane namanzi kwiindawo zikarhulumente ezihlala amalungu esigqeba.9.3.  IKhabhinethi iziqaphele iinkxalabo eziphakanyiswe luluntu yaze yagqiba ekubeni iphonononge iSikhokelo saMalungu esiGqeba soLawulo. Le nkqubo iza kusingathwa liqela elingathathi cala kwaye emva kokuba igqityiwe, esi sikhokelo siza kwenziwa esidlangalaleni ngewebhusayithi yeSebe lezaBasebenzi bakaRhulumente kunye noLawulo:  www.dpsa.gov.za.10.  Intsebenziswano Kutshintsho Nobulungisa Kwezamandla (i-JETP) kunye neSicwangciso soTyalo-mali lwe-JETP (i-JETP-IP)10.1.  Emva kokwamkela intetho nge-JETP kunye ne-JETP-IP, iKhabhinethi yamkele i-JETP-IP yaza yavakalisa umbulelo wayo ngomsebenzi oneenkcukacha ezicacileyo owenziweyo wokuyiphuhlisa.10.2.  I-JETP-IP ichaza utyalo-mali olufunekayo ukuze kuphunyezwe izibophelelo zokungangcolisi umoya ezenziwe nguRhulumente waseMzantsi Afrika ngelixa ekhuthaza uphuhliso oluzinzileyo, kunye nokuqinisekisa utshintsho olunobulungisa kubasebenzi kunye noluntu oluchaphazelekayo.10.3.  Kungekudala Ikomiti yabaPhathiswa ejongene noTshintsho lweMozulu iza kubamba indibano noonondaba ukuze inike iinkcukacha ezithe vetshe ngale nkqubo.C.  Imithetho Esayilwayo1.  UMthetho osaYilwayo wokuHanjiswa kweeMveliso zoRhwebo  ngeeNqanawa wango-20221.1.  IKhabhinethi ikwamkele ukungeniswa ePalamente koMthetho osaYilwayo wokuHanjiswa kweeMveliso zoRhwebo  ngeeNqanawa wango-2022 ukuze uphicothwe. Lo Mthetho usaYilwayo ungena endaweni yoMthetho wokuHanjiswa kweeMveliso zoRhwebo ngeeNqanawa wowe-1951 (uMthetho 57 wowe-1951), obusele uneminyaka engama-70 uqhuba..1.2.  Wakuba uphunyeziwe, lo Mthetho uYilwayo uza kubonelela ngenkqubo-sikhokelo yomthetho wokuthumela intengiso ngeenqanawa ozakulawula ikhonkco lokuthumela iimpahla ngeenqanawa. Iza kulawula, phakathi kwezinye izinto, ukuyilwa, ukubhaliswa, ukuthiywa kwamagama kunye nokuchithwa kweenqanawa.1.3.  Olu tshintsho luza kuba negalelo ekuvuseleleni icandelo lezothutho lwaselwandle kunye nokulungelelanisa eli lizwe libe kwizinga leZizwe ngeZizwe loMbutho waseLwandle.    2.  UMthetho-sihlomelo osaYilwayo weNkcukacha-manani wowama-20202.1.  IKhabhinethi ikwamkele ukungeniswa ePalamente koMthetho-siHlomelo oYilwayo weNkcukacha-manani wowama-2022 ukuze uphicothwe. Lo Mthetho uYilwayo uphakamisa isihlomelo kuMthetho weeNkcukacha-manani, wowe-1999 (uMthetho wesi-6 wowe-1999). Ezi zihlomelo zibonelela ngophuhliso nokusetyenziswa kweNkqubo yeNkcukacha-manani yeSizwe exhasa izigqibo ezisekelwe kwiinkcukacha ezinobungqina.2.2.  Ezi zihlomelo ziqinisa ulungelelwaniso olukhoyo phakathi kweziko leeNkcukacha-manani yoMzantsi Afrika (i-Stats SA) kunye namanye amaziko karhulumente, kwaye zandise ubume bolawulo lwalo Mthetho.D.  Imisitho Ezayo1.  Ingqungquthela kaMongameli yeSizwe yamaShishini amaNcinci, amaNcinane naPhakathi (ii-SMME) kunye nooKopolotyeni1.1.  ISebe loPhuhliso lwamaShishini amaNcinci, lisebenzisana namahlakani ecandelo labucala, liza kubamba iNgqungquthela kaMongameli yeSizwe yee-SMME  kunye nooKopolotyeni e-Bryanston, e-Gauteng ukususela ngomhla we-13 ukuya kowe-15 kweyeNkanga 2022.1.2.  Le ngqungquthela iza kudibanisa ndawonye abathathi-nxaxheba abaphambili becandelo labucala nelikarhulumente kwikhonkco lamashishini amancinci, ukuze baxoxe ngokufumana iindlela zokusebenzisana ekomelezeni eli candelo. Abathathi-nxaxheba abalindelekileyo baquka amagumbi orhwebo, iingcali ze-SMME, izifundiswa, abenzi bomgaqo-nkqubo kunye namaziko emali yophuhliso.1.3.  Le ngqungquthela iza kuxoxa kwakhona ngeSicwangciso esiDityanisiweyo esiPhambili seSizwe soPhuhliso lwamaShishini amaNcinci, esibonelela ngesicwangciso-nkqubo sobuchule sokomeleza icandelo le-SMME. Le ngqungquthela kulindeleke ukuba ibamba umsitho wokuqala wokunikezelwa kwamaWonga oNyaka kaMongameli e-SMME eSizwe..2.  Ukubanjwa kweNgqungquthela kaMongameli yoBundlobongela obuSekwe kwiSini kunye nokuBulawa kwabaseTyhini (i-GBVF) yama-20222.1.  UMongameli Ramaphosa uza kubamba iNgqungquthela kaMongameli ye-GBVF yesibini kwiZiko leNgqungquthela lase-Gallagher e-Gauteng ngomhla woku-1 nowe-2 kweyeNkanga 2022. Ingqungquthela yokuqala eyayibanjwe ngowama-2018 yasetyenziselwa ukubophelela ngokutsha urhulumente namahlakani ezentlalo ukuba azibophelele ekupheliseni iziganeko ezikwiqondo eliphezulu zobundlobongela obujoliswe kwabasetyhini kweli lizwe.2.2.  Ingqungquthela yesibini iza kusetyenziselwa ukujonga inkqubela esele yenziweyo ekuphunyezweni kweSicwangciso-qhinga seSizwe kwi-GBVF. Iza kubanjwa phantsi komxholo othi: “Ukuphendula; Ukukhawulezisa kunye noKwandiswa NGOKU”.2.3.  Le ngqungquthela iza kuxoxa, phakathi kweminye imiba, ukufumana iindlela zokukhawulezisa iintshukumo zokungenelela kunye nokuphendula kwamasebe aphambili kunye nabo bonke abachaphazelekayo ababandakanya uluntu, icandelo labucala kunye nabasebenzi.3.  Imbizo kaMongameli yesihlanu yaseMntla Koloni3.1.  IMbizo kaMongameli yoPhuhliso lweSithili yeSihlanu (i-DDM) iza kuqhutywa ngoLwesihlanu, umhla wama-21 kweyeDwarha 2022 kwiBala Lemidlalo lasekuhlaleni i-Mxolisi Dicky Jacobs, e-Upington, eMntla Koloni. 3.2.  Imbizo kaMongameli ye-DDM iza kuvavanya inkqubela phambili esele yenziwe yonikezelo lweenkonzo nemingeni ekhona eMntla Koloni ngeenzame zokungenelela ngezisombululo. I-DDM iqinisekisa ukuba ucwangciso lonikezelo lweenkonzo, ukuphunyezwa kunye nohlahlo lwabiwo-mali ziyadityaniswa ukuze kuphuculwe unikezelo lweenkonzo eluntwini.3.3.  Ngaphambi lwale  Mbizo, abaPhathiswa, amalungu amabhunga esigqeba kunye noosodolophu baza kuqalisa imisebenzi yokufikelela eluntwini lwase-Upington nakwiindawo eziyingqongileyo.4.  Ingxelo yoMgaqo-nkqubo woHlahlo Lwabiwo-mali lweXesha eliPhakathi (i-MTBPS)4.1.  IKhabhinethi ikholelwa ukuba i-MTBPS yowama-2022 eza kuthiwa thaca nguMphathiswa wezeziMali u-Enoch Godongwana ngoLwesithathu, umhla wama-26 kweyeDwarha 2022 yinxalenye ebalulekileyo yenkqubo yohlahlo lwabiwo-mali oluvulelekileyo nolukwathatha uxanduva loMzantsi Afrika.4.2.   I-MTBPS inika isiseko kwizibophelelo zikarhulumente ezikwinqanaba lenkcitho  elikwaziyo ukufikeleleka esizweni. Iqhubeka inika iinkcukacha ngendlela urhulumente aza kuwuvala ngayo umsantsa ophakathi kwengeniso nenkcitho, aze asebenzise kangangoko kwimithombo yobutyebi ekhoyo elizweni.5.  IiMviwo zeMatriki5.1.  Iimviwo zowama-2022 zeSatifikethi seMatriki sikaZwelonke ziqala ngomhla wama-31 kweyeDwarha zize ziphele ngomhla wesi-7 kweyoMnga 2022. IKhabhinethi inqwenelela abafundi beMatrikgi boonyaka wama-2022 okuhle kodwa njengoko bekwibanga lokuqqibela esikolweni. Inkxaso engagungqiyo esuka kootitshala, abazali nabagcini babantwana iza kuba nceda kakhulu aba bafundi ukuba bajongane nezi mviwo ngokuzithemba.5.2.  IKhabhinethi ibongoza abazali kunye nabagcini babantwana ukuba badlale indima yabo ngokukhuthaza abafundi, nokudala imeko efanelekileyo yokufundela ekhaya.6.  Inkomfa yeSicwangciso soPhuhliso seSizwe (i-NDP) kunye neZakhono zikaRhulumente6.1.  ISebe lezabaSebenzi bakaRhulumente noLawulo, lisebenzisana neKomishoni yoCwangciso yeSizwe kunye ne-School of Development Studies seYunivesithi yaKwaZulu-Natal liza kubamba iNkomfa ye-NDP kunye neZakhono zikaRhulumente ukususela ngomhla we-7 ukuya kowe-9 kweyeNkanga 2022 kwiKhampasi yase-Howard College, kwiYunivesithi yaKwaZulu-Natal.6.2.  Le nkomfa iza kubonakalisa amandla ombuso kunye nokusebenza kule minyaka ilishumi yokuqala ye-NDP, kwaye iza kubanjwa phantsi komxholo othi: “ukuJonga iZakhono zikaRhulumente kunye neNdlela yokuSebenza kukaRhulumente kule minyaka ilishumi yokuqala ye-NDP”.7.  Ukunikezelwa kwesiQinisekiso sokuWonga nokubekwa ngokusesikweni kukaKumkani uMisuzulu ka Zwelithini.7.1.  UMongameli Ramaphosa uza kunikezela ngeSiqinisekiso sokuWonga uKumkani uMisuzulu ka Zwelithini kumabala emidlalo i-Moses Mabhida eThekwini ngoMgqibelo, umhla wama-29 kweyeDwarha 2022.7.2.  Oku kulandela umsitho wesiNtu wokubekwa ngokusesikweni obizwa ngokuba “Kukungena eSibayeni” owawubanjwe ngomhla wama-20 kweyeThupha 2022, nalapho Umntwana weGazi wathi wathatha isikhundla sokuba  yiKumkani yeSizwe samaZulu.E.  Imiyalezo1.  Amazwi okuvuyisana IKhabhinethi idlulise amazwi ombulelo kunye neminqweno emihle kwaba balandelayo:UMnu Sam Matekane, iNkulumbuso eyonyuliweyo yase-Kingdom of  Lesotho. IKhabhinethi nayo njengoMbutho wokuHlola uNyulo we-AU ukuya kuNyulo lweSizwe lomhla we-7 kweyeDwarha 2022 e-Kingdom of Lesoth income ukuvuthwa ngokwezopolitiko kwabantu base-Kingdom of  Lesotho ngokuthi babambe ulonyulo oluyimpumelelo.UMzantsi Afrika usazinikele ekomelezeni nasekuqiniseni ubudlelwane phakathi kwamazwe amabini kunye nokukhuthaza intsebenziswano kwimiba yengingqi, yelizwekazi neyehlabathi kwakunye nemiba yemvisiswano emhlabeni jikelele. 2.  Amazwi ovelwanoIKhabhinethi ivakalise amazwi ovelwano kusapho nezihlobo:zikaMshumayeli u-Albert Nolan (88), uMpriste ozinikeleyo wamaKatolika waseMzantsi Afrika owalwisana neembono zonqulo ezazifuna ukuqinisa inkqubo yocalucalulo. Ngowama-2003, owayesakuba nguMongameli uThabo Mbeki wamwonga nge-Order of Luthuli yesilivere “ngokuzinikela kwakhe ubomi bonke kumzabalazo wentando yesininzi, amalungelo oluntu kunye nobulungisa kwakunye nokucela umngeni kwimfundiso yenkolo kuquka nemfundiso yezakwalizwi yocalucalulo”.F.  Ingqesho1.  Zonke izithuba zengqesho zixhomekeke ekuqinisekisweni kwamaphepha  emfundo kunye nokunye ukuqinisekiswa okufanelekileyo.a.  U-Adv James Mlawu – UMlawuli-Jikelele: iSebe lezoThutho.b.  U-Mnu Shabeer Khan – UMcwangcisi-mali Jikelele: uNondyebo weSizwe.2.  IKhabhinethi ivumelene nokuqeshwa kwaba balandelayo:2.1.  Amalungu eBhodi yezoKhenketho yaseMzantsi Afrika:a.  Gq Nondumiso Maphazi ( USihlalo);b.  Gq Aubrey Mhlongo (Usekela Sihlalo);c.  Nks Pretty Ntombela;d.  Nks Nomahlubi Mazwai;e.  Mnu Odwa Mtati;f.  Mnu Ravi Nadasen (uyaqeshwa kwakhona);g.  Mnu Enver Duminy (uyaqeshwa kwakhona);h.  Nks Nandipha Mzileni Mbulawa;i.  Mnu Mduduzi Zakwe (uyaqeshwa kwakhona);j.  Nks Rosemary Anderson;k.  Nks Lehlohonolo Rapodile; kunye l.  noNks Nonkqubela Silulwane (Omele iSebe).2.2.  Amalungu eBhodi ye-Road Traffic Management Corporation:a.   Gq Eddie Mogalefi Thebe (uyaqeshwa kwakhona);b.   Nks Thandi Clara Thankge (Uyaqeshwa kwakhona);c.   Njing Maredi Mphahlele;d.   Nks Nomusa Mufamadi (uSihlalo);e.   Adv Xola Stemela;f.   Nks Lerato Magalo;g.   Njing Chitja Twala;h.   Mnu Nkumeleni John Kudzingana;i.   Nks N Jaxa (ilungu elingesosigxina)); kunyej.   noNks HM Mbanyele-Ntshinga (ilungu elingesosigxina).2.3.    Mnu Tshepo Monaheng –IGosa eliyiNtloko lesiGqeba (i-CEO): Inkampani yaMahlathi yaseMzantsi Afrika (Ikhontrakthi ihlaziywe iminyaka emithathu (3).2.4.    Mnu Reginald Lavhelesani Demana – I-CEO: I-Arhente yeSizwe yeeNdlela yaseMzantsi Afrika.2.5.    Nks Ditebogo Kgomo – CEO: CEO: Umlawuli weNyukliya yeSizwe.2.6.    Mnu Risenga Maluleka –Usozinkcukacha-manani waJikelele (Uhlaziyo lwekhontrakthi).2.7.    Nks Kedibone Olga Madiehe – CEO: I-Arhente yoLawulo loMhlalaphantsi kaRhulumente.Imibuzo: Nks Phumla Williams – ISithethi seKhabhinethiUmnxeba: 083 501 0139"
Statement on the Cabinet Meeting of 2 November 2022,3 Nov 2022,https://www.gov.za/speeches/statement-cabinet-meeting%C2%A0-2-november-2022-3-nov-2022-0000,https://www.gov.za/xh/node/817176,"A. Issues in the environment1. Presidential Summit on Gender-Based Violence and Femicide (GBVF)1.1.  Cabinet welcomed the hosting of the second Presidential Summit on GBVF at the Gallagher Estate in Midrand, Gauteng on 1 and 2 November 2022 under the theme: “Accountability, Acceleration and Amplification, NOW!” 1.2.  The summit reflected on progress made in the implementation of declarations proposed during the 2018 Presidential Summit, which reaffirmed the country’s commitment to a united, comprehensive and effective response to GBVF. 1.3.  Participants at the two-day summit accounted for work being done towards the implementation of the National Strategic Plan (NSP) on GBVF, which aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and country as a whole. 1.4.  The summit was the ideal platform to engage in honest and robust discussions around successes and challenges in the fight against GBVF. It also showcased the need for collective action and how significant success can be achieved if adequate resources are provided and managed correctly.1.5.  The agreements reached at the summit have demonstrated the importance of the partnership that government has forged with civil society, business, development partners, the faith-based sector and other sectors to work together to deal with the scourge of GBVF. 1.6.  Some of the interventions agreed upon included the need to allocate adequate funding to the NSP on GBVF, to implement consequence management mechanisms to ensure accountability, and to strengthen national, provincial and local accountability structures. 1.7.  Cabinet reiterated that all acts of violence and abuse will not be tolerated in our society. Communities are urged to tackle the scourge of GBVF head-on by reporting perpetrators to law-enforcement agencies. Each sector of our society must play its part by creating conditions that make it difficult, if not impossible, for GBVF to thrive.2.    Safety and security  2.1.  Cabinet has reassured the public that the National Joint Operational and Intelligence Structure (NATJOINTS) – which comprises various government departments led by the State Security Agency, South African Police Service and South African National Defence Force – has an intelligence-driven capacity to deal with threats to our national security, including terrorism.2.2.  Through NATJOINTS, the security of the country is assessed regularly for any possible security threat. As part of the cooperation agreements with other intelligence agencies from other countries, South Africa also benefits from the exchange of relevant intelligence information that can ensure the safety of the nation. 2.3.  Cabinet calls on the public to remain vigilant and to report any suspicious and illegal activities to law enforcement agencies. Do not keep quiet; if you see something, say something – together we can keep the nation safe.3.  2022 Medium-Term Budget Policy Statement (MTBPS)3.1.  Cabinet welcomed the bold measures introduced in the 2022 MTBPS to restore the health of our public finances, just as the world economy is taking a dangerous turn for the worse. 3.2.  The steps announced by Finance Minister Enoch Godongwana in Parliament, Cape Town on Wednesday, 26 October 2022, included narrowing our budget deficit greatly to improve our fiscal framework, support our economic standing and give South Africans every confidence in the future prospects of our economy.3.3. The planned increase in contingency reserves allows us to deal with emergencies such as natural disasters. The 2022 MTBPS further boosts our key priorities of infrastructure and service-delivery programmes, and provides additional relief to support the poor and vulnerable in our nation. 3.4.  Cabinet calls on all socio-economic sectors to partner with the government to uplift our economy to improve the lives of our citizens across the country.4.   South Africa – Spain relations4.1.  Cabinet welcomed the outcome of the Official Visit to South Africa by Prime Minister Pedro Sánchez Pérez-Castejón of Spain to solidify the already strong relations between the two countries. The Prime Minister was accompanied by the Spanish Minister for Industry, Trade and Tourism, Ms Reyes Maroto, and a business delegation.4.2.  The visit created opportunities for various South African sectors to meet with their Spanish counterparts and to deepen cooperation in trade and investment, science and innovation, arts and culture, sports and education.  This visit provided another boost to the country’s investment and economic growth drive.5.  Ethiopia – Tigray Peace Talks5.1. South Africa, under the auspices of the African Union, hosted formal peace talks between the warring sides in the conflict in Ethiopia's Tigray region, from 25 to 30 October 2022. 5.2.  The dialogue was facilitated by Nigeria’s former President Olusegun Obasanjo, Kenya's former President Uhuru Kenyatta and South Africa's former Deputy President Phumzile Mlambo-Ngcuka.5.3. Cabinet expressed its support for a peaceful and sustainable solution to the conflict, in line with South Africa’s foreign policy objectives of a secure and conflict-free continent.  B.  Cabinet Decisions1.  National Integrated Small Enterprise Development (NISED) Strategic Framework 1.1.  Cabinet approved the NISED Strategic Framework for implementation. The initial Integrated Strategy for the Promotion of Entrepreneurship and Small Enterprises (ISPESE) was adopted in 2005. The ISPESE and the subsequent NISED give effect to the 1995 White Paper on the National Strategy for the Development and Promotion of Small Business in South Africa.1.2.  The NISED Strategic Framework provides an integrated strategy to strengthen and support entrepreneurship for small and medium-sized enterprises. It provides a structured coordination framework for all key ecosystem role players in small to medium enterprise development.   1.3.  In April this year, Cabinet approved the publication of the draft NISED strategic framework for public comment. Through the wide consultations, the strategy was enhanced by inputs from the public and from the National Economic Development and Labour Council, which is a forum comprising business, civil society, labour, academics and government that seeks to deal with economic, labour and development issues and related challenges facing the country.2.  Draft Policy on Social Development Services to Persons with Disabilities2.1. Cabinet approved the publishing for public comment of the draft Policy on Social Development Services to Persons with Disabilities. The policy gives effect to the White Paper on the Rights of Persons with Disabilities and the United Nations (UN) Convention on the Rights of Persons with Disabilities (UNCPRD).2.2. The policy guides the Department of Social Development in the provision of its services to persons with disabilities and their respective families.2.3.  It outlines the restrictive environment and barriers that continue to marginalise and exclude persons with disabilities from mainstream society, and from participating in social and economic activities. It proposes monitoring mechanisms that will ensure closer tracking of its implementation and mainstream interventions within the relevant departments.2.4.  South Africa is a signatory to the UNCPRD and the African Charter on Human and People’s Rights on the Rights of Persons with Disabilities in Africa. 3.  Intergovernmental Panel on Climate Change (IPCC) Meeting3.1. The IPCC Bureau will be convening its seventh assessment cycle meeting in June 2023. The IPCC – which comprises a panel of 195-member governments under the UN – is responsible for assessing the available scientific, technical and socio-economic knowledge, so as to advise decision-makers about the causes, impacts and responses to climate change.3.2. During its meeting in 2023, the IPCC is expected to elect a new chairperson for its seventh assessment cycle. Cabinet has endorsed the nomination of Prof Debra Roberts from the University of KwaZulu-Natal for this position.3.3.  Prof Roberts has championed increased IPCC outreach work in Africa. She is currently a member of the IPCC Bureau. If elected she would be the first woman and a person from Africa to chair this body.  Her election will send a positive message on the good work being done by female scientists from Africa. C. Upcoming events1.   2022 16 Days of Activism Campaign 1.1.  South Africa will join the world in participating in the annual 16 Days of Activism against GBV, which kicks off on 25 November, the International Day for the Elimination of Violence against Women, and runs until 10 December, Human Rights Day.1.2.  Cabinet approved this year’s concept and the theme as “Socio-Economic Rights and Empowerment to build women’s resilience against Gender-based violence and Femicide: Connect, Collaborate, Contract”.1.3.  During the 16 Days of Activism for No Violence against Women and Children this year, South Africa will focus its awareness activities on the implementation of the NSP on GBVF. The plan aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and the country as a whole.  2.  Disability Rights Awareness Month (DRAM) and National Day of Persons with Disabilities 2.1. Cabinet approved the concept and the theme for the 2022 DRAM and National Day of Persons with Disabilities, which runs from 3 November to 3 December. The theme is: “Empowering Persons with Disabilities through resourceful, sustainable and safe environments”. 2.2.  The theme emphasises the importance of resolving existing barriers affecting people with disabilities. This includes ensuring resourceful, sustainable and safe environments for persons with disabilities, and also recognising that not all disabilities are visible.2.3.  The month-long activities will raise awareness and also showcase the progress the country has made in ensuring the protection of the rights of persons with disabilities, as enshrined in the Constitution of the Republic of South Africa of 1996. The activities will also highlight the need to address challenges experienced by persons with disabilities in the workplace and society.D.  Messages1. Congratulations Cabinet extended its congratulations and well-wishes to:  Edendale Technical Secondary School in KwaZulu-Natal for winning the CAF African School Football Championship.2. Condolences Cabinet expressed condolences to the family and friends of: Mr Jeremy Mansfield (59), a veteran TV and radio personality who had a stellar career, and received numerous awards and accolades.Ms Nelisiwe Magubane (56), the former Director-General of the then Department of Energy (now Department of Mineral Resources and Energy). She was a respected expert in the energy industry.E. AppointmentsAll appointments are subject to the verification of qualifications and security clearance.a.  Major General Siphosihle Thumy Nkosi – Deputy National Head: Directorate for Priority Crime Investigation (DPCI).  b.  Brigadier Nicholaas Jacobus Gerber – Deputy Provincial Head: Mpumalanga DPCI. c. Brigadier Gopaul Govender – Deputy Provincial Head: Limpopo DPCI.  d. Brigadier Stephen Molefi Mabuela – Deputy Provincial Head: Northern Cape DPCI. Board of the National Development Agency: a. Ms Tanya T Smith;b. Chief Livhuwani Matsila;c. Ms Nozabelo Ruth Bhengu;d. Ms Happy Ralinala;e.  Dr Olwethu Sipuka;f.  Mr Thembinkosi Matthews Josopu;g. Ms Sibongile Mncwabe (Department of Higher Education and Training);h. Mr Mojalefa Mohoto (Department of Small Business Development);i.  Ms Rosemary Puleng Lukwago-Mugerwa (Department of Public Works and Infrastructure);j.  Ms Nomthandazo Lichie Moyo (Department of Agriculture, Land Reform and Rural Development); and k.  Mr Pieter Pretorius (Department of Cooperative Governance).Enquiries:Ms Phumla Williams – Cabinet Spokesperson Mobile: 083 501 0139"
Statement on the Cabinet Meeting of 16 November 2022,18 Nov 2022,https://www.gov.za/speeches/statement-cabinet-meeting-16-november-2022-18-nov-2022-0000,https://www.gov.za/xh/node/817512,"A. Issues in the environment1. Just Energy Transition Investment Plan (JET-IP) 1.1. South Africa’s JET-IP received widespread acclaim at the 27th session of the United Nations (UN) Climate Change Conference of the Parties (COP27) being held in Sharm El-Sheikh, Egypt from 6 to 18 November 2022. 1.2. The bold plan that was endorsed by the International Partners Group –  the United Kingdom, United States, Germany, France, European Union and other social partners – outlines our transition to a low carbon economy. It also contributes to global efforts to ensure climate resilience and sustainable development for current and future generations1.3. Hailed as a ground-breaking new model for tackling climate change, the JET-IP is based on the financial responsibility of developed countries to assist developing nations meet their climate change commitments. It identifies investment priorities in the areas of clean energy, electric vehicles and green hydrogen, to pave the way for a sustainable and fair transition towards cleaner energy. 2. Climate Change Conference of the Parties  2.1. Cabinet supported calls at the COP27 being held in Sharm El-Sheikh, Egypt from 6 to 18 November 2022 for countries to remain on track to meet the Paris Agreement goal of limiting the global temperature rise to 1.5 degrees Celsius.2.2. Our support for the 1.5 degree Celsius target is of utmost importance to South Africa as an African and developing country that is highly vulnerable to environmental, social and economic effects of climate change. 2.3. Cabinet also endorsed the Africa group position to call on developed countries to honour their pledges and commitments made under both the UN Framework Convention on Climate Change and its Paris Agreement. These include a call for developed countries to take the lead on reducing emissions and providing developing countries with financial resources for their own climate action. 3. Fight against corruption3.1. Cabinet welcomed the recent arrests and freezing of assets of individuals allegedly linked to State Capture. These developments are a testament that the work of the Judicial Commission of Inquiry into Allegations of State Capture, Corruption and Fraud in the Public Sector including Organs of State is now bearing fruit. 3.2. Corrupt people and those who steal the future of our children have no place in our society.  Government is committed to dealing harshly with all acts of corruption, without fear, favour or prejudice. 3.3.  Cabinet urges citizens to report all acts of corruption to law-enforcement agencies or call the National Anti-Corruption Hotline: 0800 701 701. Callers may choose to remain anonymous.4. Kenya State Visit 4.1. Cabinet welcomed the successful State Visit to Kenya by President Cyril Ramaphosa, at the invitation of his Kenyan counterpart, Dr William Ruto.4.2. The visit included a Business Forum focusing on trade and investment between Kenya and South Africa. The visit also resulted in the signing of instruments on cooperation in correctional services, human settlements, audio-visual co-production, and on building the capacity of the State with the National School of Government.4.3. The two leaders discussed multilateral, economic, regional and continental issues.  Kenya is South Africa’s largest trading partner outside the Southern African Development Community (SADC) region, making South Africa the biggest seller of goods to Kenya on the continent. South Africa exported over R6-billion worth of goods to Kenya in 2021. 5. Severe weather conditions5.1. Cabinet called on the public to exercise caution during unfavourable weather conditions, particularly thunderstorms. Government and the South African Weather Service will continue to provide information on severe weather based on current observations and predictions.5.2. People are advised not to walk, swim or drive through fast-moving flood water. Do not try to cross a flooded area because you could be swept away by the strong currents. Always ensure that your children are safe and they are able to travel safely.  6. Group of Twenty (G20) Leaders’ Summit 6.1.President Ramaphosa participated in the 17th G20 Leaders’ Summit held in Bali in the Republic of Indonesia from 15 to 16 November 2022, which brought together world leaders in a collective effort to find solutions to a wide range of global challenges. The envisaged solutions include increasing multilateral cooperation for the recovery of the global economy, to bring stability to the global financial system, to promote long-term sustainable growth and to strengthen global economic governance.6.2. The theme of the summit held under the G20 Presidency of Indonesia was: “Recover Together, Recover Stronger”.6.3. As part of our nation’s engagement, President Ramaphosa participated in the working sessions on health, food and energy security as well as held several bilateral meetings with key trade partners. 6.4. Cabinet welcomed the deliberations at the summit, which underpin our own national priorities of reducing poverty, unemployment and inequality.7. Skills Development and Training 7.1. Cabinet welcomed the official launch of a 4IR micro-laboratory at the Goldfields Technical and Vocational Education and Training College in Welkom, Free State on Thursday, 10 November 2022. This contributes towards skills development, innovation and entrepreneurship, as the country can provide new, better and faster solutions to our challenges of poverty, inequality and unemployment.B. Cabinet decisions1. Biannual performance reports 1.1.Cabinet approved the biannual performance progress reports for the period 1 April 2022 to 30 September 2022. In addition to capturing the biannual performance progress, the reports also provide a mid-term review of the priorities of the 2019-2024 Medium Term Strategic Framework. 1.2. The reports are compiled according to the five clusters namely (i) Justice, Crime Prevention and Security; (ii) Economic Sectors, Investment, Employment and Infrastructure Development; (iii) Social Protection, Community and Human Development; (iv) Governance, State Capacity and Institutional Development, and (v) International Cooperation, Trade and Security. 1.3.  The reports provide an analysis of the key indicators of the seven adopted priorities of government using data collected from the departmental reports, statistics from Statistics South Africa and reports from the academia. The information is analysed against the National Development Plan: Vision 2030. 1.4.  Cabinet appreciated the remarkable progress reported in some areas that showed performance that exceeded the set-out targets. However, it expressed concern at the slow progress reflected in some of the reports. Cabinet approved the proposed interventions to be implemented to fast-track areas that showed a slow progress. 1.5. The Department of Planning, Monitoring and Evaluation will soon convene a roundtable discussion with the media to unpack these reports. 2. Policy measures to restrict trade in scrap metal to limit damage to public infrastructure and the economy2.1 Cabinet considered and approved the comprehensive package of measures to address the damage to public infrastructure and the economy by restricting trade of waste scrap and semi processed metals. 2.2 This follows the gazetting on 5 August 2022 for public comment of the “Draft Policy Proposals on Measures to Restrict and Regulate Trade in Ferrous and Non-Ferrous Metals Waste, Scrap and Semi-Finished Ferrous and Non-Ferrous Metal Products to Limit Damage to Infrastructure and the Economy”, by the Ministry of Trade, Industry and Competition; and consideration of the extensive public comments received. 2.3  Details of the measures to be implemented will now be processed for publication in the Government Gazette by the relevant Ministries and a detailed media release containing details of the measures will be released by the GCIS as soon as the necessary legal work has been finalised. 2.4  South Africa will also engage with the SADC, African Union and the Southern African Customs Union to ensure a coordinated approach to fight this crime collectively as a region. C. Upcoming event1. Sustainable Infrastructure Development Symposium South Africa (SIDSSA)1.1. Infrastructure South Africa, in partnership with GIZ, a German development agency, will host its third SIDSSA in Cape Town Century City from 28 to 30 November 2022. This year’s symposium will focus on green hydrogen as an important growth sector in the country’s investment strategy.1.2. The symposium will bring together decision-makers, financial institutions, academics and international authorities. The event will afford the country the opportunity to showcase some of the large and low-cost world-class green hydrogen production hubs.1.3. The demand for green hydrogen-based products such as ammonia and synthetic jet fuels is rising. The Department of Science and Innovation (DSI) in South Africa has been researching green hydrogen with a focus on green mobility and the use of platinum group metals. 1.4. Cabinet approved the Hydrogen Society Roadmap earlier this year. The roadmap is one of government’s strategies and policy direction aimed at bringing together a variety of public and private stakeholders and institutions around a common vision on how to use and deploy hydrogen and hydrogen-related technologies, as part of the country’s economic development and greening objectives.1.5. In South Africa, hydrogen is extensively used in the chemical and fuel-refining sectors, but it is currently produced mainly from non-renewable sources such as coal and natural gas.D. AppointmentsAll appointments are subject to the verification of qualifications and security clearance.1.  Ms Phindile Baleni as Director-General (DG) in The Presidency and Cabinet Secretary (Contract extended by five-years). 2.  Dr Philemon Mphathi Mjwara as DG at the DSI (Contract extended by one year). 3.  Cabinet concurred with the Minister of Trade, Industry and Competition with the following appointments4.  Board of the South African Bureau of Standards: a.  Dr Sandile Bethuel Malinga (Chairperson);b.  Mr Tumisang Tsehlo; c.  Dr Rudzani Nemutudi d.  Ms Deidré Penfold.e.  Dr Nandipha Madibaf.  Ms Gloria Mngunig. Dr Ron Josias andh. Dr Mukondeleli Grace Kanakana-Katumba5. Board of the Companies Tribunal  a. Judge Dennis Davis (Chairperson) b. Ms Minah Tong-Mongalo (Deputy Chairperson)c.  Ms Daiane Terblanche d. Ms Hlaleleni Kathleen Dlepu  e. Prof. Clement Marumoagaef.  Mr Joshua Sesha Kadishg. Mr Richard Bradstreet.h. Mr Fulufhedzani Shane Mudzungai.  Ms Nomagcisa Cawej.  Mr Brian Jennings andk.  Dr Alli Chicktay 6. Dr  Mashilo Boloka: Interim Chief Executive Officer of the Film and Publication Board.  Appointed to the six member Board of the International Association of Internet Hotline (INHOPE).  INHOPE is a global body set up in 1996 in the Netherland to protect Children Against Sexual Abuse Material.Enquiries: Phumla Williams – Cabinet Spokesperson Cell: 083 501 0139"
Statement on the Cabinet Meeting of 30 November 2022,1 Dec 2022,https://www.gov.za/speeches/statement-cabinet-meeting-30-november-2022-1-dec-2022-0000,https://www.gov.za/xh/node/817839,"A. Issues in the environment1. Quarterly Labour Force Survey (QLFS)1.1. Cabinet welcomed the results of Statistics South Africa’s QLFS for the third quarter of 2022, which indicated that 204 000 jobs were gained between the second and third quarters of 2022.1.2. The QLFS also revealed that the total number of persons employed in the third quarter of 2022 was 15,8 million.1.3. This means that the official unemployment rate decreased by 1,0 percentage point from 33,9% in the second quarter to 32,9% in the third quarter of 2022. The unemployment rate according to the expanded definition of unemployment also decreased by 1,0 percentage point to 43,1% in the third quarter of 2022 compared to the second quarter of 2022. While this increase may be viewed as a drop in the ocean, it does show that the strategies to grow employment are starting to yield positive results.1.4. The largest jobs gain were recorded in manufacturing (123 000), followed by trade (82 000), construction (46 000), transport (33 000), and community and social services (27 000). Cabinet called on South Africans to continue to rally behind the country’s Economic Reconstruction and Recovery Plan (ERRP) to ensure that as a country we keep the momentum of growing the economy and creating much-needed jobs. 1.5. Cabinet acknowledges that the country has a long way to go and more work needs to be done to address the challenge of unemployment in the country.2. State Visit to the United Kingdom of Great Britain and Northern Ireland (UK)2.1. Cabinet welcomed the historic Presidential State Visit to the UK that took place from   22 to 23 November 2022. His Excellency President Cyril Ramaphosa became the first Head of State to be hosted by the British monarch, His Majesty King Charles III, since his accession to the throne in September 2022.2.2. A Royal State Visit is the highest honour bestowed on a country by the UK to further promote bilateral relations and it also symbolises the importance the UK ascribes to its relations with a particular country.2.3. The Presidential State Visit, which marked a continuation of the strong bilateral ties between South Africa and the UK, resulted in the launch of the next phase of the UK-South Africa Infrastructure Partnership. The partnership supports South Africa’s economic growth through major infrastructure developments and offers increased access to UK companies in projects worth up to £5.37 billion over the next three years.2.4. The visit focused on upgrading trade and investment levels between the two countries, and also on creating more opportunities in British markets for South African goods and commodities. During the UK-SA Business Forum, numerous business opportunities on offer were profiled to UK investors who pledged their continued engagement with South Africa.2.5. South Africa and the UK  also signed Memorandums of Understanding on Cooperation in Science and Innovation as well as Health Cooperation that would focus on vaccine manufacturing, genome sequencing and climate change.2.6. Other outcomes from the visit included securing collaboration on infrastructure, clean technology and renewable energy sources. These opportunities hold the potential to unlock domestic trade, investment and boost job creation.3. Tshwane Automotive Special Economic Zone (TASEZ)3.1. Cabinet welcomed the production of the next generation Ford Ranger by Ford Motor Company of South Africa (FMCSA), which saw a capital investment of R15.8 billion.3.2. This resulted in all 10 auto component manufacturing companies located in the TASEZ officially entering into full operation. The investment by the component manufacturers amounted to R3.62 billion and created 1 259 permanent jobs benefiting youth (76%) and women (32%).3.3. TASEZ was established as a special-purpose vehicle production zone with a mandate to create employment opportunities and promote economic participation for small, medium and micro enterprises in the region. Its first phase of development was aimed at creating additional infrastructure and capacity within the FMCSA supply chain to support South Africa to be one of the only three hubs in the world to produce the next-generation Ford Ranger.4. National Digital and Future Skills Conference4.1. Cabinet welcomed the outcomes of the National Digital and Future Skills Conference held in Umhlanga, KwaZulu-Natal from 22 to 23 November 2022, to strengthen our nation’s advances in the area of digital and future skills in South Africa.4.2. Hosted by the Department of Communications and Digital Technologies (DCDT) in partnership with the Deutsche Gesellschaft für Internationale Zusammenarbeit (GIZ), the conference aimed to, among others, strengthen partnerships in the area of digital and future skills in South Africa, create and stimulate interest in digital and future skills, and explore digital skills training opportunities available for youth presented by the Fourth Industrial Revolution.4.3. The conference forged partnerships between government, business, civil society, international development organisations and youth organisations to take our nation forward into the digital era.5. New Thuthuzela Care Centre in Limpopo5.1. Cabinet welcomed the opening of the Thuthuzela Care Centre in the Dilokong Hospital at Dilokong Village in Driekop, Limpopo on Tuesday, 22 November 2022. The one-stop facility offers services in support of victims of gender-based violence and femicide (GBVF) and sexual crimes.5.2. The centre is the 62nd to be opened across the country and fulfils the commitment government made at the 2018 Presidential Summit Against GBVF to build more of such centres.6. Auditor-General’s (AG) 2021/22 Consolidated General Report6.1. Cabinet welcomed the 2021/22 Public Finance Management Act audit outcomes of the national and provincial government, which were released by AG Tsakani Maluleke on Wednesday, 23 November 2022 under the theme: “A culture of accountability will improve service delivery”.6.2. Cabinet noted the gradual upward trend in the audit outcomes of national and provincial government but expressed concern that key service delivery portfolios continued to receive poor outcomes.6.3. Based on the completed audits of 160 departments, 47 departments had improved and 12 had regressed. Similarly, of the 238 public entities with completed audits, 67 had improved and 34 had regressed.6.4. Cabinet affirmed government’s commitment to taking corrective measures to address the root causes that lead to poor audit outcomes and remove weaknesses to achieve clean audits.7. Safer Festive Season campaign7.1. Government recently launched the 2022 Safer Festive Season campaign under the theme: “More boots on the ground towards enhanced police visibility.”7.2. To ensure the well-being and safety of all residents and tourists in our country during the festive season and beyond, heightened police visibility will include intensified and integrated crime-prevention and crime-combating operations by the South African Police Service and other law-enforcement agencies. Cabinet calls on all people to work with law-enforcement authorities to keep our communities safe.7.3. As traffic volumes on our national roads increase, all road users are urged to be vigilant, and to obey traffic rules and regulations such as speed limits. Do not drive while under the influence of alcohol, always wear your seatbelt, keep a safe following distance and stop at a safe place to rest after at least every three hours of driving. Be courteous to other road users so that we can all reach our destinations safely.7.4. Cabinet urges everyone to take extra care this festive season to ensure their own safety and that of others, especially children, who must be supervised at all times. By exercising extreme care and responsible behaviour, we can guarantee an enjoyable time of celebration with family and friends.8. South Africa Green Hydrogen Summit (SAGHS)8.1. Cabinet welcomed the successful conclusion of the country’s inaugural SAGHS 2022 held in Cape Town from 28 to 30 November 2022, which showcased our nation’s offerings as a world-class green hydrogen production hub.8.2. In creating the environment for the green hydrogen sector to flourish, government has developed a Hydrogen SA Strategy that taps into our nation’s endowment of renewable energy and platinum, a catalyst in the hydrogen electrolysis process, to position South Africa as a global leader in this new market.8.3. The green hydrogen economy is part of our work under the ERRP to explore new sources of economic growth that have the potential to revolutionise our economy and create new jobs.9. Launch of the Artificial Intelligence (AI) Institute of South Africa9.1. Cabinet welcomed the collaboration between the DCDT, Tshwane University of Technology and the University of Johannesburg that resulted in the launch of the AI Institute of South at the Johannesburg Business School on Wednesday, 30 November 2022.9.2. The first-of-its-kind institute ushers a new era in South Africa’s digital transformation efforts. It will stimulate economic growth, address unemployment and create a positive social impact. The AI Institute will expand the teaching of robotics and coding currently being offered in public schools.9.3. The institute is designed to ensure that government academia and industry work together in a unique partnership to apply their collective knowledge, expertise and experience to implement coordinated solutions to some of South Africa and Africa’s most critical and long-standing challenges, and to take the continent forward.9.4. Government’s focus on digital skills includes creating platforms to support and promote the ability of youth, and small and medium enterprises, in particular start-ups, to develop digital content.B. Cabinet decisions1. Research Report on the economic costs of disability for children with disabilities and persons with physical disabilities in South Africa1.1. Cabinet considered and approved the Research Report that was commissioned by the Department for Women, Youth and Persons with Disabilities (DWYPD), in partnership with the United Nations (UN) Development Programme (UNDP). The research provides information on disability-related costs on households with children with disabilities and adults with physical disabilities.1.2. The research insights provide evidence of cost estimates for, among others, the determination of social-security benefits subsidisation of services for persons with disabilities. This report complements the study also done by the UNDP between 2013 and 2015 on elements of the financial and economic costs of disability households in South Africa. The report will be published after it has been gazetted.2. Rapid Evaluation of the implementation of government policy on preferential public procurement towards women, youth and persons with disabilities2.1. Cabinet received an evaluation report that assessed the compliance rate by national and provincial departments on the preferential procurement application on businesses owned by women, youth and persons with disabilities. The evaluation covered the period from 2018 to 2021.2.2. Data was collected from National Treasury’s Central Supplier Database (CSD) and respondents from departments to the questionnaires sent to them. The data did not, however, capture information from all the departments, but was sufficient enough to guide Cabinet on areas that need strengthening to ensure full compliance.2.3. Cabinet approved all the intervention recommendations that will ensure government complies with the 40% procurement to women in particular. Some of the recommendations include the enhancement of the CSD software, and the training and awareness raising of accounting officers and Supply Chain Management practitioners in departments. The full report will be posted on the DWYPD’s website: www.dwypd.gov.za.3. Science, Technology and Innovation (STI) Decadal Plan 20223.1. Cabinet approved the 2022 STI Decadal Plan, which serves as an implementation guide of the 2019 White Paper on STI. Cabinet approved the draft plan in March 2021 and has since been enriched through further consultation with relevant stakeholders.3.2. The plan has five thematic focus areas: (1) modernisation of agricultural, manufacturing and mining sectors; (2) exploitation of new sources of growth, particularly the digital and circular economy; (3) large research and innovation programmes in the areas of health and energy; (4) utilising STI to support a capable state and (5) addressing three societal grand challenges, namely climate change and environmental sustainability, the future of education, skills development and work, and the future of society.3.3. The first Decadal Plan for 2008-2018, together with the 2002 National Research and Development Strategy, served as the basis of the current Decadal Plan. These plans advance the government’s approach to innovation in South Africa. The document will be made public through the Department of Science and Innovation’s (DSI) website: www.dst.gov.za.4. National Strategy and Risk Assessment on Anti-Money Laundering, Counter Financing of Terrorism and Counter Financing of Proliferation (AML/CFT/CPF)4.1. Cabinet approved the country’s National Strategy on AML/CFT/CPF, together with the National Risk Assessment. The strategy was developed as a response to the risk assessment prepared by all the relevant security and finance agencies.4.2. The operationalisation of this strategy – which provides three high-level goals with 13 strategic objectives – will involve law-enforcement agencies, intelligence agencies, financial and non-financial institutions, and private-sector representatives, among others.4.3. The implementation of the strategy will ensure the country strengthens its financial systems to support economic growth interventions by reducing levels of finance-related crimes.  The strategy also responds to some of the 40 recommendations made after South Africa was assessed by the Financial Action Task Force, an intergovernmental policymaking body that strives to combat terrorist financing and money laundering globally. The summarised two reports will be published on National Treasury’s website: www.treasury.gov.za.5. Green Hydrogen Commercialisation Strategy (GHCS)5.1. Cabinet approved the publication of the GHCS for public comments. The strategy is aimed at ensuring that the country takes full advantage of the opportunities provided by green industrialisation.5.2. The GHCS will ensure South Africa becomes a major producer and exporter of green hydrogen. It contributes towards economic growth and supports the country’s just transition interventions towards the reduction of carbon emissions.5.3. South Africa already has the Hydrogen Strategy and the Hydrogen Society Roadmap adopted by Cabinet in 2021. The rapidly growing green hydrogen market presents huge opportunities for South Africa.6. State Litigation Strategy for 2021 – 20266.1. Cabinet approved the State Litigation Strategy for 2021 – 2026. The strategy seeks to drive the transformation of the legal profession in a systematic manner. It guides on how the State will distribute legal work to legal practitioners; manage the costs of the litigation; guides the management of stakeholders; provides for the maximisation of the use of technology and systems. 6.2. The strategy also addresses the development of human capacity management and development. It will be applicable to litigation services of the State from all spheres of government.6.3. Cabinet also approved the two additional policies to support the implementation of this strategy. The Briefing and Outsourcing of State Legal work Policy will introduce an element of fairness and drive the transformational allocation of litigation services that cannot be performed internally. The Initiating, Defending and Opposing of Matters Policy will provide clarity on processes to be followed by client departments and the Office of Solicitor-General.6.4. The two policies – together with the other policies that were approved by Cabinet in November 2021 and the Legal Sector Code – will support the implementation of this strategy. These documents will ensure a meaningful transformational intervention in the legal sector and also ensure the economies of scale in litigation matters that involve the State.7. Management of State Litigation Contingent Liability Policy7.1. Cabinet approved the State Litigation Contingent Liability Policy, which provides mechanisms to manage state litigation contingent liability. It provides for the creation of a central database and the reporting mechanism on the following-up of the cases in this database.7.2. The policy provides for the mechanism to close dormant case files that were resulting in unreliable contingent liability figures in respect of accountability.C. Bills1. National Sport and Recreation Amendment Bill of 20221.1. Cabinet approved the submission of the National Sport and Recreation Amendment Bill of 2022 to Parliament for further processing. The Bill amends the National Sport and Recreation Act, of 1998 (Act 110 of 1998). The Bill has already been published for public consultation.1.2. The Bill also amends certain definitions and amongst other interventions, it proposes the establishment of the Sports Arbitration Tribunal to resolve disputes between sport or recreation bodies. It outlines procedures to be followed for bidding for international events. The proposed amendments also empower the Minister of Sport, Arts and Culture to make regulations for vulnerable groups to participate in sport and be protected from any form of sexual abuse or exploitation.2. South African Broadcasting Corporation (SABC) Bill of 20222.1. Cabinet approved the submission to Parliament of the SABC Bill of 2022 for processing. The Bill was published for public comment in June 2021. Once the Bill is passed into law by Parliament, the current Broadcasting Act, 1999 (Act 4 of 1999) will be repealed.2.2. The Bill amongst others proposes reducing the size of non-executive Board members from 12 to 11 and the executive members from three to two.  It revised the governance structure and funding model of the SABC.3. Repeal of the Transkeian Penal Code Bill of 20223.1. Cabinet approved the submission to Parliament of the Repeal of the Transkeian Penal Code Bill of 2022 for further processing. The Bill repeals the Transkeian Penal Code, 1983 (Act 9 of 1983) which codified criminal law in the former Transkei (now Eastern Cape).3.2. The proposed Bill extends the current application of common laws to the former Republic of Transkei in line with our unitary system of the country’s judicial system. 3.3. The Transkeian Penal Code is in conflict with the current common criminal law that regulates the same subject matter in different parts of the country. This repeal will remove the continued existence of apartheid-era legislation in the areas that were formerly known as the Republic of Transkei and provide the transitional arrangements on matters dealt with by this code.4. Constitution Eighteenth Amendment Bill of 20224.1. Cabinet approved the submission of the Constitution Eighteenth Amendment Bill of 2022 to Parliament for further processing. The Bill amends Section 6 of the Constitution of the Republic of South Africa of 1996 to recognise South African Sign Language as one of the official languages.4.2. In May 2022, Cabinet approved the publication and giving of notice to this Bill, which together with the notice were subsequently gazetted in July 2022.5. Criminal Law (Sexual Offences and Related Matters) Amendment Bill of 20225.1. Cabinet approved the publishing of this Bill for public comments. It repeals the Sexual Offences Act (previously Immorality Act), 1957 (Act 23 of 1957). It also repeals Section 11 of the Criminal Law (Sexual Offenses and Related Matters) Amendment Act, 2007 (Act 32 of 2007) to decriminalise the sale and purchase of adult sexual services.5.2. The proposals of this Bill respond to the list of interventions proposed in Pillar 3 (Protection, Safety and Justice) of the National Strategic Plan on GBVF, which enjoins the criminal justice system to provide protection, safety and justice for survivors of GBVF, and to effectively hold perpetrators accountable for their actions. Once passed into law, it will amongst others protect sex workers against abuse and exploitation.6. South African Post Office (SAPO) Amendment Bill 6.1. Cabinet approved the submission of the SAPO Amendment Bill to Parliament for further processing. The Bill, which was approved for public consultation early this year, amends the SAPO Act, 2011 (Act 22 of 2011).6.2. The proposed amendments seek to enable the SAPO to adapt to the technological developments in the courier-service space and expand its mandate. The changes are in line with the National Integrated Information and Communications Technology Policy White Paper of 2016.D. Upcoming events1. 2022 World Science Forum (WSF)1.1. South Africa will, through the DSI, host the WSF at the Cape Town International Convention Centre Cape from 6 to 9 December 2022 under the theme: “Science for Social Justice”.1.2. The forum is one of the leading global platforms that encourage dialogue on the role science should play in society. It is an initiative of global science organisations that also include the UN Educational, Scientific and Cultural Organisation.1.3. Renowned thought leaders will be debating various topics that include science for human dignity; science for climate justice, science diplomacy for multilateralism, and science for Africa and the world.  1.4. A number of side and satellite events will take place concurrently, and some of them will be hosted by the General Assembly of the African Academy of Sciences, a Pan-African organisation whose vision is to transform lives on the African continent through science.2. World AIDS Day2.1. South Africa will join the world in observing and participating in activities to mark the annual World AIDS Day on 1 December 2022 under the theme: “Equalise and Integrate to End AIDS”. The national commemoration event that will be held at the Dr Petrus Molemela Stadium in Bloemfontein in the Free State will be used to remind everyone to be responsible by getting to know their health status so as to make informed life decisions.2.2. The commemoration comes as South Africa prepares to begin piloting the injectable pre-exposure prophylaxis (PrEP) early next year, which is recommended by the World Health Organisation. The PrEP injection, to be taken every other month, could prevent as many as 52 000 new HIV infections.3. Reconciliation Day 3.1. On Friday, 16 December 2022, the nation will celebrate Reconciliation Day to reaffirm our commitment to unity and nation-building. Each year we have an opportunity to reach out to one another to deal with our past, reconcile and build a new nation going forward.3.2. Our journey since the advent of freedom and democracy in 1994 has decisively shown that we are stronger as a nation when we are united. Our goal as South Africans should be to promote inclusive nation-building and social cohesion.3.3. Together we can build a better tomorrow for all by striving to ensure a nation that encourages dialogue, fosters social cohesion, embraces nation-building and celebrates its diverse culture.3.4. Cabinet calls on everyone to work together as a nation, and harness our collective strengths to build a united and prosperous South Africa.4. National Active Ageing Programme4.1. The Department of Social Development will host the National Active Ageing Programme in Germiston, Gauteng from 5 to 7 December 2022. The programme brings all nine provinces together and is aimed at promoting the independent and healthy lifestyle of older persons to ensure that they actively participate in their communities.4.2. The National Active Ageing Programme will open with a national dialogue to allow older persons to engage on pertinent matters affecting them. This will be followed by the Golden Games where older persons will showcase their athletic abilities.4.3. The Older Persons Act, 2006 (Act 13 of 2006) emphasises the importance of the protection and promotion of the rights, dignity, status, integrity, safety, security and well-being of older persons. In this regard, Cabinet calls upon all communities to care, respect and support older persons, especially against abuse, ill-treatment, neglect and GBV.E. MessagesCongratulations1. Cabinet extended its congratulations and well-wishes to:Prize winners of the 2022 SADC Media Awards.  Mr Sandile Stevenson Ndlovu from the Sunday Times for first prize in the photographic category, Ms Zinhle Makhosazane Mugabe from SABC for the second prize in the TV category and  Ms Melinda Shaw from the Poultry Bulletin Magazine for third prize in the Print category.Condolences2. Cabinet extended its condolences to the friends and families of:Mr John Henry Ernstzen (82), a veteran trade unionist and political activist who also served in the Public Service as an advisor to the then Minister of Public Service and Administration, Dr Zola Skweyiya. He later served on the Public Service Commission as Deputy Chairperson and also on the Judicial Service Commission.Vho-Rashaka Frank Ratshitanga (89), an anti-apartheid activist who endured a number of Security Branch harassments. As a published author, some of his many poetry books were prescribed for high school. After 1994, he served in the Limpopo Legislature. He was a recipient of the Order of the Baobab in Bronze for “his selfless dedication to the struggle against injustice and his active commitment to the development of South Africa”.F. AppointmentsAll appointments are subject to the verification of qualifications and security clearance.1. Ms Funani Josephine Matlatsi as Chief Financial Officer at the Department of Cooperative Governance.2. Dr Marcia Mabel Socikwa as Deputy Director-General (DDG): University Education at the Department of Higher Education and Training.3. Dr Lisolomzi Assaph Fikizolo as DDG: Oceans and Coasts at the Department of Forestry, Fisheries and the Environment.4. Ms Boipuso Mmasediba Modise as DDG: Economic Policy at National Treasury. 5. Dr Kefiloe Doris Masiteng as Secretary of Planning in the Department of Planning, Monitoring and Evaluation.6. Ms Jodi-Lynne Scholtz as Commissioner of the National Lotteries Commission.7. Dr Phakamani Buthelezi as Chief Executive Officer (CEO) of the Overberg Water Board (Contract renewal).8. Dr Bongani Andy Mabaso as CEO of the State Information Technology Agency.9. Dr Gibson Mashilo Simon Boloka as CEO of the Film and Publication Board.10. Mr Mandisi Nkuhlu as CEO of the Export Credit Insurance Corporation.Cabinet concurred with the following appointments:1. Social Housing Regulatory Authority:a.  Mr Sandile Luthuli (Chief Executive Officer).2. Board of South African National Roads Agency Limited:a. Mr Themba Barrange Mhambi (Chairperson – reappointment);b. Mr Robert Alderman Haswell (reappointment);c. Mr Thamsanqa Piet Matosa (reappointment);d. Ms Refilwe Buthelezi; ande. Ms Noluphumzo Leonora Noxaka.3. Non-executive directors: Air Traffic and Navigation Services:a. Mr Zola Majavu (Chairperson);b. Mr Khulile Sympathy Boqwana;c.  Ms Nomathemba Kubheka (reappointment);d. Maj-Gen Nhlanhla Lucky Ngema (reappointment);e. Mr Christiaan Rudolph Burger (reappointment);f. Dr Malindi Joy Neluheni;g. Mr Muhammed Ameen Ebrahim Amod;h. Mr Siyabonga Gcina Kudumela;i. Ms Precious Nompumelelo Sibiya; andj. Ms Princess Mngoma.4. Board of South African Nuclear Energy Corporation:a. Mr David Nicholls (Chairperson – reappointment);b. Mr Leshoene Joseph Shayi (reappointment);c. Ms Senamile Masango (reappointment);d. Ms Elsie Monale (reappointment);e. Mr Charles Leornad Mavuso;f. Mr Hilton Darryl Lazarus;g. Mr Ashley Latchu;h. Dr Mosidi Makgae;i. Mr Suren Maharaj; andj. Ms Bessie Makgopa (Alternative member – reappointment).5. Strategic Fuel Fund Board:a. Mr Sipho Mkhize (Chairperson);b. Mr Mmete Petrus Fusi;c. Ms Nosizwe Nokwe-Macamo;d. Ms Mary-Jane Morifi;e. Ms Samela Titus-Nabe (reappointment); andf. Mr Sechaba Thole (reappointment).6. Board of the Isimangaliso Wetland Park Authority:a. Mr Israel Mabhudu Tembe (Chairperson – reappointment);b. Ms Thulile Memory Sosibo (Deputy Chairperson);c. Mr Peter Christopher Small (reappointment);d. Mr Gonesagren Ganesh Nair (reappointment);e. Ms Maureen Sibusisiwe Ngcobo;f. Ms Nombuso Mlambo;g. Mr Boy Daniel Ngobeni; andh. Mr Bongani Mzwakhe Mhlongo.7. Members of the Council for the Built Environment:a. Ms Holovisa Amelia Mtshali (Chairperson – reappointment)b. Ms Vangile Petronella Nene;c. Mr Anele Mahlawe;d. Ms Elizabeth Faith Nyaka;e. Ms Tinyiko Laurel Palesa Shipalana;f. Ms Mandisa Princess Pepeta-Daki;g. Dr Sitsabo Dlamini (reappointment);h. Mr Thembinkosi Cedric Madikane;i. Ms Molefi Kubuzie;j. Mr Christopher Kobla Gavor;k. Mr Ngwako Edward Hutamo (reappointment);l. Mr Chris Steynberg;m. Mr Ashley Latchu (reappointment);n. Ms Ditaba Maraka (reappointment);o. Ms Sinehlanhla Mthembu (reappointment);p. Ms Salome Mabilane;q. Ms Snowy Makhudu;r. Dr Khangwelo Desmond Musetsho;s. Ms Modiehi Elisa Molebatsi;t. Mr Craig Silva;u. Mr Tshepo Albia Monakedi; andv. Ms Seemole Angela Mohopo.8. Board of Magalies Water:a. Dr Keneilwe Sebego (Chairperson – reappointment);b. Ms Yvonne Malebo Motolong (Deputy Chairperson);c. Mr Stanley Ngobeni;d. Ms Yongama Pamla;e. Ms Priscilla Nomsa Mashaba;f. Dr Mosidi Makgae;g. Mr Muzuvukile Wiseman Mkhize;h. Ms Tebogo Magogodi Elizabeth Malaka (reappointment);i. Mr Rudolph Martin Le Roux; andj. Mr Itumeleng Mosala.9. Commissioners of the Water Regulator Commission:a. Ms Davishinee Padayachee;b. Ms Mampiti Matsabu;c. Ms Nolubabalo Sondlo;d. Ms Karen van der Merwe;e. Mr Rolfe Eberhard;f. Dr Binganidzo Muchara;g. Mr John Alexander Conolly;h. Ms Karen Breytenbach;i. Mr Junior Potloane;j. Mr Itumeleng Brian Modiba; andk. Ms Ntombokuqala Nokulunga Mnqeta.10. Non-executive directors of the Development Bank of Southern Africa Board:a. Ms Martie Jansen van Rensburg (reappointment);b. Ms Dinao Lerutla;c. Ms Tasneem Essop;d. Mr Kenneth Brown; ande. Mr Ebrahim Rasool.11. South African Maritime Safety Authority Board:a. Mr Tau Morwe (Deputy Chairperson).12. Passenger Rail Agency of South Africa Board members:a. Ms Sibongile Luthuli; andb. Adv Johnny Motlogelwa.13. Board of the Petroleum Agency South Africa:a. Mr Satish Roopa (Chairperson);b. Ms Carmen Mpelwane;c. Dr Salome Chiloane-Nwabueze; andd. Dr Xolile Sizani.14.  Board of the Trans-Caledon Tunnel Authority:a. Ms Precious Nompumelelo Sibiya (Chairperson);b. Mr Gerald Dumas (Deputy Chairperson);c. Mr Gregory Nigel Joseph White;d. Ms Zelda Ncedekile-Tshabalala;e. Ms Vidhu Nardev Vedalankar;f. Mr Neo Mooketsi Tladinyane;g. Ms Mmanare Evelyn Mamabolo;h. Mr Patrick Roy Mnisi; andi. Mr Pule Johannes Mofokeng.Enquiries: Ms Phumla Williams – Cabinet SpokespersonMobile: 083 501 0139"
"INgxelo engeNtlanganiso yeKhabhinethi ebibanjwe ngoLwesithathu, umhla wama-15 kweyoMdumba 2023",16 Feb 2023,https://www.gov.za/speeches/statement-cabinet-meeting-wednesday-15-february-2023-16-feb-2023-0000,https://www.gov.za/xh/speeches/statement-cabinet-meeting-wednesday-15-february-2023-16-feb-2023-0000,"A. Imiba enguNdaba-mlonyeni1. INtetho engoBume beSizwe (i-SoNA)1.1. IKhabhinethi isigxininisile isicelo esenziwe nguMongameli Cyril Ramaphosa kwiNtetho yakhe engoBume beSizwe yowama-2023 sokuba abemi boMzantsi Afrika basebenze ngokubambisana futhi kungashiywa namnye ngasemva xa kusiliwa ezi ngxaki sijamelene nazo.1.2. La manyathelo angqingqwa kaMongameli akhokelisa umba wezamandla phambili kwisicwangciso sokusebenza sikarhulumente salo nyaka ukuze iliwe iphele tu ingxaki kacimi-cimi wombane size isizwe sibe necandelo lombane elizinzileyo.1.3. IKhabhinethi ibongoze onke amacandelo esizwe ukuba axhase la malinge andlalwe nguMongameli kwi-SoNA, malinge lawo aza kunceda kwimizamo yethu yokuphungula inani labantu abangasebenziyo kunye neendleko zokuthenga izinto ezisisiseko zokuziphilisa, ukulwa indlala, ulwaphulo-mthetho kunye norhwaphilizo.1.4. Urhulumente uzimisele ukukhawulezisa lo msebenzi sele uqhuba ukuze konyuswe umthamo wombane esinawo ngolo hlobo kususwe nayo yonke imiqobo eyenza ukuba singasebenzi kakuhle.1.5. Kwezi veki zimbalwa zizayo, iintlanganisela zamasebe ziza kubamba iindibano noonondaba apho ziza kunika iinkcukacha ezithe vetshe malunga neNkqubo yokuSebenza (i-PoA) karhulumente yalo nyaka siya kuwo, njengoko ibinyathelwe nguMongameli Ramaphosa kwi-SoNA. Intetho yoHlahlo Lwabiwo-mali lwesizwe eza kwenziwa ngoLwesithathu, umhla wama-22 kweyoMdumba 2023 iza kunika iinkcukacha ezityebileyo nge-PoA karhulumente.2. INkomfa Yezemigodi Yelizwekazi i-Afrika yowama-20232.1. IKhabhinethi ivile ngeziphumo zeNkomfa Yezemigodi Yelizwekazi i-Afrika ebibanjelwe e-International Convention Centre eKapa ukususela ngomhla wesi-6 ukuya kowesi-9 kweyoMdumba 2023 phantsi komxholo othi: Ukuvula amaThuba oTyalo-mali kwimiGodi yase-Afrika: Uzinzo, uKhuseleko nokuThengiselana”.2.2. Le Nkomfa Yezemigodi Yelizwekazi i-Afrika ibidibanise oosomashishini beli candelo abaphuma kulo lonke eli lizwekazi kunye nehlabathi, yaze yangqinisisa ukuba ngenene yinkomfa yotyalo-mali kwezemigodi ekudidi oluphezulu kweli lizwekazi. Imigodi isadlala indima enkulu kuphuhliso nokwakhiwa kwemizi-mveliso kweli lizwekazi. Ilicandelo elidala futhi neligcina imisebenzi, kangangokuba abantu abasebenza ngqo kweli candelo baphantse bafike kwisiqingatha sesigidi baze abo basebenza namanye amacandelo asebenzisana nalo nabo babe malunga nesigidi apha eMzantsi Afrika.2.3. Kulo nyaka uphelileyo imveliso yemigodi apha eMzantsi Afrika ifikelele kwiqondo engazange yafikelela kulo eliyitriliyoni yeerandi eyi-1.18, ngolo hlobo lenyuse isambuku semveliso yelizwe yonyaka (i-GDP), iimpahla ezithunyelwa kumazwe angaphandle kunye nengeniso. IKhabhinethi ihlaba ikhwelo kuwo onke amahlakani eli candelo ukuba aqhubeleke esebenzisana norhulumente ukuze eli candelo lihlale lilicandelo elingumakhwekhwetha okwaziyo ukumelana nokhuphiswano kwihlabathi elinceda kuhlumo loqoqosho, elidala imisebenzi kunye neliqhuba uphuhliso oluzinzileyo.3. Izikhukhula 3.1. IKhabhinethi ithumele amazwi ovelwano kwiintsapho zabo bathe basweleka kwizikhukhula zakutsha nje ezenze umonakalo omkhulu ebezithwaxe iindawo ezithile kweli lizwe lakuthi.3.2. Sibamba ngazibini kwabo becandelo leenkonzo zikaxakeka nohlangulo mbombo zone zeli abasebenze imini nobusuku benceda abantu. Masifunquke sisonke sisisizwe sincede abo basezingxakini bafuna inkxaso nokunakekelwa. 3.3. IKhabhinethi ibongoza abantu ukuba bahlale ezindlini xa kunetha iimvula ezinkulu kukho nezichotho, yaze futhi yakhumbuza nabo banezindlu ezikufutshane nemilambo kunye nemijelo yamanzi ukuba bahlale belumkile. 3.4. Abantu bayacetyiswa ukuba bangahambi, badade okanye bawele ngezithuthi amanzi esikhukhula alwatyuzayo okanye bawele iindlela, iibhulorho kunye nemilambo egcweleyo. IKhabhinethi ibongoza uluntu ukuba luqinisekise ukuba abantwana abakho mngciphekweni wokumka namanzi ngethuba lezikhukhula. 4. Ubundlobongela obenziwa ngemipu 4.1. IKhabhinethi ithi akuhlanga lungehliyo kusapho kunye nezihlobo zemvumi yomculo we-hip-hop uMnu Kiernan Forbes, obedume ngelokuba ngu-AKA, kunye nembalasane eyingcali yezokupheka, uMnu Tebello Motsoane, abadutyulwe eThekwini basweleka kwezi ntsukwana zimbalwa zidlulileyo.4.2. IKhabhinethi ithi tutwini nakusapho kunye nezihlobo zetshantliziyo elalichasene nolwaphulo-mthetho uMnu Ayob Mungalee, naye ebesanda kudutyulwa abulawe e-Eldorado Park eRhawutini. Ebengumlawuli kazwelonke we-People Seeking Justice Action Group, umbutho ubukhuthaza uluntu ukuba luzimele ngokwalo lulwe ingxaki yamaqela emigulukudu nokuthengiswa kweziyobisi.4.3. IKhabhinethi ithi mazilale ngenxeba iintsapho kunye nezihlobo zabo babulewe ngethuba kudutyulwana eNtshona Koloni, KwaZulu-Natal naseMpuma Koloni. Le ntlungu yokubulawa ngolunya kwabantu, esaphandwayo sithetha nje zi-arhente zogcino-mthetho, ibonisa ukuba ubundlobongela obuqhutywa ngemipu buthathe unyawo kunye nomonakalo owenzekayo kubantu bakuthi.4.4. IKhabhinethi ithembisa abemi boMzantsi Afrika ukuba uMbutho wamaPolisa oMzantsi Afrika (i-SAPS) uxhotyiswe ngezakhono ukuze ukwazi ukulwa ulwaphulo-mthetho. Oku kuquka ukuba namapolisa amaninzi ezitalatweni ukuseka amabutho azingcali zolwaphulo-mthetho aza kujongana neentlobo ezithile zolwaphulo-mthetho. UMzantsi Afrika uza kulandela iinkqubo ezikhokelisa phambili iinkcukacha eziphandisisiweyo ngendlela ephucukileyo ukuze kukhangelwe kuze kugxininiswe kwiindawo ezidume ngolwaphulo-mthetho.4.5. I-SAPS iwenza ngqingqwa amaphulo wayo okuzingela nokuthatha imipu neembumbulu ezingekho mthethweni kwizaphuli-mthetho. Kwezi nyanga zili-12 zidlulileyo amapolisa sele ethathe aze atshabalalisa imipu ibisebantwini engama-65 519.4.6. Urhulumente ucela bonke abemi kunye nemibutho yoluntu ukuba basebenzisane ne-SAPS kuliwe ulwaphulo-mthetho ekuhlaleni. Ukuba unolwazi olunokunceda kudizwe abantu abaphula umthetho, tsalela abakwa-Crime Stop kule nombolo: 0800 10111.5. UMasipala weNgingqi wase-Enoch Mgijima (i-EMLM)5.1. UMphathiswa woLawulo lweNtsebenziswano neMicimbi yeMveli uNkosazana Dlamini Zuma kunye noMphathiswa wezeMali u-Enoch Godongwana bayinike amagqabantshintshi iKhabhinethi ngeendibano zokufakana imilomo ebezibanjwe namahlakani aphambili e-EMLM.5.2. NgekaTshazimpunzi 2022, iKhabhinethi yasamkela isigqibo sokungenelela e-EMLM kulandelwa iCandelo 139(7) loMgaqo-siseko weRiphabhlikhi yoMzantsi Afrika wowama-1996, elifundwa kunye neCandelo 150 loMthetho woLawulo lweziMali zikaMasipala, wowama-2003 (uMthetho 56 wowama-2003). Bekusele kulithuba i-EMLM ineengxaki zezimali nezokungahanjiswa kweenkonzo phambi kokuba kungenelelwe.5.3. IKhabhinethi itshilo ukuba iyayiqonda into yokuba ibalulekile ngenene le miba iphakanyiswa ngamahlakani yaze yaqinisekisa abahlali base-EMLM ukuba isigqibo ngamanyathelo aza kuthathwa ngezi ngxaki bajamelene nazo siza kubhengezwa kungeentsuku zatywala. 6. Ukhuseleko ezikolweni 6.1. Ukhuseleko ezikolweni eMzantsi Afrika lusengumba okhokheliswa phambili ngulo rhulumente kwaye iingxelo zobundlobongela obuphakathi kwabafundi nootitshala ziyaxhalabisa kakhulu.6.2. Nangona iSebe leMfundo esiSiseko lithathe amanyathelo okulwa lo mkhuba, luxanduva lwabazali nabagcini-bantwana ukusebenzisana namagosa esikolo kunye nabafundi ukuze kuqinisekiswe ukuba izikolo zihlala zizindawo ezikhuselekileyo apho abafundi beza kukwazi ukufunda bakhule babe ngabemi abangumzekelo. Ukhuseleko lootitshala ezikolweni nalo lubaluleke kakhulu. 7. Ukhuseleko ezindleleni7.1. IKhabhinethi inxubile yinyhikityha eyenzeka ezindleleni zezwe lakuthi. Urhulumente uza kuqulunqa imithetho emitsha enokuncedisa kweli dabi lokulwa iingozi zezigadla ezindleleni, imithetho leyo iza kuquka ukuba kuyekwe ukuhanjiswa kwemithwalo emikhulu ezindleleni endaweni yoko ihanjiswe ngoololiwe, ngethemba lokuba oku kuza kuphungulwa imithwalo ehanjiswa zizigadla ezikhulu ezindleleni.7.2. IKhabhinethi icela bonke abantu abasebenzisa indlela ukuba bathobele imithetho yendlela ngokuthi bahlale bevule amehlo, bacingelane futhi babe nomonde. Iingozi ezininzi ezindleleni zibangelwa ngabaqhubi abasele iziselo ezinxilisayo okanye abasebenzise iziyobisi kwakunye nabo baqhuba kakubi nangokungakhathali, kuquka ababalekisa ngesantya esigqithileyo kumlinganiselo.B. ImiThetho eYilwayo1. UMthetho oYilwayo weZibuko elinguNtozonke (i-OSBP) wowama-20221.1. IKhabhinethi iwuphumezile uMthetho oYilwayo we-OSBP ukuba uluntu luhlomle kuwo. Lo Mthetho uYilwayo ulandela emva kokuvunywa koMgaqo-nkqubo we-OSBP kunye nesicwangciso sokuwufezekisa ngeyoKwindla 2022. Ifuna ukuba ihambe lula inkqubo yokunqumla kweempahla kunye nabantu kwimida esemhlabeni yoMzantsi Afrika besingise okanye bebuya kumazwe angabamelwane.1.2. Oku kuza kuphungula le ngxaki yokugcwala kakhulu ngabahambi nabarhwebi kumazibuko asemhlabeni okungena kweli. La manyathelo okungenelela akwabalulekile kumalinge eli lizwe okuqinisekisa ukuba siyimpumelelo isiVumelwano soMmandla weliZwekazi i-Afrika ongaHlawulisana iRhafu yoRhwebo (i-AfCFTA).1.3. Izivumelwano ekucingwa ukuba ziza kutyikitywa ngenxa yalo Mthetho uYilwayo ziza kuqinisekisa ukuba ayinamagingxi-gingxi futhi iyakhawuleza inkqubo yokuhlolwa kujongwa ubucukubhede obufunekayo xa iimpahla, izithuthi kunye nabantu bengena kweli. Lo Mthetho uYilwayo uhambelana nezivumelwano zamazwe ehlabathi ezinxulumene nokuqhuba urhwebo, ukuhamba-hamba kwabantu kunye nokuthuthwa kweempahla. 2. UMthetho oYilwayo weSazisi noBhaliso lweSizwe wowama-2022 2.1. IKhabhinethi iwuvumile uMthetho oYilwayo weSazisi noBhaliso lweSizwe wowama-2022 ukuba upapashwe ukuze uluntu luhlomle kuwo. Lo Mthetho uYilwayo uzalisekisa uMgaqo-nkqubo woLawulo lweSazisi esiseSikweni kwaye uzama nokuba kubekho inkqubo enye, equka konke nehlanganeyo yedijithali yesazisi sesizwe yomntu wonke ohlala okanye owayehlala kweli lizwe. 2.2. Lo Mthetho uYilwayo ungekaqukunjelwa uza kunika iinkcaza ngendlela yokuqulunqwa kunye nokugcinwa kweregista yabemi beli kunye nabo banesazisi sokuba ngabemi abasisigxina. Ukwakhululela ukuba kuvulwe umthombo oneenkcukacha zezazisi zabantu abathile abangabemi bangaphandle abahlala kweli okwethutyana. Ukwavumela nokuba kubekho iNkqubo yeSazisi seSizwe (i-NIS) esebenza ngemizobo yeminwe eza kwenza ukuba zonke iinkcukacha zomntu zivele kwikhasi le-intanethi elinye kwirejista yabemi kunye novimba wezazisi. 2.3. I-NIS iza kukwazi ukunxibelelelana nobunye ubuxhaka-xhaka bezazisi obusetyenziswa ngurhulumente kunye neenkampani zabucala.2.4. UMthetho oYilwayo we-OSBP kunye noMthetho oYilwayo weSazisi noBhaliso lweSizwe wowama-2022 yomibini iza kupapashwa kule iwebhusayithi yeSebe leMicimbi yezeKhaya: www.dha.gov.za. Abantu bayacelwa ukuba bangenise izimvo zabo ezibhaliweyo kule dilesi: The Director-General of Home Affairs, Private Bag X114,Pretoria,0001. Umnxeba: 012 406 4353.C. Imisitho ezayo1. INgqungquthela yeMbumba ye-Afrika (i-AU)1.1. UMongameli Cyril Ramaphosa uza kuzimasa iSeshoni yesiQhelo yama-36 yeNdibano yeeNtloko zemiBuso nooRhulumente ye-AU eza kubanjwa ngomhla we-18 nowe-19 kweyoMdumba e-Addis Ababa, e-Ethiopia.1.2. INdibano ye-AU, eza kubanjwa phantsi komxholo othi: “Ukukhawuleziswa kwenkqubo yokuzalisekiswa kwe-AfCFTA”, iza kubanjwa emva kweSeshoni yesiQhelo yama-42 yeBhunga lesiGqeba yona eza kuqala ngomhla we-15 ize iphele ngowe-16 kweyoMdumba 2023. IiNtloko zemiBuso nooRhulumente ze-AU ziza kusebenzisa lo mxholo ukubonisa ukuzibophelela kwazo kumba wokuzalisekiswa ngokugcweleyo kwe-AfCFTA.2. UTyelelo lwasebuRhulumenteni lukaMongameli wase-Uganda2.1. OHloniphekileyo uMongameli Yoweri Kaguta Museveni wase-Uganda uza kubamba utyelelo lwaseburhulumenteni oluza eMzantsi Afrika ngoLwesibini, umhla wama-28 kweyoMdumba 2023. Olu tyelelo ulwenza kuba emenywe ngugxa wakhe, uMongameli Ramaphosa. Injongo yolu Tyelelo lwasebuRhulumenteni kukuqinisa ubudlelwane phakathi kwala mazwe mabini. Luza kuqukunjelwa ngeNdibano yezoShishino yona eza kugwadla imiba enxulumene nezivumelwano zorhwebo notyalo-mali phakathi kwala mazwe mabini. 3. I-SADC Media Awards  zowama-20233.1. IKhabhinethi ikhumbuza onke amajelo eendaba ukuba ithuba lokungeniswa kwamagama aza kungenela kwi-2023 SADC Media Awards, eliza kuvalwa ngoLwesibini, umhla wama-28 kweyoMdumba 2023, livulelekile kuzo zonke iintatheli eziphuma kumazwe angamalungu oMbutho woPhuhliso lwaMazwe aseMazantsi e-Afrika (i-SADC).3.2. I-SADC Media Awards zezokuhlonipha umsebenzi wezobuntatheli ophume izandla, kwicandelo lamaphepha-ndaba, elezokufota, elikamabonakude kunye nelikanomathotholo kwezokusasazwa kolwazi kummandla we-SADC ngeenjongo zokuxhasa intsebenziswano nokukhuthaza ubumbano kulo mmandlaD. Amazwi okuvuyisana1. IKhabhinethi ithi huntshu:• kuNomcebo Zikode, Zakes Bantwini kunye no-Wouter Kellerman ngokuphumelela imbasa yokubalasela kumculo wehlabathi ngengoma yabo ethi, Bayethe, kumsitho wama-65 we-Annual Grammy Awards. E. Amazwi ovelwano IKhabhinethi ithi akuhlanga lungehliyo kusapho kunye nezihlobo:• zabantu abasweleke kutsha nje ngethuba ibhasi kunye nemoto ethutha imali zingqubana ngokweenkunzi zegusha kuhola wendlela u-N1 eLimpopo. IKhabhinethi inqwenelela abo bathe bafumana umonzakalo ukuba bachache ngokukhawuleza. • zikaJohn Moeti (obeneminyaka engama-56), owasakuba ngumdlali weBafana Bafana kunye ne-Orlando Pirates, owadlala indima enkulu kwiqela elaphumelela i-African Cup of Nations yowe-1996.• IKhabhinethi iyangqukruleka sisithwakumbe esehlele urhulumente kunye nabantu base-Türkiye nase-Syria sokusweleka kwabantu abaninzi kunye nomonakalo ongathethekiyo kwiziseko ezingundoqo zezentlalo nezoqoqosho emva kwenyikima embi kakhulu ngomhla wesi-6 kweyoMdumba 2023 ebilinganiselwe ku-7.8 kwi-Richter Scale. Siza kuzibeka emithandazweni iintsapho eziphantsi kwelifu elimnyama okanye ezisakhangela izihlobo zazo. IKhabhinethi ibamba ngazibini kwimibutho yesisa yoMzantsi Afrika nayo eyokuncedisa kweliya lizwe isabela kwikhwelo lamazwe ehlabathi. IKhabhinethi iliqhwabela izandla icandelo le-K-9 loMbutho wamaPolisa oMzantsi Afrika (i-SAPS), umsebenzi walo wobugorha owenze ukuba likwazi ukuhlangula inkondekazi eneminyaka engama-80 ebicinezelwe phantsi kobugoxo iintsuku ezisibhozo zonke e-Türkiye.F. IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo1. UNks Azola Mayekiso njengeGosa eliyiNtloko yesiGqeba (i-CEO) ye-National Housing Finance Corporation. 2. UMnu Lucas Thabiso Thiti njengeSekela-Mlawuli-Jikelele (i-DDG): ICandelo loPhuhliso lweZiko kwiSebe lezoBulungisa noPhuhliso loMgaqo-siseko.3. UNks Boitumelo Mosako njenge-CEO ye-Development Bank of Southern Africa. 4. UMnu Kabelo Rikhotso njengoMlawuli wesiGqeba weBhodi ye-Public Investment Corporation. 5. UMnu Matsemela Moloi njengoNobhala oMkhulu we-Road Traffic Infringement Agency.6. U-Adv Sonwabile Mancotywa njengoMlawuli ongeyonxalenye yesiGqeba soLawulo kunye noSihlalo weBhodi we-Cross-Border Road Transport Agency. Imibuzo: uMnu Michael Currin – IsiThethi seKhabhinethi esiliBambelaIselula: 082 462 7896"
Statement on the Cabinet Meeting of 1 March 2023,2 Mar 2023,https://www.gov.za/speeches/statement-cabinet-meeting-wednesday-01-march-2023-2-mar-2023-0000,https://www.gov.za/xh/node/819339,"A. Issues In The Environment1. 2023 Budget Speech1.1. Cabinet welcomed the 2023 National Budget giving effect to critical interventions outlined by President Cyril Ramaphosa’s State of the Nation Address. The Speech detailed plans to tackle the energy challenge, reduce unemployment, poverty and the rising cost of living, including combating crime and corruption.1.2. While balancing our commitments to fiscal discipline, the economic growth and investment and the social wage continues to receive the bulk of public resources, with R66 billion allocated to Social Development and R36 billion to fund the extension of the COVID-19 social relief of distress grant until 31 March 2024.1.3. Furthermore, the increased allocations for all three spheres of government will help alleviate some of the financial pressures, particularly in health, education, and free basic services where the costs of providing services are rising.2. Quarterly Labour Force Survey 2.1. Cabinet welcomed the Stats SA Quarterly Labour Force survey for fourth quarter of 2022, which showed a slight but significant decrease in the rate of unemployment in the country. The official rate decreased by 0.2 per cent from 32.9% to 32.7 per cent. 2.2. All sectors of society are called to drive job creation opportunities so that we can continue the downward trend in the unemployment rate as recorded over the last three quarters. Through our collective effort, we can break the stubborn cycle of unemployment in our nation. 2.3. Government remains committed to the Economic Reconstruction and Recovery Plan (ERRP), which includes our mass public employment programme and efforts to support economic growth that bolsters employment after the devastation of COVID-19.3. Deputy President 3.1. Cabinet confirms that Deputy President David Mabuza has resigned as a Member of Parliament, ending his term as Deputy President of the country.3.2. Cabinet joined President Cyril Ramaphosa in thanking him for his exceptional service to the country over the last five years. Deputy President Mabuza served with distinction and his contribution in building the country we want will forever be remembered by the people of South Africa.4. Energy4.1. Cabinet understands the frustration of citizens and businesses over the inconvenience and disruptions caused by persistent load shedding.4.2. The commitments from the State of Nation Address and the Budget allocations strengthen the capability of the state to fast track interventions outlined in the Energy Action Plan.4.3. The recently published National State of Disaster regulations by the Minister of Cooperative Governance and Traditional Affairs allows government to respond more effectively and with the necessary pace to deal with the severe electricity supply constraints. Moreover, it ensures transparency and accountability by enabling departments to guide their sectors. Regular progress updates will be provided.4.4. The debt relief of R254 billion, subject to strict conditions will relieve extreme pressure on Eskom and enable it to undertake necessary investment and maintenance.4.5. Tax incentives to rollout rooftop solar panels, not only assist households and businesses in generating electricity for their own use but also supports the national grid. Under the expanded incentives for businesses, investments in renewable energy will allow businesses to claim a 125 per cent deduction in the first year for all renewable energy projects, with no thresholds on generation capacity.5. Wage Negotiations 5.1. Cabinet calls upon all parties to remain committed to the process of the Public Service Co-Ordinating Bargaining Council Collective Agreement, and to arrive at a solution that serves the best interests of the country. 5.2. It is vitally important that we all work together for the good of our nation and her people.  While the right to strike is protected, it must be done in a responsible manner that upholds our democracy and rule of law.  5.3. Cabinet reminds everyone that those who are planning to strike must do so in a peaceful manner, and should refrain from any form of intimidation and destruction of infrastructure and properties. 6. Anti-Corruption 6.1. Cabinet joins President Cyril Ramaphosa in his call to the former Eskom CEO Andre de Ruyter to report allegations of corruption at Eskom to the police. Our crime fighting institutions stand ready to arrest, and prosecute those who break the law.6.2. We call on anyone with information related to crime and corruption to report what they know to the relevant law enforcement authorities. All of us are duty bound to fight corruption and to the prescripts of the Prevention and Combating of Corrupt Activities Act, which requires people in “positions of authority” in the public and private sectors to report, all corrupt activities.7. Financial Action Task Force (FATF)7.1. Cabinet noted the decision by the Financial Action Task Force (FATF) to list South Africa as a jurisdiction under increased monitoring or more commonly referred to as FATF’s “grey list”.7.2. While the FATF recognised the significant progress made by the country in addressing the shortcomings highlighted in its mutual evaluation report (MER), it assessed that there is more needed to be done.7.3. Cabinet is cognisant that addressing the identified shortcomings will be in the best interest of South Africa. Government is committed to work swiftly to strengthen the effectiveness of its anti-money laundering and counter-terrorist financing regime.8. Ugandan State Visit8.1. Cabinet welcomed the successful State Visit by President Yoweri Kaguta Museveni of the Republic of Uganda to South Africa on 28 February 2023.8.2. During the visit, the two Heads of State addressed a Business Forum, and explored trade and investment opportunities. They also witnessed the signing of Memorandums of Understanding (MoU) on a number of areas, which included: Industrial Development Cooperation, Tourism; Transport; Communication Technologies; Correctional Services; and Women, Youth and Persons with Disabilities.8.3. The Republic of Uganda is South Africa’s 15th largest trading partner on the Continent and the second largest in East Africa. Between 2017 and 2021, total trade between the two countries reached R3 billion.9. African Union (AU) Summit9.1. President Cyril Ramaphosa led the South African delegation at the African Union Summit in Ethiopia under the theme “Acceleration of Africa Continental Free Trade Area (AfCFTA) Implementation”.9.2. South Africa provided updates on the implementation of the African Continental Free Trade Area. As Chair of the AU Peace and Security Council, the country also provided an update on progress towards Silencing the Guns in Africa by 2030.9.3. As AU COVID-19 Champion, President Ramaphosa presented proposals on how the Africa Centres for Disease Control (CDC) can be strengthened and measures adopted to better prepare the continent for pandemics.9.4. Under the leadership of President Ramaphosa, the COVID-19 African Vaccine Acquisition Task Team was established in support of the Africa Vaccine Strategy. South Africa also secured over 500 million COVID-19 vaccine doses for the continent. Further, the African Pandemic Response Fund was established, which mobilised $137 million for local production of vaccines, diagnostics, personal protective equipment, oxygen and critical medicines. The Africa Medical Supplies Platform was also launched, to ensure access to vital medical supplies for all African countries.10. Gender-Based Violence and Femicide 10.1.    Government condemns the persistent cases of gender-based violence and femicide (GBVF) and continues to intensify its fight through several interventions.10.2. These include extensive legal reform, the establishment of a GBVF Response Fund, and support for Thuthuzela and Khuseleka Care Centres, which provide vital services for GBV survivors. 10.3.    Furthermore, partnership that government has forged with civil society, business, development partners, the faith-based sector and other sectors to work together to deal with the scourge of GBVF, remain critical.11. Health11.1.    Cabinet welcomed the deliberations of the historic International Medical Countermeasures Meeting that the country co-hosted under the theme “Building consensus for an equitable and sustainable medical countermeasures platform for the next pandemic.”11.2.    The meeting explored options to secure equitable access to lifesaving vaccines, diagnostics and therapeutics for future pandemics based on need and not on wealth. This began a consensus building exercise ahead of the High Level Meeting on Pandemic Prevention, Preparedness and Response at the 78th United Nations General Assembly this year.11.3.    In a separate but related development, the recent Traditional Medicine Summit hosted by the Department of Health is part of the resolutions taken at the World Health Organisation (WHO), African Union as well as Southern Africa Development Community (SADC) to integrate traditional medicine into health systems.12. Child Immunisation and Cholera12.1.    The measles outbreak poses a risk to children who are not immunised. Parents and legal guardians are urged to ensure that their children are immunised as part of the nationwide child immunisation campaign. Measles symptoms include fever, red eyes, runny nose and cough, typically appearing before the characteristic rash.12.2.    Following the recent rise in cholera cases, Cabinet urged citizens to be vigilant of any symptoms, which include diarrhoea dehydration, vomiting and body weakness. Spread mainly through polluted water or contaminated food, the public is reminded to boil water, cook food thoroughly, and practice basic hygiene of washing hands with soap and water to prevent transmission. All people who experience cholera-like symptoms, with or without local or international travel history, must immediately visit their nearest health facility.13. Water security13.1.    Cabinet welcomed the launch of the country’s largest reservoir, the Vlakfontein Reservoir in Gauteng, which can store up to 210 million-litres of water equivalent to 24 hours of water demand, and is expected to be completed in April 2023. The project has created about 220 job opportunities for the local communities and 110 jobs in the Ekurhuleni Local Municipality.13.2.    Cabinet called on South Africans to protect our water infrastructure by reporting vandalism to the police on 0800 10111 and water leaks to your local municipality. Citizens can also play their part in using water sparingly.14. Severe weather14.1. The preparedness of Disaster Management teams, limited the impact of heavy rains, exacerbated by cyclone Freddy that affected the north-eastern parts of South Africa.14.2.    Government continues to mobilise all available resources as part of the national state of disaster to support recovery efforts in areas impacted by flooding. The spirit of Ubuntu was shown by the many NGOs, community, business and relief organisations who have assisted those in need. Our recovery is going to take a massive effort, drawing on the resources and capabilities of our entire nation.14.3.    Residents are urged to stay indoors during stormy weather, never try to walk, swim or drive through fast-moving floodwater or rivers, and people living in low-lying areas should be aware of weather warnings and take the necessary precautions.15. National Student Financial Aid Scheme (NSFAS)15.1.    NSFAS represents a progressive programme by government to systematically break the legacies of inter-generational social inequality of post school education and training.15.2.    Despite the challenges, NSFAS has made significant improvements, funding more than one million students with a projected budget of R47 billion.15.3.    Students, with declined applications for funding, can lodge appeals online with the Independent Appeals Tribunal via the myNSFAS Portal (https://my.nsfas.org.za/).16. Online Voter Registration16.1.    Cabinet called on all eligible voters to register online at https://registertovote.elections.org.za for the 2024 National and Provincial Elections.16.2.    The Electoral Commission launched an online voter registration campaign on 20 February 2023, and appealed to the youth who are eligible to vote to register so that they can exercise their democratic right to vote. Citizens already registered to vote are also encouraged to check their voters’ roll address, and update their address if they have moved since the last general elections. Voters must register where they reside, and vote where they are registered.16.3.    You are eligible to register to vote if you are:A South African citizen;At least 16 years and older (you can only vote from age 18); andIn possession of a green bar-coded ID book, smart ID card or valid temporary identity certificate.17. United States (US) Alert17.1.    Cabinet noted the alert issued by the US Embassy as part of the US government’s standard communication to its citizens travelling and living in the country.17.2.    It indicated a Level 2 travel advisory was in effect, advising them to exercise increased caution due to crime and civil unrest as well as to stockpile three days’ worth of supplies, medicines and first aid supplies.17.3.    Government continuously monitors all areas that impact on our nation, any concern is acted upon swiftly to ensure the safety of everyone in the country. Should there be any risks detected, the government will be the first to inform the public.18. SAPS 18.1.    Cabinet is pleased that the South African police service has nearly cleared the DNA testing backlog at its forensic service laboratories. This breakthrough will ensure that gender-based violence-related cases are speedily resolved. 18.2.    The SAPS has also added additional DNA testing capacity with the completion of a forensic laboratory in Gqeberha in the Eastern Cape, which will ease pressure on the existing laboratory in the Western Cape. B. Cabinet Decisions1. National Strategic Plan (NSP) for HIV, TB and STIs 2023-2028.1.1. Cabinet approved the publication of the National Strategic Plan (NSP) for Human Immunodeficiency Virus, Tuberculosis and Sexually Transmitted Infections 2023-2028.1.2. The full version of the NSP 2023-2028 will be released to the public on World TB Day on the 24 March 2023 in Rustenburg in the North West1.3. The NSP proposes to deal with HIV, sexually transmitted infections and tuberculosis through a holistic approach that includes preventative and therapeutic measures. This is the 5th NSP for HIV, TB and STIs and it outlines the progress South Africa has made to deal with the three diseases thus far.1.4. The five-year plan provides a strategic framework for a multi-sectoral approach that is people-centred to eliminate HIV, TB and STIs as public health threats by 2030.1.5. The drafting of the NSP was coordinated by the South African National AIDS Council (SANAC) which brings together government, civil society, and other social partners to build consensus and drive a well-coordinated, unified response to three epidemics over a five-year period.  The process to develop this 5th iteration of our national plan was extensively consulted across society to secure the widest range of views and ideas, and building on the lessons learnt from our previous plans.1.6. The NSP emphasises the need to break down barriers and maximise equitable and equal access to services through resilient and integrated health systems.1.7. The inclusion of mental health services and social support is based on the strong association between HIV, TB, STIs with gender-based violence and femicide (GBVF), human rights violations and inequalities.1.8. The new plan features an expanded scope for the management of STIs, including viral hepatitis and Human Papilloma Virus, which are common coinfections in HIV infected individuals.2. Report on the outcomes of United Nations Framework Convention on Climate Change (UNFCCC COP 27).2.1. Cabinet received a report on the outcomes of United Nations Framework Convention on Climate Change (UNFCCC COP 27) which was held in Sharm El Sheik in Egypt in November 2022. While South Africa acknowledges the challenges remaining in fighting climate change, the gains various parties are making to address the issue are welcomed. COP 27 negotiations contributed to the historic decision to establish a Fund to assist developing countries to respond to Loss and Damage caused by climate change. It established a Transitional Committee to work on the modalities of this fund with a view of taking a decision at COP28 in 2023.2.2. COP27 also emphasised the need for increased momentum to reform the Multilateral Development Banks and International Financial Institutions and called on the shareholders of these institutions to take decisive action to scale-up climate finance in 2023 and make their institutional arrangements fit for purpose.2.3. The final COP27 outcome reflects the urgency of the climate crisis, and the need to keep the 1.5-degree temperature target alive during what the International Panel on Climate Change (IPCC) calls the “Critical Decade”, including by providing a clear programme to advance the mitigation agenda from now to 2026.3. Hosting of the World Waste Congress 20243.1. Cabinet approved for South Africa to host the World Waste Congress in Cape Town from 15 to 18 September 2024. The event is being organised by the International Solid Waste Association, an international network of waste professionals and expert from across the world.3.2. The congress will benefit South Africa, as delegates will share current trends and best practices in waste management. The congress will attract international experts and technology providers and South Africa’s informal waste sector and small business will benefit.3.3. In 2011, Cabinet approved the National Waste Management Strategy (NWMS) for implementation. The NWMS has eight key goals including promoting waste minimisation, re-use, recycling and recovery of waste. It also helps the country deliver effective and efficient waste services and grows the contribution of the waste sector to the green economy. South Africa is also party to international agreements that relate to waste management issues.4. Selection of the Host City for the 15th BRICS Summit 4.1. Cabinet approved that Gauteng would host the 15th BRICS Summit to be held in South Africa from 22 to 24 August 2023.  4.2. South Africa assumed the rotational Chairship of the BIRICS Forum from 1 January 2023 under the theme “BRICS and Africa Partnership for Accelerated Growth, Sustainable Development and Inclusive Multilateralism”.4.3. South Africa’s membership of BRICS has grown substantially since the country joined this group of emerging economies 12 years ago.4.4. In 2021, over 17 percent of South Africa’s exports were destined for other BRICS countries while over 29 percent of our total imports came from these countries/C. Upcoming Events1. Human Rights Month1.1. The country commemorates Human Rights Month under the theme “Consolidating and Sustaining Human Rights culture into the future”. Cabinet encourages South Africans to celebrate our rich cultural heritage and diversity that has the power to unite our nation.1.2. Let us pay tribute to those who sacrificed their lives in our struggle for freedom to ensure we may enjoy human rights and continue to work towards inclusive socio-economic development as envisioned by our founding fathers.D. Messages1. CongratulationsCabinet extended its congratulations and well wishes to:South African Women cricket team for flying the flag high by reaching their inaugural ICC Women’s T20 World Cup final hosted in the country.The South African women’s ice hockey team who made their debut in the Women’s Ice Hockey World Championships which was being held in Cape Town.SA Hockey for successfully hosting the FIH Indoor Hockey World Cup in Pretoria from 5 to 11 February 2023.African champions Banyana-Banyana following their performance at the Turkish Women’s Cup, where the team was crowned winners of Group A and brought a trophy back.The organisers of the country’s first successful hosting of the Formula E race on the African continent, held in Cape Town. The city joined 11 other global cities holding the Formula E World Championship, run on 100 percent renewable energy.Mr Calib Cassim as the Eskom interim group CEO who takes over from Mr André Marinus de Ruyter, who is wished well in his future endeavours.The people of Nigeria following the declaration by the African Union Election Observation Mission on a successfully held general election.2. CondolencesCabinet expressed condolences to the family and friends of:• Peter Cyril Jones, liberation activist and leader of the Black People’s Convention.• Her Royal Highness Princess Alice, the daughter of King Solomon kaDinuzulu.• Paul Herbst, Director of Medi-Response, respected and dedicated leader in the field of emergency medical services who recently assisted in the country’s rescue mission in Türkiye and Seria.• Rafiq Rohan noted journalist and former South African political prisoner jailed in Robben Island who once served as the founding Editor of the government newspaper Vuk’uzenzele, news editor and later political editor at “The Sowetan”, executive editor of “The Star” newspaper, and more recently as a senior editor at Al Jazeera.E. AppointmentsAll appointments are subject to the verification of qualifications and the relevant security clearance.1. Mr Hishaam Emeran as Group CEO of Passenger Rail Agency of South Africa (PRASA).2. Mr Themba Rikhotso as the CEO of the Land and Agricultural Development Bank of South Africa (Land Bank) and Executive Director on the Land Bank Board of Directors3. Mr Maesela Kekana as Deputy Director-General: Climate Change and Air Quality Management at the Department of Forestry, Fisheries and Environment.Cabinet concurred with the following appointments4. Non-Executive Board of Directors of the Airports Company South Africa(i) Adv Sandile Nogxina (Chairperson)(ii) Mr Yershen Pillay(iii) Dr Kgabo Hendrik Badimo(iv) Ms Ntombifuthi Mvelase(v) Ms Dudu Hlatshwayo(vi) Mr Gcobani Mancotywa(vii) Ms Sibongile Rejoyce Sambo(viii) Ms Nonzukiso SiyotulaEnquiries: Ms Nomonde Mnukwa – Acting Cabinet SpokespersonMobile: 083 653 7485             "
"Ingxelo ngeNtlanganiso yeKhabhinethi yangoLwesithathu, umhla we-15 kweyoKwindla 2023",16 Mar 2023,https://www.gov.za/speeches/statement-cabinet-meeting-wednesday-15-march-2023-16-mar-2023-0000,https://www.gov.za/xh/speeches/ingxelo-ngentlanganiso-yekhabhinethi-yangolwesithathu-umhla-we-15-kweyokwindla-2023-16-mar,"Kwintlanganiso ebingoLwesithathu, umhla we-15 kweyoKwindla 2023, iKhabhinethi yamkele amalungu asanda kuqeshwa kwaye iwanqwenelela okuhle kodwa kuxanduva lwawo olutsha, kwaye ikwagxininise nemfuneko yokuba iKhabhinethi iyonke iphumeze imiba ephambili karhulumente ngokukhawuleza.A.     Imiba enguNdaba-mlonyeni1.    Umbane1.1.    IKhabhinethi ikwamkele ukuphehlelelwa kweNgxowa-mali yokuHlanganisa iziBonelelo (i-RMF) nguMphathiswa wezoMbane kwi-Ofisi kaMongameli, uGq Kgosientsho Ramokgopa. Le ntsebenziswano phakathi kukarhulumente ne-Business Unity South Africa ijonge ukubonelela ngezixhobo nobuchule ukuze urhulumente akwazi ukuzalisekisa isiCwangciso sokuSebenza kwezaMandla esabhengezwa nguMongameli uCyril Ramaphosa kweyeKhala yowama-2022 kunye nakwiNtetho kaMongameli engoBume beSizwe (i-SoNA) yowama-2023 njengomzekelo wentsebenziswano phakathi kwamahlakani ezentlalo kunye nokuthembeka okuqhubekayo kuMzantsi Afrika.1.2.    I-RMF iza kukhulisa umsebenzi weKomiti yeSizwe yeNgxaki yezaMandla (i-NECC) ukuze ifezekise injongo yayo yokuphelisa ingxaki kacimi-cimi wombane eMzantsi Afrika. IKhabhinethi ibongoze bonke abachaphazelekayo ukuba bafake isandla ekuphunyezweni kwesiCwangciso sokuSebenza kwezaMandla ukuze kuliwe nomthwalo onzima wengxaki kacimi-cimi wombane kuqoqosho.1.3.    IKhabhinethi iqaphele inkxalabo ephakanyiswe kutshanje yi-S&P Global Ratings yokuba ukukhula koqoqosho loMzantsi Afrika kubanjezelwa kukunqongophala kweziseko ezingundoqo, ingakumbi ukunqongophala kombane okumandla. Ukukhawulelana nalo mcelimngeni, urhulumente sele eqalise uthotho lwamanyathelo anzima, aquka ukuqiniswa kwezimali, uhlengahlengiso olukhawulezileyo lwezoqoqosho kunye namanyathelo angxamisekileyo ajolise ekunciphiseni ingxaki kacimi-cimi wombane ngoku kunye nokuguqula eli candelo ngokwenza iinguqu kulo ukuze kuqinisekiswe ukuba siza kuba nombane owaneleyo kule minyaka izayo.1.4.    IKhabhinethi ikwamkele ukuvulwa kwesithuba sokufaka izicelo zokuvelisa iibhetri ezinomthamo wokugcina umbane ozimegawathi (MW) ezingama-513  njengenxalenye yokomeleza indlela esisabela ngayo kumngeni wombane. Umhla wokuvala ukungeniswa kwezicelo ngowe-5 kweyeKhala 2023 ngentsimbi yesi-17:00 kwaye onke amaqela anomdla angayizalisa ifom yobhaliso ekwikhompyutha efumanekayo apha: www.ipp-storage.co.za .1.5.    IKhabhinethi ikwasamkele isigqibo soMphathiswa wezaMahlathi, wezokuLoba nokusiNgqongileyo, uNksz Barbara Creecy, sokuba u-Eskom angaqukwa kwabo baza kulandela inkqubo ende efunekayo yokwenza izilungiso kwi-Atmospheric Emission Licence yakhe. Ngokuka-Eskom, oku kumnceda akwazi ukusebenzisa isisombululo sexeshana kumonakalo okwiSikhululo soMbane iKusile ngeyeNkanga wama-2023 kwaye ngaloo ndlela ivumele isikhululo sombane ukuba siphinde siqalise ukuvelisa umthamo weemegawathi ezingama-2 100 (MW) nto leyo eya kunciphisa ingxaki kacimi-cimi eMzantsi Afrika ngamanqanaba amabini.2.    Ugwayimbo lwe-National Education, Health and Allied Worker’s Union (i-NEHAWU).2.1.    Kugwayimbo lwe-NEHAWU, iKhabhinethi ikwamkele ukutyikitywa kweSivumelwano sokuPheliswa koGwayimbo kwiBhunga loThetha-thethwano loLungelelaniso lweNkonzo kaRhulumente (i-PSCBC) esisombulula iingxoxo zothethathethwano ngemivuzo yowama-2022/23 nokuphelisa ugwayimbo kwakunye nokubuyisela onke amaqela achaphazelekayo kwiBhunga loThetha-thethwano kuxoxwe ngemivuzo yowama-2023/24.2.2.    IKhabhinethi iphinde yavakalisa umbulelo wayo kwezo manyano zabasebenzi zithe zahlala kwi-PSCBC ukuqhubeka nothethathethwano. Iphinde yakubethelela ukuzibophelela kukarhulumente kwinkqubo yothethathethwano, nokusebenzisana nawo onke amahlakani afanelekileyo ukuqinisekisa ukubaluleka kokusombulula izinto ngokubonisa ukuhlala kuhlonitshwa.2.3.    Masikucacise ukuba ABASEBENZI ABEBENGAPHANGELANGA NGETHUBA LOGWAYIMBO ABAZIKUBHATALWA. Imali yezi ntsuku bangaziphangelanga iza kuxhuzulwa ngezavenge kwezi nyanga zine zizayo, njengenxalenye yeSivumelwano sokuPheliswa koGwayimbo. ISebe lezaBasebenzi bakaRhulumente noLawulo liya kubeka esweni ukuphunyezwa ngokupheleleyo kwezi zigqibo.2.4.    Ukongeza, ii-arhente zogcino-mthetho ziza kulandela izenzo zolwaphulo-mthetho ezenziwe ngexesha logwayimbo, ngeli lixa abaphathi abahlukeneyo baya kuhoya izenzo ezaphula uMgaqo wokuZiphatha wabaSebenzi bakaRhulumente.3.    Uqhankqalazo lukazwelonke3.1.    IKhabhinethi ivakalise ukuxhalaba ngezimemezo zoqhankqalazo ezicetywayo ngoMvulo, umhla wama-20 kweyoKwindla ngowama-2023 kwaye ithi ukwenza oku kubonakalisa ukungakhathali nokutsalela ecaleni.3.2.    INtlanganisela yezoBulungisa, uThintelo loLwaphulo-mthetho kunye noKhuseleko (i-JCPS) lizixakekise ngomsebenzi wokuqinisekisa ukuba ulwaphulo-mthetho alunyanyezelwa.3.3.    Ezi zikhalazo kutyholwa ngazo zimalunga nokupheliswa kokucinywa kombane, iindleko eziphakamileyo zokuphila kunye nenqanaba eliphezulu lentswela-ngqesho zaphendulwa nguMongameli Ramaphosa ngexesha le-SoNA ngomhla we-9 kweyoMdumba 2023. Malunga nomba wengxaki kacimi-cimi  wombane, uMongameli uqeshe uMphathiswa wezoMbane, uGq Ramokgopa, noza kujongana kuphela nokulwa ingxaki kacimi-cimi wombane. Ukuphunyezwa kwesiCwangciso sokuSebenza saMandla esinaManqaku amaHlanu kuyaqhuba ngenzondelelo kwaye uMphathiswa wezoMbane kwiiveki ezizayo uza kubhengeza imisebenzi ejolise kuyo u-Eskom ekupheliseni ukucinywa kombane. 3.4.    UMongameli kwi-SoNA yakhe yowama-2023 wathetha nangamanyathelo amiselweyo okujongana namazinga aphezulu olutsha olungaphangeliyo kunye neendleko zokuphila. Ngoko ke, isikhalazo esishiyekileyo kwezi zibaliweyo zolu qhankqalazo likazwelonke sesokufuna ukususa uMongameli Ramaphosa esikhundleni ngeendlela ezingavisisaniyo nomgaqo-siseko. Sifuna ukubazisa bonke ukuba UKUTSHINTSHA UMBUSO OPHETHEYO NGOKUSEBENZISA IINDLELA EZINXAMNYE NOMGAQO-SISEKO AKUYI KWENZEKA EMZANTSI AFRIKA. Nabani na oneminqweno yokulawula eli lizwe makalinde ukuze angenele unyulo lowama-2024. Iinzame zokudala uphazamiseko nezidubedube elizweni ziya kuhlangatyezwana nengalo yomthetho. Kufuneka kwakhona sicacise ukuba akukho vuk’engceni wezopolitiko uza kulukuhla abemi boMzantsi Afrika benze izinto ezinxamnye nomthetho.3.5.    IKhabhinethi iwavile namaqela abhibhidla amazinyo esithi anike iKhabhinethi iintsuku ezisixhenxe ukuba zivalwe izikolo. Ikhalenda yezikolo zaseMzantsi Afrika yezikolo zikarhulumente nezikolo zabucala, eyapapashwa kwigazethi kweyoKwindla 2022, sele iwubeke njengeholide yesikolo eyodwa umhla wama-20 kweyoKwindla 2023. Kudala lo mkhuba wokuqhayisa ngezinto ezingenamsebenzi ukhona, yile nto kanye ngoku aba baphambili kulo mkhuba bafuna ukuyenza, benze ngathi inyanzeliswe ngabo into eqhelekileyo yokwenziwa iholide yesikolo eyodwa kosuku oluphakathi kweentsuku ezimbini zeholide kawonke-wonke. 4.    Inkqubo kaMongameli yobuNkokheli boLutsha4.1.    IKhabhinethi ikwamkele ukuphehlelelwa kweNkqubo kaMongameli yobuNkokheli boLutsha nguMongameli Ramaphosa ngomhla we-10 kweyoKwindla 2023, kwiDyunivesithi yase-Walter Sisulu, eMthatha, nalapho kwasekwa inkqubo yobudlelwane phakathi kwe-Afrika yonkana.4.2.    Oku kube yinxalenye yeseshoni yokusungulwa kweNgxoxo yoLutsha luka-Nelson Mandela phantsi komxholo othi: “Ubunkokeli obusesikweni nobuphakathi kwezizukulwana nge-Afrika engcono”. Eli qonga lobunkokheli phakathi kwezizukulwana lomeleza izicwangciso nezivumelwano ezikhoyo kwilizwekazi ngokubanzi ezifana ne-Ajenda yeManyano ye-Afrika yowama-2063, uMqulu we-Afrika woLutsha kunye neSivumelwano soMmandla woRhwebelwano weLizwekazi le-Afrika.5.    Isivumelwano seNkqubo-sikhokelo sokwakhiwa kweemoto eMzantsi Afrika5.1.    IKhabhinethi izamkele iindaba zokuba inkampani yeemoto i-Stellantis South Africa ityikitye isivumelwano sokusebenzisana ne-Industrial Development Corporation kunye neSebe lezoRhwebo, uShishino noKhuphiswano ukuze kwakhiwe iziko elitsha lokuvelisa izithuthi eMzantsi Afrika. I-Stellantis ithengisa i-Jeep, i-Alfa Romeo, i-Fiat, i-Citroën, i-Opel ne-Peugeot eMzantsi Afrika .6.    Ubudlelwane boMzantsi Afrika ne-Tanzania6.1.    IKhabhinethi ilwamkele uTyelelo lwasebuRhulumenteni oluza eMzantsi Afrika ngoLwesine, umhla we-16 kweyoKwindla 2023 nguMongameli Samia Suluhu Hassan we-United Republic of Tanzania, ngokumenywa ngugxa wakhe, uMongameli Ramaphosa. Olu tyelelo lulandela iKomishoni yabaPhathiswa boMzantsi Afrika nabaseTanzania (i-BNC) ebibanjelwe ePitoli ngoLwesithathu, umhla we-15 kweyoKwindla 2023. Iza kuthwesa iseshoni yesibini ye-BNC yoMzantsi Afrika ne-Tanzania, equka iikomiti ezine: eyezoPolitiko nezoZakuzo; eyoKhuselo noKhuseleko; eyeMicimbi yezoQoqosho, kunye neyezeNtlalo neNkcubeko.6.2.    Ukongeza kumsebenzi wokubambisana noMzantsi Afrika kumzabalazo wenkululeko, i-Tanzania lelinye lamazwe aphambili esirhweba nalo, urhwebo lulonke phakathi kwala mazwe mabini lunyuke ukusuka kwimali ezibhiliyoni eziyi-6.89 zeerandi ngowama-2021 laya kutsho kwimali ezibhiliyoni eziyi-8.71 zeerandi ngowama-2022. E-Tanzania kukho iinkampani zoMzantsi Afrika ezingaphezu kwama-250 ezirhweba kumacandelo ahlukeneyo.7.    Ukudityaniswa kwe-Heineken kunye ne-Distell7.1.    IKhabhinethi ikwamkele ukuvunywa yiNkundla yezoKhuphiswano kwesigqibo sokudityaniswa kwenkampani edidiyela utywala yaseYurophu, i-Heineken kunye nevelisa utyalwa yoMzantsi Afrika i-Distell Group Holdings.7.2.    Oku kudityaniswa kwezi nkampani zimbini kuza kudala elona shishini likhulu kweli lizwe elivelisa uhlobo lotywala oluyi-cider, kubekelwe imiqathango ekhokelisa phambili iimfuno zoluntu, eziquka ukuqhutywa kwamaphulo okuphuhlisa ababoneleli-nkonzo, ukuqhubeleka kuthengwa iimveliso zalapha ekhaya, ukukhuthazwa kotyalo-mali kuphando nophuhliso kunye nokwandisa kwesakhono sokuvelisa apha ekhaya.7.3.    Le nkampani iza kuzalwa zezi nkampani zimbini zidityanisiweyo iza kuqinisekisa ukuba abasebenzi banezabelo kuyo futhi bayinxalenye yebhodi yayo.8.    UkuHlola iNkqubela ngoNcedo lweZikhukula zowama-20228.1.    IKhabhinethi iwamkele umsebenzi owenziwe nguMphathiswa wezokuHlaliswa koLuntu, uNksz Mmamoloko Kubayi kunye namaLungu e-MinMEC yokuHlaliswa koLuntu wokuhlola umsebenzi osele wenziwe malunga nokufunelwa kweendawo zokuhlala ezisisigxina iintsapho ezazichatshazelwe zizikhukula zowama-2022 kwiphondo laKwaZulu-Natal njengoko sele kuzakuphela unyaka kwenzeka ezi zikhukula ngowama-2022.9.    Iingxelo ezingeyonyaniso malunga neziBonelelo zabaPhathiswa kunye nooSekela-baPhathiswa9.1.    IKhabhinethi ivakalise ukuxhalaba zingxelo ezingeyonyaniso  ngeziBonelelo zabaPhathiswa nooSekela-Baphathiswa ezicaciswe kwiSikhokelo saMalungu esiGqeba esiLawulayo, esichaza izibonelelo, izixhobo zokusebenza kunye namaqithi-qithi aMalungu eSigqeba ukuze enze umsebenzi wawo ngokufanelekileyo.9.2.    Isigqibo ngeziNdlu ezisisiBonelelo zabaPhathiswa sathathwa kwisiVumelwano sowe-1910 ngethuba lokusekwa koManyano loMzantsi Afrika apho kwamiselwa ukuba uMzantsi Afrika uza kuba nezixeko ezithathu eziza kudlala indima yokuba likomkhulu: iPitoli iza kuba liKomkhulu likaRhulumente, iBloemfontein yona ibe liKomkhulu leCandelo leeNkundla, ize yona iKapa ibe liKomkhulu lezoWiso-mthetho okanye elinePalamente. Ezi zindlu kuthiwa zifana namabhotwe zonke zathengwa phambi kowe-1994 kwaye urhulumente okhokelwa yi-African National Congress yena uqinisekisa nje ukuba ziyalungiswa ukuze amaxabiso wazo angehli, ahlale esenyuka njengazo zonke izindlu zexabiso.9.3.    Abaphathiswa kunye nooSekela baPhathiswa abasebenzisa izindlu zombini ezibonelelwe nguRhulumente bahlawula irenti ngendlela efanayo naleyo yenziwa ngamalungu epalamente. Iya kuba yinto engalunganga ukulindela ukuba abaPhathiswa kunye nooSekela baPhathiswa abanemisebenzi engesosigxina ukuba bazifunele ngokwabo iindawo zokuhlala ngelixa besebenzela isizwe.9.4.    Izithuthi ezisetyenziswa ngabaPhathiswa kunye namaSekela abo zivumelekile ngokwemigaqo ekwiNcwadana yabaPhathiswa futhi ixabiso limiselwa nguMphathiswa wezeMali ngokubonisana noMphathiswa wamaPolisa kwiinkalo zokhuseleko. Ubuxhaka-xhaka nezinye izibonelelo zezokhuseleko ezifakelwa kuzo budlala indima xa kumiselwa ixabiso lazo futhi iziganeko ezibuhlungu zakutsha nje ze-MECs zokuphulukana nobomi babo okanye ukubandakanyeka kwiingozi ezimbi zemoto zigxininisa ukubaluleka kwalo mba kwaye kufuneka ungasetyenziswa njengomba onxulumene nezopolitiko.9.5.    Onke amalungu ePalamente anelungelo lokuba abenabasebenzi ababancedisayo kwii-ofisi zawo ukuze akwazi ukwenza umsebenzi wawo. Umahluko kwinani labasebenzi abanika inkxaso kwii-ofisi zabaPhathiswa unxulumene nexesha lokuqeshwa koMphathiswa othile, njengoko bonke aba basebenzi beqeshwa kunye nokuqeshwa koMphathiswa othile. Oku kungenxa yokuba iNcwadana yabaPhathiswa luxwebhu oluhlaziywa rhoqo.9.6.    UMongameli uthumele le Ncwadana yabaPhathiswa ikhoyo ngoku kwiKomishoni eziMeleyo yeMivuzo yabaSebenzi be-Ofisi kaRhulumente, esele ijongene nemivuzo yabo bonke amagosa karhulumente ukuba iphonononge.B.    Izigqibo zeKhabhinethi1.    UMgaqo-nkqubo oYilwayo waManina akwiMidlalo1.1.    IKhabhinethi ikuvumile ukupapashwa kwiphephandaba likarhulumente koMgaqo-nkqubo oyilwayo wamaNina akwiMidlalo ukuze uluntu luhlomle kuwo. Lo mgaqo-nkqubo uchaza uluhlu lwamanyathelo aza kukhuthaza kwaye axhase abasetyhini kwezemidlalo nokuqinisekisa ukuba iinkqubo zikhona ukulungisa ukungalingani ngokwesini kwiintlobo zemidlalo kunye namaqumrhu ezemidlalo.1.2.    Ikwajongana nemiqobo yokungena kwabasetyhini kwezemidlalo efana nokunqongophala kwenkxaso-mali, izibonelelo zemali kunye nomvuzo onganelanga. Lo mgaqo-nkqubo ucetywayo unenjongo yokukhuthaza wokunyusa inani labasetyhini abathatha inxaxheba  kwimidlalo nabakwizikhundla zokukhokela ezifana nokuba ngumqeqeshi okanye usompempe.1.3.    Lo mgaqo-nkqubo uyakuqonda ukuba ukwanda kwenani labantu basetyhini abathatha inxaxheba kwezemidlalo nabakwizikhundla zokukhokela kuzakuphelisa le ngxaki yokungalingani ngokwesini kunye nezinye iintlobo ezahlukeneyo zocalucalulo olujoliswe kwabasetyhini. Ikwafuna ukukhuthaza ulingano kunye nokuqinisekisa ukuba abasetyhini bayayinikwa indawo yabo xa bekwididi labahlawulwayo kwezemidlalo, kuquka nokuhlawulwa imivuzo elinganayo neyabadlali abangamadoda.2.    Ukubanjwa kweNkomfa yeHlabathi yowama-2023 yeMpilo yooMama AbaKhulelweyo neeNtsana eziSanda kuZalwa2.1.    IKhabhinethi inike imvume yokuba uMzantsi Afrika ubambe iNkomfa yeHlabathi yooMama Abakhulelweyo neeNtsana Ezisanda kuZalwa ukususela ngomhla we-8 ukuya kowe-11 kuCanzibe ngowama-2023, apho amahlakani angaphezulu kwe-1 000 avela kwihlabathi jikelele aza kudibana ukuze kukhawuleziswe izisombululo zokuphucula umgangatho wempilo yoomama abakhulelweyo kunye neentsana ezisanda kuzalwa, kunye ukuthintela ukuzalwa kwabantwana beswelekile.2.2.    UMzantsi Afrika wenze inkqubela phambili enkulu ekufezekiseni iinjongo zoPhuhliso oluZinzileyo zeZizwe eziManyeneyo (i-UN) zempilo yoomama abakhulelweyo nabantwana abasanda kuzalwa, kunye nothintelo lokubeleka sele beswelekile. Ilizwe liza kuxhamla kakhulu njengoko abathunywa benkomfa beza kwabelana, phakathi kwezinye izinto, ngezicwangciso zabo ezisebenzayo kunye nezinto ezintsha kwimiba yempilo yoomama  abakhulelweyo nabantwana abasanda kuzalwa.3.    Iprojekthi ye-Resistance and Liberation Heritage Route (i-RLHR).3.1.    IKhabhinethi ifumene ingxelo yenkqubela eneenkcukacha malunga nokuphunyezwa kweprojekthi ye-RLHR. IKhabhinethi ikwavumile ukuba uMphathiswa wezoBudlelwane baMazwe ngaMazwe neNtsebenziswano kunye kunye nowezoBulungisa kunye neeNkonzo zoLuleko babe yinxalenye yeKomiti yabaPhathiswa (i-IMC) ejongene ne-RLHR.3.2.    I-RLHR yiprojekthi yesikhumbuzo yesizwe ejolise ekukhumbuleni nasekubhiyozeleni indlela yoMzantsi Afrika esa enkululekweni. IKhabhinethi iseke i-IMC ukuba yongamele le projekthi kwaye ibonelele ngobunkokeli bezopolitiko.3.3.    Le projekthi ijonge ukuquka iintlobo ngeentlobo zezikhumbuzo zezinto ezancanywa ngamajoni enkululeko esenzela  uMzantsi Afrika ukuba ukhululeke kwaye ube nentando yesininzi. Ukwavumela ulwakhiwo lweemyuziyam, amatye ezikhumbuzo, amathala eencwadi noovimba, kwaye jolise ekuqondeni umoya wembumba yamanyama nentsebenziswano phakathi kwama-Afrika. Ivunywe yi-UN kwaye inamandla okuqinisa intsebenziswano phakathi kwabantu ngokusebenzisa inkcubeko kunye nelifa lemveli kwilizwekazi lonke.3.4.    Imisebenzi emininzi eyenzekileyo ngowama-2022 iquka utyelelo lwabaPhathiswa eBotswana naseZimbabwe kwakunye nokwenza amalungiselelo okubamba iintlanganiso e-Angola nase-Tanzania.3.5.    Imisebenzi ejikeleze le projekthi ijolise ekudibaniseni onke amazwe akuMazantsi e-Afrika kunye nokufundisa abantu abatsha malunga nomzabalazo wokulwa ubukoloniyali kunye nobuhlanga. Lo mgaqo-nkqubo uza kuvulela nokuba kubuyiswe amathambo amajoni enkululeko aseMzantsi Afrika angcwatywa kumazwe angaphandle. Kukho amangcwaba amalunga ne-11 aziwayo ukuba ngawabemi boMzantsi Afrika athe abhaqwa e-Zambia, aquka elo legqala loMzabalazo uMnu Duma Nokwe.4.    UMgaqo-nkqubo weSizwe wokuFakwa kwiKhompyutha koLwazi lwezoBugcisa, iNkcubeko kunye namaFa eMveli4.1.    IKhabhinethi iwamkele uMgaqo-nkqubo weSizwe wokuFakwa kwiKhompyutha koLwazi lwezoBugcisa, iNkcubeko kunye namaFa eMveli ukuba uphunyezwe. Lo mgaqo-nkqubo uzalisekisa  uMgaqo-nkqubo weSizwe wokuFakwa kwiKhompyutha koLwazi ngamaFa eMveli owaqulunqwa  liSebe langaphambili lezoBugcisa neNkcubeko ngoko ngowama-2011. Lo mgaqo-nkqubo umalunga nokufakwa kwikhompyutha kolwazi olunxulumene namafa emveli kusenzelwa ukuba lugcinwe, lufumaneke lula futhi kwaziwe nabanikazi balo.4.2.    Nangona inkqubo yokufaka kwikhompyutha iyinkqubo yokuguqula ulwazi olushicilelwe emaphepheni lube lulwazi olushicilelwe kwikhompyutha, kuquka amaphepha aselugcinweni aneenkcukacha, i-microfiche kunye neteyiphu ezingashicilelwanga kubuxhaka-xhaka bale mihla,  lomgaqo-nkqubo uye wayihlomela le nkcazelo yaquka nemithombo yolwazi eshicilelwe ngobuxhaka-xhaka bale mihla kwasekuqaleni efana nolwazi oluveliswa ngeekhompyutha, lona olungasoze lushicelelwe ephepheni okanye kwesinye isixhobo esibambekayo.4.3.    Ukufakwa kolwazi kwikhompyutha kuza kulinceda kakhulu eli lizwe njengoko kuza kwenza ukuba kube lula ukufumana imithombo yolwazi, ingakumbi leyo igcinwe koovimba bolwazi, amathala eencwadi kunye neemyuziyam. Lo mgaqo-nkqubo uza kusetyenziswa ngurhulumente wonke nakuluntu ngokubanzi.C.    Umthetho osaYilwayo1.    UMthetho-siHlomelo oYilwayo weMiba yeeNkundla wowama-20231.1.    IKhabhinethi ikuvumile ukungeniswa ePalamente koMthetho-siHlomelo oYilwayo weMiba yeNkundla wowama-2023. Lo Mthetho uYilwayo ujolise ekuhlomeleni iMithetho emininzi elawulwa liSebe lezoBulungisa noPhuhliso loMgaqo-siseko ngokujongana nemiba yobugcisa kunye nemiba echaphazela ukusebenza ngokubonakalayo kwale Mithetho.1.2.    Lo Mthetho usaYilwayo uqulathe amagatya angama-37 aphakamisa izilungiso ukulungisa iindawo ezinxamnye nomgaqo-siseko kwiMithetho eyahlukeneyo.D.    Imisitho ezayo1.    Usuku lwamaLungelo oLuntu1.1.    UMongameli Ramaphosa uza kwenza intetho ephambili kumsitho wesizwe woSuku lwamaLungelo oLuntu lowama-2023 ngoLwesibini, umhla wama-21 kweyoKwindla 2023 e-De Aar West Stadium, eMntla Koloni.1.2.    Umxholo walo nyaka uthi: “UkuBethelela nokuKhusela amaLungelo oLuntu kuLungiselelwa Amangomso”, njengoko sikhumbula inyhikityha  yokubulawa kwentlaninge yabantu e-Sharpeville nakwaLanga, kunye neminye imingcelele eyathi yaqhutywa ngomhla wama-21 kweyoKwindla kowe-1960 kwilizwe liphela.1.3.    Njengorhulumente, sihlala sizibophelele kuxanduva lomgaqo-siseko lokukhusela amalungelo abantu bonke elizweni. Masisebenzisane ukuqinisekisa ukuba asishiyi namnye ngasemva ekwenzeni izibonelelo zoMgaqo-siseko weRiphablikhi yoMzantsi Afrika wowe-1996 kunye noMqulu wamaLungelo oLuntu zibe yinyani ephilayo kumntu wonke.2.    Usuku lwaManzi lweHlabathi2.1.    UMzantsi Afrika uza kuphawula iVeki yeSizwe yaManzi ukusuka ngomhla wama-20 ukuya kowama-26 kweyoKwindla 2023 phantsi komxholo othi: “UkuKhawulezisa iiNguqu”.2.2.    Le veki ingqamana noSuku lwaManzi lweHlabathi olungomhla wama-22 kweyoKwindla 2023, oluqaqambisa ukubaluleka kwamanzi abalekayo. Ngaphandle kweemvula ezinkulu zakutsha nje kwiindawo ezithile zeli lizwe, uMzantsi Afrika uselilizwe elinengxaki yokunqongophala kwamanzi kwaye ukwindawo yama-30 kwawona mazwe omileyo ehlabathini.2.3.    IKhabhinethi ihlaba ikhwelo kubo bonke abemi ukuba balondoloze imithombo yamanzi ebalulekileyo efana neendawo ezilijojo, njengoko le mithombo iza kusinceda ukuba sihlale sinamanzi aneleyo nakule minyaka izayo. Sonke sinendima ekufuneka siyidlalile ekongeni amanzi nokuqinisekisa ukuba amanzi awasipheleli.3.    Usuku lweHlabathi lweSifo sePhepha (i-TB).3.1.    Usekela-Mongameli uPaul Mashatile uza kwenza intetho ephambili ngexesha lesikhumbuzo ngokusesikweni soSuku lweHlabathi lweSifo sePhepha ngomhla wama-24 kweyoKwindla ngowama-2023 phantsi komxholo othi: “Ewe! Mna nawe singayiphelisa i-TB”.3.2.    Kulo msitho karhulumente uza kubanjelwa  e-Thlabane Stadium eMntla Ntshona iBhunga leSizwe likaGawulayo loMzantsi Afrika kunye neSebe lezeMpilo baza  kusungula isiCwangciso-qhinga seSizwe seSifo sePhepha, iNtsholongwane kaGawulayo kunye neziFo ezoSulela ngokwaBelana ngeSondo sowama-2023 ukuya kowama-2028. Oku kwakhela phezu kwenkqubela phambili ebonakalayo kuhlaziywe ingqwalasela ekuthinteleni, kunyango, ekuthatheni, ekufikeleleni nasekubambeleleni, nasekupheliseni ucalucalulo nokubekwa amabala.D.    Imiyalezo1.    Amazwi okuvuyisanaIKhabhinethi idlulise amazwi okuvuyisana kunye neminqweno emihle:Kwi-Proteas ezindwendwelwe yi-West Indies kukhenketho lweentlobo ezahlukeneyo zomdlalo weqakamba. IKhabhinethi ihlaba ikhwelo kubo bonke abemi boMzantsi Afrika ukuba baxhase ii-Proteas njengoko ziqhubeka nokuphakamisela phezulu igama loMzantsi Afrika.2.    Amazwe ovelwanoIKhabhinethi ithumela amazwi ovelwano kusapho nezihlobo:zoMphathiswa wezeMfundo wePhondo laseFreyistata uTate Makgoe (obeneminyaka engama-60), obe negalelo elikhulu kwicandelo lezemfundo nokhokele ngempumelelo iphondo laseFreyistata ukuba lifumane elona zinga liphezulu lokuphumelela imatriki kwiminyaka emine ilandelelana.zikaNksz Maurencia Gillion, obemele iNtshona Koloni kwiBhunga leSizwe lamaPhondo, kwaye wasebenza kwiKomiti eKhethekileyo yezeMpilo kunye neeNkonzo zeNtlalo. Ebelitshantliziyo elaziwayo kwaye esebenzela abantu baseNtshona Koloni, ingakumbi kwiindawo ezisemaphandleni kweli phondo, iminyaka emininzi.likaMnu John Wills (obeneminyaka engama-66) oligqwetha elaziwayo lamalungelo oluntu netshantliziyo elamela iqela leenkokheli zopolitiko eziquka owayesakuba nguMongameli uNelson Mandela.likaMnu Mark Pilgrim (obeneminyaka engama-54), obengusaziwayo kwezamajelo eendaba owakhuthaza abantu abaninzi kwicandelo lamajelo eendaba.likaNksz Gloria Bosman (obeneminyaka engama-50), imvumi yoMzantsi Afrika yomculo womngqungqo (i-jazz) ephumelele iimbasa ezininzi kunye nomqambi. E.    IzikhundlaZonke izithuba zengqesho zixhomekeke ekungqinisisweni kweziqinisekiso kunye nokukhutshwa okufanelekileyo.1.     Amalungu e-Sectional Title Schemes Management Advisory Council:(a)    Adv Boyce Mkhize (uSihlalo);(b)    Hosi Pheni Cypraim Ngove (uSekela-Sihlalo);(c)    UNksz Kagisho Mmaseleke Choenyana;(d)    UMnu Pieter Jacobus De Beer;(e)    Adv Nomonde Nokuthula January;(f)    UMnu Iqbal Mohamed Motala; kwaye(g)    uGq Vuyisani Moss.2 .     Amalungu eKhomishini yooMantyi: (i)    UNksz Nomzamo Zondo;(ii)    UMnu Hanif Vally;(iii)    UGq Cornelia Septemba;(iv)    UMnu Makgabhana Mokoena (uqeshiwe kwakhona); kunye(v)    noNjing Estelle Hurter (uqeshiwe kwakhona).Imibuzo:UMnu Michael Currin – Ibambela leSithethi sikaRhulumente Iselula: 082 462 7896 "
"Ingxelo ngeNtlanganiso yeKhabhinethi yangoLwesithathu, umhla wama-29 kweyoKwindla 2023",30 Mar 2023,https://www.gov.za/speeches/statement-cabinet-meeting-29-march-2023-30-mar-2023-0000,https://www.gov.za/xh/speeches/statement-cabinet-meeting-29-march-2023-30-mar-2023-0000,"A.  Imiba enguNdaba-mlonyeni 1.  Ezombane 1.1.  UMphathiswa weZombane, uGq. Kgosientsho Ramokgopa, wenze utyelelo kwizikhululo zombane ezili-14 ukuze azibonele ngokwakhe imingeni egxalathelene no-Eskom kumgangatho wezikhululo zombane. 1.2.  Olu tyelelo lunike uMphathiswa amathuba okuthetha nabaphathi, abasebenzi kunye neemanyano zabasebenzi, ngeenjongo zokuqala intsebenziswano kumgangatho wezikhululo zombane, njengenxalanye yenkqubo yokuphucula amandla okuvelisa kuze ekugqibeleni kulungiswe ukunqongophala kombane. 1.3.  IKhabhinethi ihambisana noMphathiswa ekuphawuleni ukuba ngabasebenzi baka-Eskom ababalulekileyo ekusombululeni le mingeni yethu yombane. 2.  UPhando lweMarike yaBasebenzi lwaRhoqo ngeKota (i-QLFS) ngamanani emisebenzi2.1.  IKhabhinethi iyivuyele indlela anyuka ngayo amanani ezengqesho kweli lizwe njengokuba i-QLFS yenze ingxelo yokunyuka kwenani lemisebenzi ngama-48 000 kwicandelo loshishino lwezolimo elisesikweni, kule kota yesine yowama-2022. Ukwanda kwemisebenzi kuye kwaphembelelwa lurhwebo, ziinkonzo zoshishino kunye necandelo leshishini lezimbiwa, nezithe zenza umlinganiselo wengqesho kweli lizwe waya kufikelela phantse kwizigidi eziyi-10.2.2.  Oku kunyuka ngokuthe chu kwinani lemisebenzi lubangelwa yintlanganisela yeenzame zawo onke amaqela abandakanyekayo, esebenzisana norhulumente ekuphunyezweni kweSicwangciso soKwakhiwa Ngokutsha nokuVuselelwa koQoqosho (i-ERRP).2.3.  La manani emisebenzi ekota yesine ongeze kwingeniso eluqilima yezengqesho, ngemisebenzi engama-648 000 kwikota yesibini yowama-2022 kunye nemisebenzi engama-204 000 edalwe phakathi kwekota yesibini neyesithathu yowama-2022.2.4.  Oku kuphunyezwa kwe-ERRP kugqalileyo kubangela ifuthe elimandla kukudalwa kwemisebenzi nokulwa ukungaphangeli kunye nobuhlwempu.3.  INgqungquthela noMboniso wokuKhuthaza ukuThenga ezasekuHlaleni oqhutywa yi-Proudly South African 3.1.  IKhabhinethi iyiqhwabele izandla iNgqungquthela noMboniso ye-11 yokuKhuthaza ukuThenga ezaseKuhlaleni eqhutywa yi-Proudly South African nebibanjwe eRhawutini phantsi komxholo othi: “Ukukhulisa uqoqosho nokudala imisebenzi ngokwenza izinto ekuHlaleni”, nethe yafumana intetho evela kuSekela-Mongameli, uMnu. Paul Mashatile, ngowama-28 kweyoKwindla 2023.3.2.  Lo Mboniso ubonise ngaphezu kwama-200 eemveliso neenkonzo zezinga eliphezulu ezenziwe apha ekhaya, ukusukela kwithoyizi, izinto zezemfundo, ifenitshala, ukutya kunye neemveliso eziziziselo ukuya kwezobuxhakaxhaka, nto leyo ebonise ukuthembisa okukhulu kwetalente yaseMzantsi Afrika kwezobuchule, utshintsho lwezemveliso kunye nezakhono zabavelisi basekuhlaleni.3.3.  IKhabhinethi ikhuthaze amashishini kunye nabemi beli ukuba bathenge iimveliso zasekuhlaleni njengoko ngesihlandlo ngasinye sokuthenga okanye sokufuna ngokumandla iimveliso neenkonzo zasekuhlaleni, siba negalelo kukuvuselelwa koqoqosho nakwinkxaso yokudalwa kwemisebenzi. 4.  Ubudlelwane phakathi koMzantsi Afrika ne-Belgium4.1.  IKhabhinethi ikwamkele ukuzethemba okuboniswe nguMzantsi Afrika ngexesha loTyelelo lweSizwe lukaKumkani noKumkanikazi u-Mathilde, boBukumkani base-Belgium, abebemenywe nguMongameli Cyril Ramaphosa, ukusukela ngowama-22 ukuya kowama-27 kweyoKwindla 2023. 4.2.  Ubudlelwane obumandla macala nobujolise kurhwebo, utyalo-mali ngqo kwezangaphandle kunye nokhenketho, bulomelezile oluTyelelo lweSizwe lokuqala. Ukongeza, iQonga Leshishini loMzantsi Afrika ne-Belgium libonelele ngeqonga lotshintshiselwano kunye neencoko zamacandelo oshishino zokuphucula ubudlelwane bezorhwebo notyalo-mali, nobuthembisayo ukuba bungakhuthaza ukwandiswa kwemizi-mveliso eMzantsi Afrika.4.3.  I-Belgium lelinye lamahlakani oMzantsi Afrika abaluleke kakhulu kwezoqoqosho nokuthunyelwa ngaphandle kwemveliso. Ngowama-2020 uMzantsi Afrika uthumele iimveliso ezingangebhiliyoni ezi-$2.38 e-Belgium kumacandelo ezoshishino afana neledayimani, iitraka zemithwalo, imichiza yendalo kunye nemvuthuluka yezinyithi ezixabisekileyo. Kukwakho namathuba amaninzi phakathi kwala mazwe mabini otyalo-mali kwezombane, iziseko ezingundoqo kunye nonakekelo lwempilo.5.  INkomfa kaZwelonke malunga noMgaqo-siseko5.1.  IKhabhinethi izamkele iingxoxo malunga noMgaqo-siseko ebezibanjwe kwiNkomfa kaZwelonke (ngomhla wama-22 ukuya kowama-24 kweyoKwindla 2023) yeentsuku ezintathu phantsi komxholo othi: “IiNgcinga malunga noMgaqo-siseko: Umgaqo womthetho, uxanduva, ubulungisa bezentlalo nezoqoqosho”. Iingxoxo zibonise ukucingisisa ngale minyaka ingama-25 idlulileyo yoMgaqo-siseko zaza zenza isicwangciso sezinto ekusafuneka zenziwe.5.2.  UMgaqo-siseko usahlel’ uhleli njengoxwebhu oluphilayo nolubaluleke kakhulu ekuzunguleni kukarhulumente ukuguqula ubomi babemi boMzantsi Afrika ukuze bube ngcono.6.  INkomfa yezoBulungisa kweZesini kunye neZenzala 6.1.  Ukufikelela kuMalungelo eZempilo eZesini neZenzala ibiyinto ekujoliswe kuyo kwinkomfa ebibanjwe ukusuka ngomhla wama-22 ukuya kowama-24 kweyoKwindla, nebikhokelwa nguMphathiswa weSebe lezeNtlalo, uNksz. Lindiwe Zulu. Urhulumente uzinikele ekuqinisekiseni ukuba bonke abantu bayakwazi ukwenza izigqibo ezisempilweni kwaye banezixhobo zokwenza oko ngemizimba yabo, ezesini kunye nezenzala. 6.2.  Kuye kwasungulwa nengxelo yesibini yale Khomishoni yeZinga eliPhezulu leNgqugquthela yase-Nairobi kwi-International Conference on Population and Development enesihloko esithi ‘uBulungisa kweZesini neZenzala njengendlela yokufezekisa iziBophelelo zeNgqungquthela yase-Nairobi’. Oku kubonelela ngezikhokelo zokufezekisa ubulungisa kwezesini nezenzala kubo bonke aboMzantsi Afrika. 7.  Izikhukula nemozulu embi ngokumandla 7.1.  UMongameli u-Cyril Ramaphosa undwendwele e-Port St. Johns eMpuma Koloni ngomhla wama-28 kweyoKwindla 2023 ukuze ahlolisise ukusabela kukarhulumente kunye nemibutho yezoluntu kwimeko eye yalandela emva komonakalo omkhulu obangelwe zizikhukula kulo mmandla. UMongameli uluqinisekisile uluntu lwalapha ngenkxaso karhulumente kwaye uwuqhwabele izandla umsebenzi wesebe leenkonzo zongxamiseko neliye lancedisa kwiinzame zokuhlangula emva kwezikhukula e-Port St. Johns nakwimimandla eyingqongileyo, nezibangele ukudilika komhlaba, ukuncothuka kwemithi neengcambu, ukuxineka kweendlela zaza zabuphazela qatha ubomi babantu balapho. 7.2.  IZiko loLawulo lweeNtlekele likaZwelonke liququzelela ukusabela kukarhulumente osebenza nephondo leMpuma Koloni kunye namaziko olawulo lweentlekele esithili sase-OR Tambo ukuze kunyinwe ifuthe elibi lezi zikhukula kuluntu lwethu. IKhabhinethi iqaphele ukusetyenziswa kwenzululwazi kukusabela nokwenza imizamo yokunciphisa ifuthe kumsebenzi owenziwa yi-Council for Scientific and Industrial Research, udibene ne-South African National Space Agency, i-South African Environmental Observation Network (i-SAEON) ne-South African Weather Service. 7.3.  Ngefuthe lemozulu eliya lisiba qatha, indima yezenzululwazi, ubuchwepheshe nobuchule ekuncitshisweni kwefuthe leentlekele, ukusabela kunye nothintelo, kwiimeko ezithile, ziya zibaluleka nangakumbi.7.4.  IKhabhinethi ikhumbuze abantu abahlala kwimimandla esezantsi nefane ifunyanwe zizikhukula ukuba bahlale belumkile kwaye balandele izilumkiso zemozulu. 8.  Uthethathethwano ngezemivuzo yabasebenzi bakarhulumente 8.1.  IKhabhinethi iye yachazelwa malunga nothethathethwano ngezemivuzo yabasebenzi bakarhulumente yaza yazamkela izalathiso zasebutsheni bezi ngxoxo zamathuba okuba kungafikelelwa kwisivumelwano neemanyano zabasebenzi ezimele uninzi lwabasebenzi bakarhulumente.9.  Ukusabela kweQela lezoBulungisa, uThintelo loLwaphulo-mthetho (i-JCPS) kunye noKhuseleko kuQhankqalazo lwangomhla wama-20 kweyoKwindla 9.1.  IKhabhinethi iziqhwabele izandla iinzame zeQela le-JCPS neCandelo leSizwe lokuSebenza kunye nobuNtloli zokuqinisekisa ukuba uqhankqalazo lwangomhla wama-20 kweyoKwindla 2023 ludlule kungakhange kubekho nto ibikwayo. 9.2.  Nangona kuvunywa ukuba imisebenzi elolu hlobo akunakuqhayiswa ngayo mihla le, iKhabhinethi iye yakhupha umyalelo wokuba iQela le-JCPS liphuhlise kwaye lidandalazise iSicwangciso soThintelo loLwaphulo-mthetho esihlanganisiweyo nesisekelwe kulwazi lobuntloli ukuze sihlangabezane nolwaphulo-mthetho olulungelelanisiweyo, nokhuseleko nokunqatyiswa kwabantu baseMzantsi Afrika ngokukhawuleza nangempumelelo. 9.3.    IKhabhinethi iphinde yavakalisa umbulelo wayo ngobumbano oluboniswe luninzi lwabemi boMzantsi Afrika ngokwala ikhwelo lokuba kuvalwe ilizwe nangokukhusela intando yesininzi yethu ekumgaqo-siseko. 10.  Umba wophando loMdlwenguli ka-Facebook uThabo Bester10.1.  IKhabhinethi iye yachazelwa ngenkqubela yeenzame zokubamba lowo ufunwa ngamapolisa uThabo Bester, onguMdlwenguli waku-Facebook owabhungca entolongweni ephethwe yi-G4S.10.2.  IKhabhinethi iyalele iSebe leeNkonzo zoLwaluleko ukuba likhawulezise ligqibe le nkqubo yokuthabathela kulo imisebenzi yezi ntolongo zimbini ziphethwe ziinkampani zabucala lize liqinisekise ukuba kukho imiphumela kubo bonke ababandakanyekayo kule nyewe.   11.  Ukubulawa kuka-Messrs Cloete no-Thomas Murray11.1.  IKhabhinethi ikugwebile ukubulawa kukaMnu. Cloete Murray nonyana wakhe u-Thomas, iingcali zezokubhanga ebezibandakanyeka kumatyala okubhanga kwabantu abaziwayo, kwaye ithumela imiyalezo yovelwano kusapho lwakwa-Murray ngokulahlekelwa kwalo.11.2.  IKhabhinethi iyalele ii-arhente zonyanzeliso-mthetho ukuba zigqogqe yonke indawo zize zibabambe kwaye zibazise ngaphambili ngokukhawuleza aba bulali kunye nabo babaqeshileyo ukuba benze oku.  12.  I-Arhente yoLawulo lweMida (i-BMA)12.1.  IKhabhinethi iwuqhwabele izandla umsebenzi omkhulu wamalungiselelo okuqinisekisa ukuba i-BMA iyaqalisa ukusebenza njengequmrhu elizimele geqe, ukusukela ngomhla woku-1 kuTshazimpunzi 2023. 12.2.  I-BMA lilungu elibalulekileyo lomsebenzi karhulumente wokukhusela kakuhle imida yoMzantsi Afrika ngendlela ekhusela iimfuno zesizwe nephucula ukhuseleko lukazwelonke. B.  IZigqibo zeKhabhinethi1.  Inkqubela yokuFudukela kuSasazo oluDijithali (i-BDM)1.1.  IKhabhinethi ifumene iindaba zamvanje malunga nenkqubo ye-BDM njengokuba ilizwe lilungiselela ukuCinywa kwe-Analogu nokubonana nala maqela achaphazelekayo, kuquka namalungu oluntu.1.2.  IKhabhinethi iyiqaphele inkqubela eyenziweyo ngokufakelwa kweebhokisi ezibekwa ngaphezulu zamakhaya abaxhamli afanelekayo nathe afaka izicelo zoncedo lukarhulumente.1.3.  IKhabhinethi ikhuphe isivumelwano sokuba uMphathiswwa weSebe loNxibelelwano noBuchwepheshe beDijithali apapashe kwigazethi umhla wokuCinywa kwe-Analogu eMzantsi Afrika. 2.  IPhepha leNgcaciso yoMgaqo-nkqubo ngeeNcoko nokuSetyenziswa ngokuZinzileyo kweeNtlobo-ntlobo zeNdalo yaseMzantsi Afrika 2.1.  IKhabhinethi ivume iPhepha leNgcaciso yoMgaqo-nkqubo ngeeNcoko nokuSetyenziswa ngokuZinzileyo kweNdalo Eyahlukileyo yaseMzantsi Afrika. 2.2.  UMzantsi Afrika ngomnye wamazwe aneentlobo-ntlobo zendalo ehlabathini liphela kwaye leli Phepha leNgcaciso yoMgaqo-nkqubo liza kunceda eli lizwe lixhamle kwezi ntlobo-ntlobo zendalo zingaka. Libabaza ukubaluleka kwecandelo loshishini lweentlobo-ntlobo zendalo kukukhula koqoqosho lwaseMzantsi Afrika. Leli Phepha leNgcaciso yoMgaqo-nkqubo likwabalula nokubaluleka kokukhusela ulwazi kunye neentlobo-ntlobo zendali eziphuma kweli. 3.    UMgaqo-nkqubo oYilwayo weNkxaso-mali yaMashishini amaNcinci, aPhakathi naMancinane neMifelandawonye (ii-SMME)3.1.  IKhabhinethi ivume ukupapashwa koMgaqo-nkqubo oYilwayo weNkxaso-mali yee-SMME ukuze uluntu lube nokunika uluvo. Lo mgaqo-nkqubo uyinxalenye yolunye ungenelelo lokuxhasa amashishini amancinci, kuquka neNkqubo-sikhokelo yeSizwe eDityanisiwe  yoPhuhliso lwamaShishini amaNcinci eyavunywa yiKhabhinethi ngowama-2022. 3.2.  Lo mgaqo-nkqubo uyilwayo uphakamisa iindlela ezibalulekileyo zokungenelela ezili-17 neziza kwenza ezi-SMME ziqikelelwa kwizigidi ezi-3.2 nemifelandawonye engama-43 000 ikwazi ukuba nempumelelo. Ezi ndlela zokungenelela ziquka ukujongana nezixhobo zenkxaso-mali ezithe saa, ukuqulunqa uvimba weengcombolo wamashishini amancinci, ukuphucula ukufikelela kwimali yokuqala amashishini nokwandisa inkxaso yokukhulisa ushishino. 3.3.  Urhulumente uye wayibeka phambili inkxaso yee-SMME nemifelandawonye kuba la mashishini adala eyona misebenzi mininzi kwaye abonelela ngamathuba okuba abantu bakwazi ukwenza imali yokuphila. 3.4.  Umgaqo-nkqubo oyilwayo uya kupapashwa kwiPhephandaba likaRhulumente nakwiwebhusayithi yeSebe loPhuhliso lwaMashishini amaNcinci ku-www.dsbd.gov.za4.  INkqubo-sikhokelo yaManzi noGutyulo 4.1.  IKhabhinethi iyivumile iNkqubo-sikhokelo yaManzi noGutyulo eza kusetyenziswa njengesikhokelo sendlela ekucwangciswa, kuphathwe kuze kulawulwe ngayo iinkonzo zogutyulo ngokufanayo nangokuhambelana nophuhliso lobuchwepheshe.4.2.  INkqubo-sikhokelo iphuhliselwe nokuba isabele kwimingeni yokuhanjiswa kweenkonzo ebonwa kwiziseko ezingundoqo ezigugayo neziphelelwayo ezingalondolozwa kakuhle, kunye neziseko ezingundoqo ezazingayilelwanga ukuhambisa iinkonzo kubantu abaninzi. 4.3.  Le Nkqubo-sikhokelo iza kusetyenziselwa nokujongana nezikhewu kwinkqubo yokuhanjiswa kweenkonzo kwaye ibonelela neendlela zokuthoba eli nani liphakamileyo lamakhaya angazifumaniyo iinkonzo zogutyulo ezaneleyo nezikhuselekileyo apha eMzantsi Afrika, kwaye oku kuquka nokupheliswa kwamabhakethi kwiindawo ezinamatyotyombe. 4.4.  Le Nkqubo-sikhokelo iyaqhubeka imisele iimpepha namava afunekayo ubuncinane kubasebenzi bolawulo lwenkqubo kwiziko logutyulo lwamanzi amdaka kunye namava afunekayo kubaphathi bomzi-mveliso wokugutyula amanzi amdaka. 5.  UMgaqo-nkqubo neSikhokelo soMgaqo-nkqubo sokuHanjiswa ngokuKhawuleza koThungelwano neziXhobo noNxibelelwano lweeKhompyutha 5.1.  IKhabhinethi iwuvumile uMgaqo-nkqubo neSikhokelo soMgaqo-nkqubo sokuHanjiswa ngokuKhawuleza koThungelwano neziXhobo zoNxibelelwano lweeKhompyutha. 5.2.  Injongo yalo Mgaqo-nkqubo neSikhokelo soMgaqo-nkqubo kukuyalela iGunyabantu lezoNxibelelwano eliziMeleyo laseMzantsi Afrika (i-ICASA) ukuba limisele imigaqo ngeenkqubo ezilandelwayo nezokusebenza ezenzelwe ukusombulula impikiswano enokuthi ivele phakathi komnini welayisensi yeenkonzo zonxibelelwano lokuthungelana ngeekhompyutha kunye nawuphi na umnini womhlaba ngexesha lokuhanjiswa kothungelwano nezixhobo zonxibelelwano lweekhompyutha.  5.3.  Ukuhanjiswa kakuhle kothungelwano lonxibelelwano lweekhompyutha yinto ephambili kurhulumene kuba kuxhasa amanyathelo elizwe lethu okusondela kwezoqoqosho lwedijithali.  C.    IzikhundlaZonke izithuba zengqesho zixhomekeke ekungqinisisweni kweziqinisekiso kunye nokukhutshwa okufanelekileyo.1.  UNksz. Hapiloe Sello njenge-CEO ye-South African National Parks. 2.    IBhodi yaBalawuli abaNgekho kwiSigqeba yakwa-Sentech:(a)    UNksz. Sedzani Faith Mudau (uyaphinda ukuqeshwa kwaye nguSihlalo); (b)    UNosz. Veronica Mmakoma Motloutsi (uyaphinda ukuqeshwa);(c)    UMnu. Themba Phiri (uyaphinda ukuqeshwa);(d)    UNksz. Mapuleng Moropa (uyaphinda ukuqeshwa);(e)    UGq. Tshavhuyo Sesane (uyaphinda ukuqeshwa);(f)    UMnu. Mbasa Metuse (uyaphinda ukuqeshwa); (g)    U-Adv Nkhumeleni Anderson Mudunungu (uyaphinda ukuqeshwa);(h)    UMnu. Luyolo Keyisa; kunye(i)    noMnu. Kiruben Pillay. D.  Imithetho esaYilwayo1.    Uyilo loMthetho-sihlomelo osaYilwayo woMbane 1.1.  IKhabhinethi ithe yavuma uYilo loMthetho-sihlomelo osaYilwayo ukuba lungeniswe ePalamente.1.2.  Iinjongo zalo Mthetho-sihlomelo osaYilwayo zenzelwe:1.2.1.  ukomeleza indima yoMlawuli woMbane kaZwelonke waseMzantsi Afrika,1.2.2.  ukomeleza amagatya anxulumene nemisetyenzana enokunikwa ilayisensi nengenakuyinikwa (exolelwayo);1.2.3.  ukuqulunqa amagatya amanyathelo amiselwe utshintsho ukwenzela ukudalwa kwe-Transmission System Operator (i-TSO); kunye1.2.4.  nokucacisa imisebenzi ye-TSO nethi, phakathi kwezinye izinto, iquke ukubonelelwa kweqonga lokurhwebelana ngombane kwiimarike ezininzi, nokubonelelwa kofikelela kunxibelelwano lokugqithiswa kombane ngaphandle kocalucalulo. 2.  UMthetho-sihlomelo oYilwayo waBaphathi boLawulo lukaRhulumente (i-PAMA) wowama-2023 2.1.  IKhabhinethi ikuvumile ukungeniswa ePalamente koMthetho osaYilwayo we-PAMA wama-2023.  2.2.  Injongo engundoqo yalo Mthetho usaYilwayo kukuphucula ukuhanjiswa kweenkonzo ngokulungelelanisa ngcono abasebenzi, ulawulo kunye namalungiselelo afanelekileyo kuwo omathathu amanqwanqwa karhulumente. 2.3.  Lo Mthetho usaYilwayo ukwasusa ukungalingani okungenabulungisa kolawulo loluntu kwaye ubonelela ukudalwa kwenkqubo-sikhokelo yothethathethwano oluhlanganisiweyo.3.  UMthetho-sihlomelo oYilwayo weeNkonzo zoLuntu wowama-20233.1.  IKhabhinethi ikuvumile ukungeniswa ePalamente koMthetho-sihlomelo osaYilwayo weeNkonzo zoLuntu wowama-2023.3.2.  Lo Mthetho usaYilwayo ujolise ekucaciseni izikhundla nemisebenzi zoogunyaziwe abaphetheyo ngokunxulumene neeNtloko zamaSebe (ii-HoD) kwaye ubonelela ngamagunya athile ezolawulo aza kunikwa ii-HoD, abe amagunya eqhinga lomsebenzi ehleli koogunyaziwe abakwisigqeba.3.3.  Lo Mthetho usaYilwayo ukwandisa isikhundla soMlawuli Jikelele kwi-Ofisi kaMongameli ukuze kudalwe iNtloko yoLawulo loLuntu kwaye ucacisa isikhundla seKhomishoni yeeNkonzo zoLuntu ngokuphathelene nezikhalazo zabasebenzi.4.  UYilo loMthetho-sihlomelo oYilwayo woNxibelelwano ngeeKhumpyutha4.1.  IKhabhinethi ikuvumile ukufakwa kwigazethi koMthetho-sihlomelo oYilwayo woNxibelelwano ngeeKhumpyutha ukwenzela ukufumana izimvo zoluntu. 4.2.  Injongo yezi zilungiso ziphakanyiswayo kukudala umgangatho wokhuphiswano kwicandelo loshishino lonxibelelwano ngeefowuni kuze kuhliswe amaxabiso. 4.3.  Umthetho-sihlomelo woNxibelelwano ngeeKhompyutha uza kuvumela iGunyabantu lezoNxibelelwano eliziMeleyo laseMzantsi Afrika likwazi ukushukushukuma xa lilawula imiba yokhuphiswano kweli candelo loshishino. E.  Imisitho Ezayo1.  Iiholide zeSikolo 1.1.  IKhabhinethi inqwenela bonke abafundi kunye nootitshala ikhefu elinenzolo.1.2.  Ukhuseleko lwabantwana bethu kumele luhlale luyinto ephambili nokuba seyiziiholide zesikolo.2.  IPasika ne-Ramadan2.1.  IKhabhinethi inqwenela amaKhrestu nama-Muslim ngeli xesha lePasika ne-Ramadan ngokulandelelana kwazo. 2.2.  IKhabhinethi iyabongoza kwabo baza kube besezindleleni ngeli xesha leeholide ukuba bahloniphe abanye abasebenzisi beendlela kwaye bathobele imigaqo yendlela. Abaqhubi kufanele bathobele imida isikelwe isantya kwaye baqinisekise ukuba iinqwelo zabo zikulungele ukuba sendleleni, kwaye bangaqhubi besele. 3.  INkomfa yoTyalo-mali yaseMzantsi Afrika (i-SAIC)3.1.  UMongameli u-Cyril Ramaphosa uya kukhokela ukusindleka koMzantsi Afrika inkomfa ye-SAIC yesi-5 ngomhla we-13 kaTshazimpunzi 2023 e-Sandton Convention Centre eRhawutini. 3.2.  Ukusukela kwinkomfa yokuqala yotyalo-mali ngowama-2018, uMzantsi Afrika uye watsala i-R1, 14 trillion yezibophelelo. Oku kumele iipesenti ezingama-95 yomsebenzi ebesijolise kuwo kuqala kwaye ithetha ukuba kukho utyalo-mali kuludwe olubanzi lwamacandelo oqoqosho. 3.3.  Kwezi zibophelelo zili-152 zenziweyo ngaphambili, iiprojekthi ezingama-45 ziye zagqitywa, ibe ezinye iiprojekthi ezingama-57 zisakhiwa okwangoku. Olu tyalo-mali luphele ngokwakhiwa kwemizi-mveliso emitsha, amaziko eminxeba, imizi-mveliso yombane osuka elangeni, iingcingo zefayibha ezihamba phantsi kolwandle, ukwandiswa kwemveliso kunye nokuthabathelwa kobuxhakaxhaka obutsha.3.4.  Ngexesha leNtetho ngoBume beSizwe, uMongameli wabhengeza imali ekujoliswe kuyo engange-R2 trillion ukwenzela umjikelo omtsha wesithuba sokuhlanganisa utyalo-mali. 4.  IQonga loShishino loMmandla weliZwekazi i-Afrika ongaHlawulisi iRhafu yoRhwebo (i-AfCFTA) 4.1.  UMzantsi Afrika uza kusindleka iQonga loShishino le-AfCFTA elicwangciselwe ukubanjwa e-Cape Town International Convention Centre ukusukela ngomhla we-16 ukuya kowe-19 kaTshazimpunzi 2023, ngokubambisana neQumrhu loLawulo lwe-AfCFTA.4.2.  IQonga loShishino le-AfCFTA liza kusebenza njengeqonga lokuba amashishini nabatyali-mali badibane namaqabane kunye nabathengi abatsha, bandise umzila wabo kwaye bafikelele kwiimarike ezintsha kula macandelo oshishino aphambili achongiweyo. 5.  Inyanga yeNkululeko5.1.  UMzantsi Afrika uza kwenza isikhumbuzo seNyanga yeNkululeko ngenyanga kaTshazimpunzi ukuphawula ukutshintsha kweli lizwe ukusuka kulawulo loorhulumente bocalucalulo ukuya kwilizwe elinentando yesininzi. Namhlanje, bonke abemi baseMzantsi Afrika bafumana ukhuselo loMgaqo-siseko kwaye sikhululekile ukuba sibe ngaba bantu singabo kwaye sileqe amaphupha ethu ngaphandle kokophula umthetho.  5.2.  Esi sisikhumbuzo yinto esikhumbuza ngabantu nezinto ezininzi eziye zalidini ukuze sifumane inkululeko yethu neye yakhokelela kunyulo lokuqala lwentando yesininzi yeli lizwe lethu ngomhla wama-27 kaTshazimpunzi 1994, umbhiyozo weengeniso zenkululeko yethu kunye nokuzimisela kwethu sisonke ukusebenza nzima nangakumbi ukuze sijongane nemingeni esanamathele eli lizwe lethu kwaye siqinisekise ukuba asishiyi namnye ngemva.F.  Imiyalezo1.  Amazwi okuvuyisanaIKhabhinethi ithumela amazwi okuvuyisana kunye neminqweno emihle kwaba: Iqhula lalapha eMzantsi Afrika, u-Trevor Noah, nowawina imbasa yaseYurophu ehloniphekileyo, i-Erasmus Prize, nto leyo emenza abe liqhula lokuqala ukuwina le mbasa emva ko-Charlie Chaplin ngo-1965. I-Erasmus Prize libhaso laminyaka le elinikwa abantu okanye amaziko enze igalelo elingummangaliso kwezenkcubeko, kwezentlalo okanye kwezenzululwazi yentlalo eYurophu nasehlabathini liphela.abamkeli be-Inaugural Charlotte Maxeke African Women Leadership Awards, ebibanjwe nguMphathiswa wezoBudlelwane neNtsebenziswano yaMazwe ngaMazwe, uGq. Naledi Pandor. Lo msitho ubalula kwaye uhlonipha iinkokeli ezibalaseleyo ezingamaBhinqa ase-Afrika ethe impumelelo, impembelelo negalelo lawo laqhubela phambili ukukhula kwe-Afrika kumacandelo ahlukileyo oluntu. Ezi Mbasa zikwabalule negalelo kukuqhubela phambili impatho elinganayo yobuni kunye nokuxhotyiswa kwamabhinqa.I-Banyana Banyana, njengokuba belungiselela ukuvela kwabo okwesibini kwiNdebe yeHlabathi ye-FIFA. Baza kuthatha uhambo oluya e-Serbia ukuya kudlala umdlalo wolonwabo ngomhla we-10 kaTshazimpunzi 2023.I-Bafana Bafana eye yafaneleka ukungenela i-2023 Africa Cup of Nations emva kokuwina 2-1 kumdlalo wayo ne-Liberia e-Monrovia ngomhla wama-28 kweyoKwindla 2023. 2.  Amazwi ovelwanoIKhabhinethi igqithise amazwi ovelwano kusapho nabahlobo: bakaNozakuzaku u-Moosa “Mosie” Moolla (88) owathi ngowama-2013 wanikwa iwonga i-Order of Luthuli ngeSilivere ngomsebenzi wakhe wobugorha nobalaseleyo kwimibutho yomzabalazo nehlala ibeka ubomi bakhe emngciphekweni omkhulu nangokumela iimfuno zemibutho yomzabalazo noMzantsi Afrika kuluntu lwamazwe ngamazwe. Wayengomnye yamatshantliziyo kaKhongolose ali-155 awabanjwa ngezityholo zokuNgcatsha uMbuso kweyoMnga ngowe-1956. babantu bathathu baphuncukana nobomi ngexesha lezikhukula e-Port St. John’s nemimandla eyingqongileyo.babantu bahlanu babulawayo naba bathathu bonzakalayo kwizehlo ezibini ezahlukeneyo zokudubulana e-Tongaat, KwaZulu-Natal ngomhla wama-23 kweyoKwindla 2023.bakaMnu. Randall Robison (81), itshantliziyo laseMelika kunye nomseki we-TransAfrica, umbutho owaziwa kakhulu ngokuphembelela inkxaso e-Washington nowanceda ukumilisa ngokutsha umgaqo-nkqubo wezangaphandle ngokubhekiselele kuMzantsi Afrika wexesha localucalulo. IKhabhinethi ikwavakalise namazwi ovelwano:kurhulumente kunye nabantu base-India, e-Pakistan nase-Afghanistan ngokulahlekelwa ngabantu emva kwenyikima eye yakho kulo mazwe. Imibuzo: Mnu Michael Currin – iBambela leSithethi sikaRhulumente Iselula: 082 462 7896 "
"INgxelo ngeNtlanganiso yeKhabhinethi ebibanjwe ngoLwesithathu, umhla wama-26 kuTshazimpunzi 2023",28 Apr 2023,https://www.gov.za/speeches/statement-cabinet-meeting-26-april-2023-28-apr-2023-0000,https://www.gov.za/xh/speeches/statement-cabinet-meeting-26-april-2023-28-apr-2023-0000,"Imiba enguNdaba-mlonyeni1.    INkomfa yoMzantsi Afrika yoTyalo-mali yowama-20231.1.    IKhabhinethi ikuchulumancele ukufikelela kumyinge wemali yotyalo-mali oyitriliyoni eyi-1.2 yerandi owawubekwe nguMongameli Cyril Ramaphosa ngowama-2018. Izithembiso zotyalo-mali ezenziwe kwiNkomfa yesi-5 yoMzantsi Afrika yoTyalo-mali zincede urhulumente ukuba agqithe kula mlinganiselo wayezibekele wona wemali ezibhiliyoni zeerandi ezingama-300.1.2.    Nangona usemninzi umsebenzi ekufuneka wenziwe ukuqinisekisa ukuba uMzantsi Afrika ubuyela kwindawo yawo yokuba lilizwe elithandwa kakhulu ngabatyali-mali, ukufikelela kumyinge wemali eyitriliyoni eyi-1.2 yeerandi kungqina ukuba abatyali-zimali balapha ekhaya nabamazwe angaphandle bayawabona la mathuba otyalo-mali uMzantsi Afrika uthetha ngawo.1.3.    Ukuza kuthi ga ngoku, iiprojekthi ezingama-82 ezixabisa imali ezibhiliyoni ezili-170.7 zeerandi sele ziqukunjelwe; ezingama-70 ezixabisa imali ezibhiliyoni ezingama-514 zeerandi zisaqhuba, zize ezingama-28 zona ezixabisa imali ezibhiliyoni ezili-132 zeerandi zibe kumanqanaba okuqala okuqaliswa komsebenzi. Ezi projekthi ziquka ukwakhiwa kweefektri ezintsha, ukuthengwa kwezixhobo zokusebenza, ukuvula imigodi emitsha kunye nokufakela iziseko ezingundoqo ze-intanethi ehamba ngesantya esiphezulu.1.4.    Urhulumente akalali, imini nobusuku ezama ukususa le miqobo iphazamisana notyalo-mali kweli lizwe njengoko singena kwisigaba sesibini sokuqokelela utyalo-mali oluxabisa imali ezitriliyoni ezimbini zeerandi.2.    Inkundla yoLwaphulo-mthetho yeHlabathi2.1    IKhabhinethi iyakubethelela ukuba uMzantsi Afrika uselilungu leNkundla yoLwaphulo-mthetho yeHlabathi (i-ICC), kwaye iyaqinisekisa nokuba useyinxalenye yamazwe atyikitya isiVumelwano sase-Rome.2.2    UMzantsi Afrika uza kuqhubeleka nokulwela ukuba amaqumrhu ehlabathi ezolawulo abe nolwamvila, kwaye siyaqhubeleka nokulwela ukuba kunyanzeliswe wonke umntu ngokufanayo nangokulinganayo ukuba athobele imithetho yehlabathi. 2.3    UMongameli useke iKomiti yabaPhathiswa (i-IMC), osihlalo wayo enguSekela-Mongameli eza kuqwalasela izinto eziliqela eziza kwenziwa ngurhulumente ngalo mba.3.    INdibano yezoShishino yoMandla we-Afrika ongaHlawulisani iRhafu yoRhwebelwano3.1    UMzantsi Afrika ubusingathe ngokubambisana iNdibano yezoShishino ye-AfCFTA eKapa ukususela ngomhla we-16 ukuya kowe-18 kuTshazimpunzi 2023 ngenjongo zokukhawulezisa ukuphunyezwa kwe-AfCTA kunye nokuqalisa urhwebo kunye notyalo-mali. Lo msitho ubuzinyaswe ngabathunywa abamalunga ne-1000 abebephuma kweli lizwekazi.3.2    Iingxoxo kulo msitho uqhube iintsuku ezintathu bezichankcatha phezu kwemiba enxulumene namacandelo ezoqoqosho abalulekileyo afana nelezithuthi, elezamachiza, elezolimo nezokucolwa kweemveliso zolimo, elezethwathwa nezihlangu, elezothutho nokuhanjiswa kwemithwalo, kunye nelezoqoqosho oluqhuba nge-intanethi kunye norhwebo oluqhutywa nge-intanethi.3.3     Ukuphucula isakhono se-Afrika sokuvelisa kuwo onke amacandelo oqoqosho kuvunyiwe ngabaninzi ukuba yinto yokuqala efunekayo ukuze i-AfCFTA ibe yimpumelelo. Icandelo labucala liye lacelwa ukuba likhangele amathuba elinokuwasebenzisa ukunyusa umthamo wotyalo-mali kumashishini engingqi kunye nokuvuselela imizi-mveliso yeli ukuze kunyuswe umthamo weemveliso neenkonzo ekurhwetywa ngazo ngamazwe e-Afrika, apha e-Afrika.4.    IPhulo lokuLawula iSantya sokuSetyenziswa koMbane4.1  Enye yeendlela zokuqinisekisa ukuba asihlutshwa yingxaki kacimi-cimi wombane kukuthoba isantya esi usetyenziswa ngaso umbane, ingakumbi ngamaxesha afuna kusetyenziswe umbane kakhulu, ela xesha liphakathi kwentsimbi yesihlanu malanga kunye neyesithoba ngongcwalazi, njengenxalenye yephulo lokuLawula iSantya sokuSetyenziswa kwawo. Ukuthoba isantya esiwusebenzisa ngayo umbane kungasinceda sonke kuba kuza kwenza ukuba iziko eliphehla umbane lesizwe lingabi phantsi konxinzelelo olugqithisileyo futhi kunceda namakhaya angasebenzisi imali eninzi, yonke loo nto yenziwe engakhange achaphazeleke amashishini okanye iimpilo zabantu.4.2 IKhabhinethi ihlaba ikhwelo kumntu wonke ukuba ancedise kumalinge okonga umbane ngokuwusebenzisa ngobunono ngeli thuba u-Eskom esebenza neeNkampani eziziMeleyo eziVelisa uMbane bezama ukuvelisa omnye umbane omtsha oza kugalelwa kulo wesizwe.4.3 Amanyathelo okuLawula iSantya sokuSetyenziswa koMbane asetyenziswa kwihlabathi liphela kwaye aluncedo kakhulu ukuphungula umthamo wombane osetyenziswayo ngela xesha ufuneka kakhulu ngalo kunye nokukhuthaza ukulondolozwa kombane. 4.4 Sabonisa ukuba siyakwazi ukwenza oku ngethuba leNdebe yeHlabathi yowama-2010. Eyona njongo kukuba sonke songe umbane ngokucima izinto zombane ezingabalulekanga kakhulu, sisebenzise igesi xa sipheka, sifakele iibhalbhu ezingatyi mbane kakhulu, size sizicime izinto ezifana neegiza xa singazisebenzisi.4.5 Injongo yethu kukonga umbane omalunga ne-1000 MW, umyinge lowo ulingana nenqanaba elinye likacimi-cimi wombane. 4.6 IKhabhinethi iyakuqonda ukuba iinkampani ezinkulu eziliqela sele zithatha inxaxheba kula malinge ka-Eskom okuLawula iSantya oSetyenziswa Ngaso ngaBathengi, kwaye icela onke amahlakani ukusuka kumashishini, imizi-mveliso kunye nabahlali ukuba alisabele eli khwelo abe yinxalenye yeli phulo.5.    Ukufumaneka kwaManzi5.1 IKhabhinethi ivuyisiwe kukuvulwa kwe-Spring Grove Water Treatment Plant egqityiweyo ese-Rosetta kunye ne-Bruntville Reservoir njengenxalenye ye-Greater Mpofana Bulk Water Supply Scheme e-Mooi River, kwisiThili saseMgungundlovu esikwiphondo laKwaZulu-Natal.5.2  Le projekthi iza kuzisela amanzi angasoze aphinde atshe abahlali abangama-130 000 kwesi sithili, futhi ibanike nesidima, kunye namanye amaqithi-qithi ezentlalo nawezoqoqosho aza kuvela ngenxa yokuba kukho amanzi.5.3 IKhabhinethi ivile nangomsebenzi osele wenziwe kwi-Giyani Water Project, apho iilali ezingama-24 kwezingama-55 eziza kuxhamla sele kuchaziwe kuba ziza kufumana amanzi kungekudala.6.    UMthetho-siHlomelo wezoLonyulo6.1 IKhabhinethi ikwamkele ukutyikitywa koMthetho-siHlomelo oYilwayo wezoNyulo wowama-2022 nguMongameli Ramaphosa ukuba ube ngumthetho ogcweleyo. Lo mthetho wenziwe izilungiso uqinisekisa ukuba kukho umthetho ongqingqwa okhoyo oza kwenza ukuba eli lizwe lililungele uNyulo Jikelele lowama-2024.6.2 Lo Mthetho woNyulo uhlonyelweyo uvulela ukuba kuqukwe nabagqatswa abazimeleyo njengantu abakhankasela ukonyulwa kwiNdlu yoWiso-mthetho yeSizwe nakwizindlu zowiso-mthetho zamaphondo.6.3 Lo Mthetho-siHlomelo uYilwayo wezoNyulo wandisa inani laba baza kuziqhatsela ukonyulwa kunye neenkokeli eziza kukhethwa ngabemi boMzantsi Afrika ukuya kwiNdlu yoWiso-mthetho yeSizwe kunye nezindlu zowiso-mthetho zamaphondo wenze ukuba ingabi ngamaqela ezopolitiko odwa.7.    USuku lweNkululeko7.1 Iminyhadala eyahlukeneyo yokubhiyozela uSuku lweNkululeko ebibanjiwe izolo, umhla wama-27 kuTshazimpunzi 2023, isikhumbuzile ukuba esi sisizwe esimxhelo-mnye, esisekelwe kumba wokuhloniphana kunye nokuzidla nokuzingca ngelizwe lakuthi.7.2 Umsitho wesizwe wokukhumbula uSuku lweNkululeko, obubanjelwe kuMasipala wesiThili i-Dr Kenneth Kaunda kwiPhondo laseMntla Ntshona, ububanjwe phantsi komxholo othi “Ukuqinisa nokuKhusela iZinto eSizenzelwe nguRhulumente weNtando yeSininzi”.7.3 USuku lweNkululeko lowama-2023 ludibene nonyaka wama-27 wesikhumbuzo sokutyikitywa koMgaqo-siseko futhi lukwaphawula nemiNyaka engama-29 yeNkululeko.8.    EzobuDlelwane baMazwe ngaMazwe8.1 UMongameli u-Cyril Ramaphosa ebendwendwelwe nguMongameli Hage Geingob wase-Namibia ngethuba ekuTyelelo lwasebuRhulumenteni lokuqinisa ubudlelwano obudala obukhoyo phakathi kwala mazwe mabini.8.2 Iingxoxo phakathi wezi Nkokeli zimbini kunye namagqiza abaphathiswa bezimalunga nobudlelwana phakathi kwala mazwe, intsebenziswano phakathi kwala mazwe akuthi mabini kwimiba yehlabathi kunye nokubambisana kwezorhwebo nezotyalo-mali. Obu budlelwane buza kuqiniswa nangakumbi kukubanjwa kwendibano yezoshishino e-Namibia zinkampani zala mazwe ekupheleni kwalo nyaka.8.3 UMongameli u-Cyril Ramaphosa ebendwendwelwe nguMongameli wase-Finland u-Sauli Väinämö Niinistö ngomhla wama-25 kuTshazimpunzi kuTyelelo lwasebuRhulumenteni. Bunzulu ubudlelwane phakathi koMzantsi Afrika nelizwe lase-Finland kuba busukela kwinkxaso eyayinikwe yi-Finalnd kwimibutho yomzabalazo yaseMzantsi Afrika.8.4 Ubudlelwane phakathi kwala mazwe mabini bukhule kuhle ukususela ngowe-1994, futhi ilizwe lase-Finland lityale imali engaphezulu kweebhiliyoni ezimbini zeerandi eMzantsi Afrika kule minyaka mithathu idlulileyo.9.    UkuHlangulwa kwaBemi boMzantsi Afrika nabamanye Amazwe e-Sudan9.1 IKhabhinethi iyamkele ingxelo ecacisa indlela ibinzima kodwa ebeyimpumelelo yokuhlangulwa kwabemi boMzantsi Afrika e-Sudan apho ungquzulwano luchaphazela abemi beliya lizwe kunye nabamanye amazwe. 9.2 ISebe lezobuDlelwane baMazwe ngaMazwe neNtsebenziswano kunye noMkhosi woMoya woMzantsi Afrika baye basebenzisana babuyisela abemi boMzantsi Afrika ekhaya.9.3 Igqiza loMzantsi Afrika ebeliye kuhlangula lincede nabemi base-Angola, Namibia, Zimbabwe, Lesotho kunye nabase-Brazil.9.4 IKhabhinethi yenze umbulelo ongazenzisiyo kurhulumente wase-Egypt ngokuxhasa igqiza lethu ebeliye kuhlangula kunye nelizwe lase-United Arab Emirates ngokuhlangula ummi woMzantsi Afrika omnye ngoku ofumana uncedo kwi-ofisi yethu yezozakuzo ese-Jeddah lokuba akwazi ukubuyela ekhaya. Kukho abemi boMzantsi Afrika abahlanu abasese-Sudan kuba ngethuba kusenziwa uhlangulo bebengekaqhakamshelani nendlu yethu yezozakuzo kweliya lizwe. IKhabhinethi ihlaba ikhwelo kubemi boMzantsi Afrika ukuba kufuneka bazise ii-Ofisi zethu Zozakuzo rhoqo xa bengena kwilizwe langaphandle nokuba bakuhambo lokuya kuchitha iholide.9.5 IKhabhinethi iphinde yakubethelela ukuba mazibekwe phantsi izixhobo e-Sudan futhi imemelela ukuba kubekho uxolo nenzolo phakathi kwala maqela angquzulanayo, njengoko iMbumbo ye-Afrika (i-AU) nayo ilwela ukuba lupheliswe ungquzulwano ngezixhobo kweli lizwekazi.10. Utyalo-mali kwiziSeko ezinguNdoqo zeMfundo ePhakamileyoNgomhla wama-24 kuTshazimpunzi 2023 uMphathiswa uNzimande wavula ngokusesikweni izakhiwo ezibini kwiDyunivesiti yaseNtshona Koloni (i-UWC) ezixhaswe ngemali yi-Infrastructure and Efficiency Grant yeSebe kunye ne-Sibusiso Bengu Development Programme.a. ISakhiwo seCandelo lezeMfundo elitsha (esibizwa ngokuba yi-South Campus Education Precinct Project) – kusetyenziswe imali ezizigidi zeerandi ezingama-268.659 evela kwi-IEG ne-SB-DP ukuhlaziya isakhiwo ebesikade sikho kade ebesinecandelo le-Chemistry, Mathematics, Computer Sciences ne-Statistics.b. Indawo yokuHlala Abafundi ese-Unibell – exhaswe ngemali ezizigidi zeerandi ezingama-670 esuka kwa-IEG kunye neyimali-mboleko yakwa-DBSA yokwakha indawo yokuhlala abafundi eneebhedi ezingama-2720 equka isakhiwo esinemigangatho emine, izakhiwo ezithandathu zayo zakhiwe e-Belhar, emelene nekhampasi yase-Bellville.Iindawo yokuhlala ese-Unibell yakhiwe ngentsebenziswano ne-IEG yeSebe yona encedise ngemali ezizigidi zeerandi ezingama-235 (i-35%) kunye nemali ephuma e-UWC (eyi-30%) kwaze kwancediswa nangemali efunyenwe ngetyala kwa-DBSA (yona eyi-35%). Ngomhla wama-21 kuTshazimpunzi 2023, uMphathiswa uNzimande wavula ngokusesikweni izakhiwo ezibini kunye ne-IT Hub eMthatha kwiDyunivesiti i-Walter Sisulu (i-WSU) ezakhiwe ngemali ibivela kwi-Infrastructure and Efficiency Grant (i-IEG) kunye ne-Sibusiso Bengu Development Programme (i-SB-DP). Ezi zakhiwo zikwi-Nelson Mandela Drive naseZamukulungisa:a. I-East Teaching Mall – kusetyenziswe imali ezizigidi zeerandi ezingama-25.971 evela ku-IEG ukugqibezela umsebenzi wokuhlaziya amagumbi okufundisela ali-19 kunye namagunjana etyhuthoriyali ali-13 okufunda nokufundisa kwikhampasi ese-Nelson Mandela Drive.b.    Indawo yokuhlala abafundi – kusetyenziswe imali ezizigidi zeerandi ezingama-52.799 evela kwi-IEG ukugqibezela umsebenzi wokuhlaziya iindawo zokuhlala abafundi ezibizwa ngokuba yi-KTC nenye ebizwa ngokuba yi-KGB ezineebhedi ezingama-314 xa zidibene kwikhampasi ese-Nelson Mandela Drive.c. I-IT Hub – kusetyenziswe imali ezizigidi zeerandi ezili-14.135 evela kwi-SB-DP ukugqibezela umsebenzi wokuhlaziya isakhiwo se-IT esitsha esiza kusetyenziswa ngabafundi nabahlohli njengeziko lokwenza izinto ezininzi kwikhampasi eseZamukulungisa.11. Izigqibo zeKhabhinethiIzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.    UMnu Siyabonga Charles Zama njengeSekela Mlawuli-Jikelele (i-DDG): ezoKuphuculwa kweeNdawo ezingamaTyotyombe kunye neziNdlu zikaXakeka kwiSebe lezokuHlaliswa koLuntu. 2.    UNks Zenkosi Dumile Mhlongo njenge-DDG: uMgaqo-nkubo wezoPhando-nzulu, isiCwangciso-qhinga, kunye nezoCwangciso kwiSebe lezokuHlaliswa koLuntu.3.    UMnu Jabulani Hugh Hlatshwayo njenge-DDG: ezobuChwepheshe boLwazi noNxibelelwano kwiSebe lezoBulungisa noPhuhliso loMgaqo-siseko. 4.    UMnu Dipepenene Serage njenge-DDG: EzeMveliso yoLimo iMpilo noKhuseleko lokuTya kwiSebe lezoLimo, ezokuBuyekezwa kweMihlaba nokuPhuhliswa kwamaPhandle.5.    UNks Hlengiwe Bhengu njenge-Chief Financial Officer kwiSebe lezoBudlelwane baMazwe ngaMazwe neNtsebenziswano.6.    UNks Lucy Bele njenge-CFO kwiSebe lezokuHlaliswa koLuntu. IKhabhinethi ivumelene nokuqeshwa kwaba bantu balandelayoIBhodi yabaLawuli ye-Water Research Commission(a)     uGq Rethabile Melamu (uSihlalo);(b)     uGq Harrison Pienaar (uSekela-sihlalo);(c)    uNjing Nnenesi Kgabi(d)    uMnu Willem Baird(e)    u-Adv. Reinette Mary Rosey;(f)    uNjing Aldo Stroebel;(g)    uNks Zama Portia Dlamini;(h)    uGq Tendai Sawunyama;(i)    uNks Nkuli Mxenge-Mayende; kunye(j)    noNks Megan SchalkwykIBhodi ye-National Lotteries Commission(a)    uNks Beryl Ferguson;(b)    uNks Precious Mvulane;(c)    uMnu Willie Hofmeyr;(d)    uMnu Tembinkosi Bonakele;(e)    uMnu Lionel October; kunye (f)    noNks Irene Ramafola Amalungu e-Mine Health and Safety Council (a)    uMnu David Msiza (uSihlalo);(b)    uMnu Xolile Mbonambi;(c)    uGq Lindiwe Ndelu;(d)    uMnu Divhudza Victor Mahwasane;(e)    uNks Constance Titi Kekana (iLungu elingesosiGxina);(f)    uGq Dipalesa Mobokoto (iLungu elingesosiGxina);(g)    uMnu Mthokozisi  Zondi;(h)    uMnu Thabo Ngwenya (iLungu elingesosiGxina);(i)    uMnu Masibulele Naki;(j)    uNks Naledi Tsipane (iLungu elingesosiGxina);(k)    uNks Melanie Roy;(l)    uMnu Victor Radebe (iLungu elingesosiGxina);(m)    uMnu Nicolaas Van Rooyen;(n)    uMnu J White (iLungu elingesosiGxina);(o)    u-Adv. Paul Mardon;(p)    uMnu Johan Du Toit Boning (iLungu elingesosiGxina); (q)    uMnu Phuthuma Manyathi;(r)    uMnu Gabriel Nkosi (iLungu elingesosiGxina);(s)    uGq Thuthula Balfour;(t)    uMnu Vijay Nundall;(u)    uMnu Stuart Sepetla;(v)    uMnu Ronald Mafoko;(w)    uMnu Joseph Phakathi (iLungu elingesosiGxina);(x)     uNks Letisha van der Berg; kunye (y)     noGq Joseph Matjila (iLungu elingesosiGxina). A.    Imisitho Ezayo 1.    INyanga ye-Afrika1.1.    UMzantsi Afrika kunye neli lizwekazi liphela, baza kuphawula iNyanga ye-Afrika kunye noSuku lwe-Afrika ngoCanzibe wama-2023. Ngomhla wama-25 kuCanzibe 2023, i-Afrika iza kubhiyozela iminyaka engama-60 yokusekwa koMbutho weMbumba ye-Afrika (i-OAU).1.2.    Le nyanga yeyokuba sikhuthaze ubumbano lwe-Afrika, sihlanganise ngamandla loo mmandla size sizibophelele kwakhona kwidabi lokulwela ikamva eliqaqambileyo le-Afrika iphela. IKhabhinethi imemelela abemi boMzantsi Afrika ukuba basebenzisane bazame ukwakha ilizwekazi elingcono, elimanyene ngamandla kunye neliyokozela ngamathamsanqa.2.    IiMbasa zeSizwe2.1.    UMongameli u-Cyril Ramaphosa uza kuwonga abemi boMzantsi Afrika nabemi bangaphandle abazizikhakhamela ngeeMbasa zeSizwe ngomhla wama-28 kuTshazimpunzi 2023. IiMbasa zeSizwe ngawona mawonga aphezulu eli lizwe lakuthi elambesa ngazo abemi balo kunye nezikhakhamela ezihloniphekileyo zamazwe angaphandle ezibenegalelo elimandla kumalinge okubethelela ulawulo lwentando yesininzi futhi zenza nomahluko omkhulu kwiimpilo zabemi boMzantsi Afrika. 2.2.    IiMbasa zeSizwe zikwasetyenziselwa ukuwonga igalelo elenziwe ngabantu kumalinge okwakha uMzantsi Afrika ongenabuhlanga, ongacaluli ngokwesini, olawulwa ngentando yesininzi nonenkqubela-phambili njengoko kutshiwo kuMgaqo-siseko.3.    IiVoti zoHlahlo Lwabiwo-mali3.1 Ngenyanga kaCanzibe, amasebe karhulumente aza kuthi thaca ePalamente iiVoti zoHlahlo Lwabiwo-mali zawo. 3.2 IiVoti zoHlahlo Lwabiwo-mali ziquka ukuphonononga indlela eliqhube ngayo kumsebenzi walo isebe kulo nyaka-mali ungaphambili kwakunye nezicwangciso zokufezekisa izithembiso ezenziwe nguMongameli kwiNtetho engoBume beSizwe (i-SoNA).3.3. IKhabhinethi icela abemi beli ukuba bazimamele iintetho zeevoti zohlahlo lwabiwo-mali ukuze babone izinto eziza kwenziwa ngamasebe ahlukeneyo ukukhokelisa phambili umba wokuhanjiswa kweenkonzo kulo nyaka-mali ulandelayo.3.4 Ngomhla wesi-4 kuCanzibe 2023, uMphathiswa wezokuHlaliswa koLuntu, uNks Mmamoloko Kubayi uza kukhokela inkqubo ye-Imbizo kunye ne-Service Fair eza kubanjelwa e-Soweto njengenxalenye yamalungiselelo eVoti yoHlahlo Lwabiwo-mali yesebe lakhe engomhla we-10 kuCanzibe 2023.3.5. Kulo msitho kuza kuthethwa ngemingeni ekwiSebe lezokuHlaliswa koLuntu echaphazela abahlali balapha kuze kufundiswe nangeenkqubo zecandelo ezikweli sebe ezinceda uluntu.4.    USuku lwabaSebenzi4.1 USuku lwabaSebenzi luza kubhiyozelwa ngoMvulo, umhla woku-01 kuCanzibe 2023, kuhlonitshwa indima enkulu edlalwa ngabasebenzi ukwakha uqoqosho nesizwe esichazwe kwisiCwangciso seSizwe sokuPhuhlisa (i-NDP).4.2 USuku lwabaSebenzi luza kusinika ithuba lokuba sicamngce izinto ezizuzwe ngabasebenzi kule minyaka ingama-29 eli lizwe likhululekile size sihlalutye nemingeni abajamelene nayo abasebenzi kolu qoqosho ludodobalayo.4.3 Lukwalusuku lokuba sizibophelele ekwenzeni konke okusemandleni ukudalela amathuba izigidi zabasebenzi boMzantsi Afrika abangasebenziyo nabangakwaziyo ukusebenzisa izakhono zabo okanye ukuzizamela into esiwa phantsi kwempumlo bona neentsapho zabo.4.4 Ukubonakalisa ukuba urhulumente uzimisele ukuphucula iimeko zomsebenzi kunye nokuqinisekisa ukuba kukho ulingwano emisebenzini uye wenza izilungiso ezininzi kuMthetho weMbuyekezo yeziFo noMonzakalo eMsebenzini kunye nakuMthetho woLingwano kwezeNgqesho, etyikitywe kutsha nje nguMongameli Ramaphosa yayimithetho egcweleyo.5.    USuku lweHlabathi lwamaLungelo amaJelo eeNdaba5.1 UMzantsi Afrika, njengehlabathi, uza kukhumbula uSuku lweHlabathi lwamaLungelo amaJelo eeNdaba ngomhla wesi-3 kuCanzibe 2023. Olu lusuku luza kusinika ithuba lokuba sibhiyozele size sihlole nemeko yamalungelo oonondaba okusebenza ngokukhululekileyo kwisizwe sakuthi kwakunye nemingeni abajamelene nayo oonondaba kunye neendima edlalwa licandelo leendaba elitshintsha ngokukhawuleza kwesi sizwe sakuthi.5.2 Amajelo eendaba akhululekileyo nazimeleyo abalulekile kuye nawuphi na urhulumente olawulwa ngokwentando yesininzi, kwaye siza kuqhubeleka siqinisekisa ukuba amajelo eendaba avumelekile ukuba asasaze iindaba ngokuchanekileyo, ngokungenamkhethe nangendlela ekhululekileyo.6.    INdebe yeHlabathi yeBhola yoMnyazi6.1 Njengoko sele kusele iintsuku ezingaphantsi kwe-100 phambi kokuba kuqale imidlalo yeNdebe yeHlabathi yeBhola yoMnyazi yokuqala ukubanjelwa e-Afrika ukususela ngomhla wama-28 kweyeKhala ukuya kowesi-6 kweyeThupha, iKhabhinethi ihlaba ikhwelo kwisizwe ukuba sizamkele ngezandla ezishushu kwakhona iindwendwe eziza kuzimasa le tumente yamazwe ngamazwe.6.2 Njengokuba le Ndebe yeHlabathi yeBhola yoMnyazi iza kubanjelwa eKapa, uMzantsi Afrika kwakhona uza kwenza odume ngazo ngokukwazi ukusingatha imisitho emikhulu equka i-Formula E Cape Town ePrix.6.3 Izinto esizifundileyo ngokusingatha le misitho siza kuzisebenzisa xa sisenza izicwangciso ukuqinisekisa ukuba abalandeli bezemidlalo kunye neendwendwe eziza kuza kweli lizwe ziza konwaba futhi zikhuseleke xa zikweli lizwe. 6.4 IKhabhinethi icela ukuba wonke umntu axhase iphulo le-Netball Friday elikhuthaza wonke ubani avathe izinxibo zakhe zokuxhasa iqela leSizwe soMzantsi Afrika leBhola yoMnyazi elibizwa ngokuba yi-Spar Proteas. 7. Indibano ye-16 yeNkomfa yaMazwe aTyikitya (i-COP 16) isiVumelwano sase-Basel  7.1 UMzantsi Afrika uza kuthatha inxaxheba kwi-COP 16 yesiVumelwano sase-Basel eza kubanjelwa e-Geneva, e-Switzerland ukususela ngomhla woku-01 ukuya kowesi-02 kuCanzibe 2023.7.2 IsiVumelwano sase-Basel satyikityelwa ukukhusela impilo yoluntu kunye nokusingqongileyo kumonakalo onokwenziwa xa kuhanjiswa inkunkuma enobungozi. UMzantsi Afrika wasityikitya esi sivumelwano ngomhla wesi-5 kuCanzibe 1994.7.3 IKhabhinethi iyivumile imiba uMzantsi Afrika oza kuxoxela kuyo kwi-COP yesiVumelwano sase-Basel.7.4 I-COP 16 iza kubanjwa kanye emva kwendibano ye-11 yeNkomfa yaMazwe aTyikitya isiVumelwano sase-Rotterdam esimalunga neNkqubo yesiVumelwano esiThatyathwe kwangaPhambili seeKhemikhali Ezithile eziyiNgozi kunye neziBulala-khula kuRhwebo lweHlabathi.7.5 Esi sivumelwano sikhuthaza ukuba kubanjiswane ngoxanduva futhi kusetyenziswane ngamazwe atyikitye esi sivumelwano singorhwebo lwehlabathi ngeekhemikhali eziyingozi. UMzantsi Afrika wazamkela ngokusesikweni ezi zivumelwano kuba ziluncedo kokusingqongileyo nakwimpilo yabantu.Imiyalezo1.    Amazwi okuvuyisanaIKhabhinethi ithumela mazwi okuvuyisana neminqweno emihle:Kusapho nezihlobo zegqala lomculo womngqungqo, i-jazz, u-Hugh Masekela. U-Bra Hugh uwongwe sele engesakho ngokuba abe ngabanye abakwi-Ertegun Hall of Fame e-New York. Le mvumi yoMzantsi Afrika ingasekhoyo iza kungena kuluhlu lwezinye izithwalandwe zomculo ezifana no-Louis Armstrong, u-Nat “King” Cole no-Miles Davis.IKhabhinethi iqhwabela izandla i-HOT 102.7FM ngokuwongwa njengabanye abakumagqibela kankqoyi kumanqanaba amane kwiimbasa ezibizwa ngokuba yi-2023 New York Festival’s Radio Awards e-United States, msitho lowo uhlonipha abo bakweli candelo abaphuma kumazwe angaphezulu kwama-30.2.    Amazwi ovelwanoIKhabhinethi ithumela amazwi ovelwano kusapho nezihlobo:ZikaMnu Harry Belafonte, imvumi, umlinganiswa wemiboniso-bhanya-bhanya kunye netshantliziyo elidume kwihlabathi liphela. Wayelitshantliziyo elingadinwayo elalisilwela amalungu oluntu emiDaka eMnyama yaseMelika futhi waliphakamisela kumgangatho wehlabathi nedabi lokulwa umbuso wocalucalulo.Wadlala indima enkulu ekwenzeni iimvumi zoMzantsi Afrika u-Mirriam Makeba no-Hugh Masekela babezimbalasane zomculo ezidume kwihlabathi jikelele, into leyo eyenza ihlabathi libone imilonji, imingqungqo nezingqi ezibonisa iimpilo yoMzantsi Afrika, futhi neyayibaluleke kakhulu kumzabalazo wenkululeko.LukaMnu Tiego Moseneke, igqwetha nosomashishini owaziwayo kunye nalowo wayesakuba ngumfundi olitshantliziyo.UMnu Mbulelo Musi, owayesakuba lijoni loMkhonto We Sizwe kunye ne-Commissar, futhi eyinxalenye yamatshantliziyo omhla we-16 kweyeSilimela 1976, umsebenzi karhulumente ohlonitshwa jikelele, kunye negqala elingumakhwekhwetha owaphuma izandla elisebenza kwicandelo lezonxibelelwano.INkulumbuso yangaphambili yePhondo laseFreyistata u-Beatrice Marshoff, ozinikele kumsebenzi wokunceda abantu boMzantsi Afrika kwizikhundla ezininzi kuzo zonke iindawo awayexelenga kuzo iminyaka emide ngokugqwesa.lukaLoyiso Nkohla, itshantliziyo loluntu ebelinikele ngobomi balo kwidabi lokuphucula iimpilo zabantu abangathathi ntweni kwiilokishi zaseNtshona Koloni. Wabulawa ekwiphulo lokukhuthaza abantu abahlali phezu kweziporo zikaloliwe ukuba bafuduke kulungiselelwa ukubuyiselwa kukaLoliwe oya kwicala laseKhayelitsha. IKhabhinethi iyalele ii-arhente zogcino-mthetho ukuba zibambe abo babulele uMnu Nkohla. IKhabhinethi ibanqwenelela ukuchacha ngokukhawuleza abo bathe bonzakala kolu hlaselo.Kusapho lukaNqobile Zulu, obeneminyaka emi-5, kunye nelomhlobo wakhe uTshiamo Ramanye, obeneminyaka emi-6, imizimba yabo efunyenwe inqunqiwe e-Soweto ngoLwesine, umhla wama-20 kuTshazimpunzi 2023. IKhabhinethi ikugxeka kabukhali ukugetyenywa ngolunya kwaba bantwana kwaye icela uluntu ukuba luncedise amapolisa kukhangelwe abenzi bobubi. Nabani na onento ayaziyo ngesi sihelegu uyacela ukuba ukuba aqhakamshelane ne-Crime Stop Line kule nombolo: 08600 10111.  Kumalungu asibhozo osapho lakwaMemela lelokishi yase-Imbali e-Pietermaritzburg abadutyulwe basweleka kunye namanye amanina amabini ebendwendwele eli khaya ngoLwesihlanu, umhla wama-21 kuTshazimpunzi 2023.IKhabhinethi iwothulela umnqwazi amapolisa ngokuzingela ngempumelelo abarhanelwa abakrokrelwayo, nangokubhaqa imipu emithathu. Omnye umrhanelwa udutyulwe wasweleka ngethuba bedubulana namapolisa ngoLwesihlanu, umhla wama-21 kuTshazimpunzi 2023. Umrhanelwa wesibini uye yena wonzakala kwaye ngoku useziseleni waze omnye yena wabaleka. Imibuzo:uMnu Tyrone Seale – iBambela leSithethi sikaRhulumente Iselula: 083 5757 440"
"INgxelo ngeNtlanganiso yeKhabhinethi ebibanjwe ngoLwesithathu, umhla we-10 kuCanzibe 2023",11 May 2023,https://www.gov.za/speeches/statement-outcomes-cabinet-meeting-10-may-2023-11-may-2023-0000,https://www.gov.za/xh/speeches/statement-outcomes-cabinet-meeting-10-may-2023-11-may-2023-0000,"A.    Imiba enguNdaba-mlonyeni1.    Umhla we-10 kuCanzibe – isiKhumbuzo sama-29 sokuBekwa kukamongameli wokuqala owonyulwa ngokwentando yesininzi1.1.    Intlanganiso yeKhabhinethi ibanjwe kanye emva kweminyaka engama-29 emva kokubekwa ngokusesikweni kukaMongameli Nelson Mandela njengoMongameli wokuqala woMzantsi Afrika olawulwa ngokwentando yesininzi ngomhla we-10 kuCanzibe 1994. Emva kweenkulungwana ezintathu ezinesiqingatha phantsi kwenkqubo yobukholoniyali kunye neyocalu-calulo apho ilungelo lomntu lokufumana iinkonzo ezisiseko lalixhomekeka kwibala lakhe, uMzantsi Afrika olawulwa ngokwentando yesininzi wamisela iinjongo zophuhliso eziza kusiza kwisizwe esiqhubela phambili, esingacaluli ngokwebala, ngokwesini nesinolingwano. 1.2.    Nangona umninzi umsebenzi owenziweyo ukususela ngowama-1994, kusekuninzi ekufuneka kwenziwe ukuze sizalisekise la maphupha eenjongo zophuhliso.1.3.    IBhanki enguVimba yoMzantsi Afrika ikhuphe imali entsha ephuculiweyo engamaphepha nezingqekembe, ebhiyozela urhulumente wethu olawulwa ngokomgaqo-siseko futhi ikwenza oku ngelokuhlonipha utata wethu uMadib’omde.2.    INgqungquthela kaMongameli yezeMpilo2.1.    INgqungquthela kaMongameli yezeMpilo yesibini ibibanjwe ngomhla wesi-4 nowesi-5 kuCanzibe 2023 ibigxile kwiintsika ezisithoba zesiVumelwano sikaMongameli sezeMpilo: abasebenzi; ukufumaneka kwamayeza, amachiza okuthintela kunye neemveliso zempilo; iziseko zophuhliso; ukubonisana necandelo labucala; iinkonzo zempilo ezisemgangathweni; ukuphucula indlela urhulumente azilawula ngayo izimali; ezolawulo nobunkokeli; ukufakana imilomo noluntu; iinkqubo zolwazi kunye nokulungela oobhubhane.2.2.    Esinye seziphumo sale Ngqungquthela kukuzibophelela ngokutsha kumba wokuphunyezwa kwe-Inshorensi yeSizwe yezeMpilo (i-NHI). Oku kuyinxalenye yenkqubo yokuphungula umsantsa okhoyo kwindlela esifikelela ngayo kwiinkonzo zempilo ngokuphungula umyinge wemali efunwayo ukuze umntu afumane iinkonzo zempilo ezisemgangathweni.2.3.    IKhabhinethi ichulumancile kukwamkelwa kwamanyathelo afunekayo ukuvuselela icandelo lezempilo kunye nokukhawulezisa utshintsho oluza kuza ne-NHI. Oku kuza kwenza iinkonzo zempilo zeli zisondele kwinqanaba lokukwazi ukunceda abemi boMzantsi Afrika ngcono. 3.    Ezamandla3.1.    Urhulumente usebenzisana ngamandla no-Eskom ukwenza ukuba ukhawuleziswe umsebenzi wokulungiswa kweeyunithi ezibangele ukuba sifikelele kwiSigaba se-6 sikacimi-cimi wombane kwezi ntsukwana zimbalwa zidlulileyo saze saphazamisa inkqubo yokuqinisekisa ukuba sinombane owaneleyo kwe kweli lizwe. 3.2.    Umsebenzi omandla uyaqhuba kwa-Eskom ukuze kunyuswe uMthamo woMbane oKhoyo (i-EAF) weli Ziko loMbane ngokwenza umsebenzi omkhulu wokukhanda, ukusetyenziswa kakhulu kwee-Open Cycle Gas Turbines, ukuthenga omnye umbane ohlaziyekayo kwiinkampani zabucala kunye nokuqhubeleka nokufundiswa kwamashishini asebenzisa umbane kakhulu kunye namakhaya ngenkqubo yokuLawulwa kweSantya sokuSetyenziswa koMbane.3.3.    Izenzo zokonokalisa ngabom ziyaqhubeleka nokuthwaxa iziseko ezingundoqo zika-Eskom ke ngoko ukutyalwa kwamajoni e-SANDF ukuze agade izikhululo zophehlo-mbane zika-Eskom eziliqela kuyinxalenye yamanyathelo esiwathabathileyo ukuthintela ukuba iziko lombane lesizwe lingacimi.3.4.    IKhabhinethi isamkele isigqibo sokubhena kwisigwebo sakutsha nje seNkundla ePhakamileyo yasePitoli ebesinyanzelisa u-Eskom ukuba aqinisekise ukuba awachatshazelwa ngucimi-cimi wombane amaziko kawonke-wonke, aquka izikolo, iiklinikhi, izibhedlela kunye nezikhululo zamapolisa ngenxa yeengxaki ezinokwenziwa sesi sigwebo.3.5.    IKhabhinethi icela abemi boMzantsi Afrika ukuba baqhubeleke nokonga umbane kude kufikelelwe kulo myinge wesizwe umiselweyo uyi-1000MW.4.    UPhuhliso lweziSeko ezinguNdoqo4.1.    Iphulo loMzantsi Afrika lokukhwezela uqoqosho kunye nokudala imisebenzi liqhuba kakuhle kakhulu. Kangangokuba, uMphathiswa wezoThutho, uNks Sindi Chikunga uphethule isoyi yokuqaliswa komsebenzi wokwakha i-Ashburton Interchange Project eza kuxabisa imali ezibhiliyoni zeerandi eziyi-2.4 kuMasipala waseMsunduzi kwiphondo laKwaZulu-Natal into leyo eza kwenza ukuba ihambe lula imithwalo esuka kwiZibuko laseThekwini ukungena kweli lizwe nakummandla we-SADC. 4.2.    UMphathiswa weMisebenzi kaRhulumente neziSeko ezinguNdoqo, uMnu Sihle Zikalala unikezele ngamazibuko amancinci aselwandle ali-13 alungiswe ngemali ezizigidi zeerandi ezingama-501 njengenxalenye yeNkqubo yokuVuselelwa nokuLungiswa kwamaZibuko amaNcinci. Ukuhlaziywa kwala mazibuko kuza kulenza lisebenze ngcono futhi kulincede kakhulu icandelo lokuloba lengingqi nganye kunye namanye amacandelo oqoqosho lwengingqi. 5.    Utyelelo lokuya kuHlola e-Jagersfontein5.1.    USekela-Mongameli uPaul Mashatile ebeyokuhlola e-Jagersfontein, kuMasipala weNgingqi wase-Kopanong kwiSithili sase-Xhariep eFreyistata. Ufumene ingxelo ngokunikezelwa ngokufanelekileyo nangokulinganayo kwamanzi, kunye nokunikwa indawo yokuhlala kwabantu ababechatshazelwe yile ntlekele eyabangelwa kukudilika kweendonga zedama.5.2.    IKhabhinethi ihlabe ikhwelo kuzo zonke iinkampani ezinemigodi ukuba ziwabhalise amadama wazo entlenge eludaka lomgodi kwiSebe lezaManzi noGutyulo ukuze kuqinisekiswe ukuba asebenza ngokwemigaqo elawula ukhuseleko lwamadama.5.3.    ISebe lezaManzi noGutyulo sithetha nje lihlaziya uluhlu lwawo onke amadama entlenge eludaka lomgodi kweli lizwe anazo zonke izinto ezifunwayo ukuze athathwe ngokuba “ngamaDama angenaMngcipheko wobuNgozi”. Xa ufuna iinkcukacha ezithe vetshe malunga namadama entlenge eludaka lomgodi thumela i-imeyile ku: greylingjm@dws.gov.za.6.    I-Africa Travel Indaba6.1.    I-Africa Travel Indaba yowama-2023 iyaqhuba sithetha nje e-Inkosi Albert Luthuli International Convention Centre eThekwini, apho izinyaswe zizithunywa ezahlukeneyo eziphuma kwicandelo lezokhenketho lase-Afrika. Amazwe ase-Afrika athatha inxaxheba kulo msitho angaphezulu kwama-20 futhi abonisa ngeemveliso zezokhenketho ezingaphezulu kwama-350.6.2.    Lo msitho uliqonga elibalulekileyo eliza kusetyenziswa zingcali zezokhenketho ukuba zidibane, zibonisane zize zityikitye nezivumelwano zentsebenziswano eziza kukhulisa eli candelo.6.3.    UMzantsi Afrika uyibulela kakhulu inkxaso enikwa ngurhulumente kumashishini oomama nolutsha amancinci, aphakathi namancinane akwicandelo lezokhenketho nezokutenda iindwendwe.7.    IiVoti zoHlahlo Lwabiwo-mali7.1.    Amasebe karhulumente ayiqalisile inkqubo yokunikezela ngeevoti zohlahlo lwabiwo-mali, eziyingxelo ezinikwa esidlangalaleni zomsebenzi owenziwe lisebe kunyaka-mali.7.2.    Inkqubo yeeVoti zoHlahlo Lwabiwo-mali eziza kwenziwa ePalamente iyafumaneka kule webhusayithi: www.parliament.gov.za/parliament-programme.  7.3.    Isicwangciso seeNgxoxo-mpikiswano zeVoti yoHlahlo Lwabiwo-mali ukusuka ngomhla we-16 kuCanzibe 2023 ukuya ngomhla we-19 kuCanzibe 2023. I-EPC yezeMithombo yeziMbiwa naMandla(Indibano nooNondaba 13:00 Iqinisekisiwe)16 kuCanzibe 2023Good Hope Chamber    10:00 -15:15I-EPC yezaManzi noGutyulo  (Indibano nooNondaba 08:30-09:30 Isezakuqinisekiswa)16 kuCanzibe 2023M46 10:00 -12:15I-EPC yezaBasebenzi bakaRhulumente noLawulo (isiKolo seSizwe sikaRhulumente (i-NSG) kunye neKhomishini yezaBasebenza bakaRhulumente)(Indibano nooNondaba 10:00-11:00 Isezakuqinisekiswa)16 kuCanzibe 2023Good Hope Chamber  14:00 -16:15I-EPC yeZiko lezoNxibelelwano nokuSasazwa koLwazi lukaRhulumente(Indibano nooNondaba 12:00-13:00 Isezakuqinisekiswa)16 kuCanzibe 2023M46 14:00 – 16:15I-EPC yezokuPhuhliswa kwamaShishini amaNcinci(Indibano nooNondaba 14:00-15:00 Isezakuqinisekiswa)16 kuCanzibe 2023Good Hope Chamber             16:30 -18:15I-EPC kaNondyebo weSizwe(Indibano nooNondaba 15:00-16:00 Isezakuqinisekiswa)16 kuCanzibe 2023  M46 16:30 -18:15I-EPC yezoThutho(Indibano nooNondaba 12:00-13:00 Isezakuqinisekiswa)17 kuCanzibe 2023Good Hope Chamber             15:00 -17:15I-EPC yezoNxibelelwano neeNtlobo zobuXhaka-xhaba bale Mihla(Indibano nooNondaba 11:00-12:00 Isezakuqinisekiswa)17 kuCanzibe 2023M46 15:00 -17:15I-EPC yezeMicimbi yeKhaya  (Indibano nooNondaba 09:00-10:00 Isezakuqinisekiswa)17 kuCanzibe 2023Good Hope Chamber             17:30-19:00I-EPC yezeMfundo esisiSeko(Indibano nooNondaba  09:00-10:00 Isezakuqinisekiswa)18 kuCanzibe 2023Good Hope Chamber             14:00-16:15I-EPC yezeNkonzo zoLuleko (Indibano nooNondaba 11h00-12h00 )18 kuCanzibe 2023Good Hope Chamber             16:30-18:15I-EPC yezoCwangciso, ukuHlola nokuVavanya  (Indibano nooNondaba 10h00-11h00 Isezakuqinisekiswa)18 kuCanzibe 2023  M46 16:30 -18:15ElezamaHlathi, ezokuLoba nezokusiNgqongileyo(Indibano nooNondaba 08:30-09:30 Iqinisekisiwe)19 kuCanzibe 2023Good Hope Chamber             10:00- 12:15EzoKhuseleko lweLizwe(Indibano nooNondaba 13:00-14:00 Isezakuqinisekiswa)19 kuCanzibe 2023  M46 10:00-12:158.    IsiBonelelo sokuNceda kuMatyala ooMasipala 8.1.    UMphathiswa wezeMali uze nesibonelelo sokunceda kumatyala oomasipala esisetyenziswa ukucima amatyala amadala oomasipala ku-Eskom ngeenjongo zokunceda oomasipala ukuba babenayo imali yokunikezela iinkonzo ezisisiseko ngokusisigxina. Oomasipala kuza kufuneka bebenazo zonke ezi zinto zingqingqwa zingama-33 zifunwayo ukuze bakwazi ukuxhamla kwesi sibonelelo.8.2.    Le miqathango iquka ukukwazi ukuqokelela imali yerhafu yamanzi nombane engumyinge othile azibekele wona; ukubekela bucala yonke irhafu eqokelweyo yombane, amanzi nogutyulo; kunye nokubhatala ityala lika-Eskom kuqala kuze kubhatalwe elamanzi okwesibini phambi kokuba kubhatalwe amanye amatyala enyanga.9.    AmaPhulo e-Afrika9.1.    UMongameli Cyril Ramaphosa uthathe inxaxheba kwiNdibano ye-11 yeNqanaba eliPhezulu yeNkqubo yeNgingqi yokuHlola isiCwangcsio soXolo, uKhuseleko neNtsebenziswano e-Democratic Republic of Congo noMmandla we-Great Lakes, ebibanjwe e-Burundi njengenxalenye yenkqubo yase-Afrika yokuphelisa nya iimfazwe kweli lizwekazi ngowama-2030.9.2.    UMongameli Cyril Ramaphosa uphinde wazimasa i-Extraordinary Organ Troika Summit Plus e-Namibia. Le Ngqungquthela ifumene ingxelo kwiGqiza le-SADC lokuHlola kwiMpuma ye-Democratic Republic of Congo yaze yaxoxa ngamanyathelo aza kuthatyathwa yile ngingqi kula ngxaki ibeka emngciphekweni ukhuseleko nentlalontle yabantu. Le Ngqungquthela iye yavumelana ukuba i-AU ibeyiyo ekhokela amaphulo ogcino-xolo nokhuseleko kwiMpuma ye-DRC.9.3.    IKhabhinethi ikwamkele ukuqalisa kweengxoxo ezihlakulela uthetha-thethwano phakathi komkhosi wase-Sudan kunye ne-Rapid Support Forces, eziqale e-Jeddah, e-Saudi Arabia, ngomhla wesi-6 kuCanzibe 2023. Ilizwe lase-Sudan elinoxolo, elikhokelwa ngurhulumente wabantu, libalulekile hayi nje kuphela e-Sudan koko kula mmandla uwonke kunye neli lizwekazi. IKhabhinethi ke ngoko ibongoza omabini amaqela akolu ngquzulwano ukuba azame ukuvumelana ngokuthetha-thethana ukuze lupheliswe olu ngquzulwano kuyekwe nokungcungcuthekiswa kwabantu base-Sudan.9.4.    IKhabhinethi ichulumancile zindaba zokuba bonke abemi boMzantsi Afrika abathi bafuna ukubuyela ekhaya beshiya ilizwe lase-Sudan elithwaxwa zizidube-dube babuyele ekhaya ngenene kunye noncedo elalinika amazwe angabamelwane eli phulo laqalwa nguMzantsi Afrika.10.    IMiba yezoRhwebo10.1.    IKhabhinethi ixelelwe ngezamva nje malunga nemiba yezorhwebo yaze yeva nangokuba kwinyanga yoKwindla yowama-2023, iimveliso zorhwebo zoMzantsi Afrika ezithunyelwe kumazwe angaphandle bezixabisa imali ezibhiliyoni zeerandi ezili-184. ICandelo leMizi-mveliso lilo eliqhube kakuhle kakhulu kuba lona ligalele imali ezibhiliyoni zeerandi ezingama-85 ngokuthengisa iimveliso eziveliswe kweli, laze lona iCandelo lezeMigodi lenza imali ezibhiliyoni zeerandi ezingama-84 laze lona elezoLimo lagalela imali ezibhiliyoni zeerandi ezili-11.10.2.    Ezi zixa-mali zibonakalayo, nangona zingaphantsi nje kancinci kwezi zenyanga yoKwindla yowama-2022, zibonisa indlela elinyamezela ngayo uqoqosho loMzantsi Afrika nangethuba apho uhlumo lwalo luphantsi. Kwezi mpahla zorhwebo, ezixabisa imali ezibhiliyoni zeerandi ezingama-41 zithunyelwe kumanye amazwe ase-Afrika into ebonakalisa ukuba amashishini aseMzantsi Afrika angena ngamandla ngokwezorhwebo kweli lizwekazi lase-Afrika.10.3.    Amazwe apho kubekho ukunyuka kwemithamo yorhwebo aquka i-China, i-Belgium, i-Italy kunye ne-United Arab Emirates into ebonisa ukuba siyaxhamla kwizivumelwano zoqoqosho esinazo nala mazwe.B. Izigqibo zeKhabhinethi1.    IsiCwangciso-qhinga esiHlangeneyo seSizwe sokuLwa ukuRhweba ngokungekho Mthethweni ngeziLwanyana zaseNdle (i-NISCWT)1.1.    IKhabhinethi isivumile isiCwangciso-qhinga esiHlangeneyo seSizwe sokuLwa ukuRhweba ngokungekho Mthethweni ngeziLwanyana zaseNdle (i-NISCWT). Esi sicwangciso-qhinga sesokuqala ngqa apha eMzantsi Afrika. Eyona njongo yaso iphambili kukuxhobisa ii-arhente zogcino-mthetho ngezixhobo ezifanelekileyo zokuphungula nokuthintela umkhuba odlangileyo wokurhweba ngokungekho mthethweni ngezilwanyana zasendle kweli lizwe obeka emngciphekweni ukhuseleko lwelizwe.1.2.    Esi sicwangciso-qhinga siza neziphakamiso ezibambekayo zokuxhobisa ii-arhente zogcino-mthetho kweli lizwe, kuquka nokugxininisa kakhulu kumba wokuphandwa nokunye nokutshutshisa imigulukudu erhweba ngokungekho mthethweni ngezilwanyana zasendle. I-NISCWT ipapashwe kwiwebhusayithi yeSebe lezamaHlathi, ezokuLoba nezokusiNgqongileyo ethi: www.dffe.gov.za. 2.    UMgqatswa woMzantsi Afrika Otyunjelwe ukuba yiJaji kwiNkundla yezoBulungisa yeHlabathi (i-ICJ)2.1.    IKhabhinethi ikwamkele ukutyunjwa kukaNjingalwazi Dire Tladi njengomgqatswa woMzantsi Afrika ukuze onyulwe njengeJaji yeeNkundla yezoBulungisa yeHlabathi (i-ICJ) ngethuba lonyulo lwale nkundla oluza kubanjwa ngeyeNkanga 2023.2.2.    U-Dire Tladi yiNjingalwazi kwiCandelo le-International Law kwiDyunivesiti yasePitoli kwaye ukwanguye noMongameli weCandelo loMzantsi Afrika le-International Law Association kunye neLungu lesiGqeba soLawulo se-International Law Association. Wayekhe wanguye noSihlalo we-International Law Commission, iqumrhu le-UN elithathwa njengelinceda ngolwazi i-ICJ. WayenguMcebisi wezoMthetho kwi-Ofisi yoMzantsi Afrika yezoZakuzo ese-New York ikwanguye noMcebisi oKhethekileyo wabaPhathiswa bezangaPhandle boMzantsi Afrika.3.    IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.Abantu abatsha abaqeshwe kwiBhodi ye-Independent Regulatory Board for Auditors.(a)    UNksz Precious Nompumelelo Sibiya; kunye (b)    NoMnu Mojalefa Mosala Abaqeshwe kwiBhodi yeThutyana ye-Umngeni Water Board.  (a)    UNksz Khulekelwe Glynnis Mbonambi;(b)    UMnu Mzimkulu Msiwa;(c)    UNksz Sylvia Thandazile Mhlongo;(d)    UNksz Hlengiwe Patricia Majozi;(e)    UMnu Mfanveli James Ndlovu;(f)    UMnu Sibusiso Wycliff Mkhize; kunye (g)    No-Adv Lavan Gopaul;C.    ImiThetho eYilwayo1.    UMthetho-siHlomelo oYilwayo weeNkonzo zoLuleko, wowama-20231.1.    IKhabhinethi ikuvumile ukungeniswa ePalamente koMthetho-siHlomelo oYilwayo weeNkonzo zoLuleko wowama-2023 oseluyilo.Ezi zilungiso zenziwe ngenxa yesiGwebo seNkundla yoMgaqo-siseko esawiswa ngeyoMnga 2020 kwityala le-Sonke Gender Justice NPC imangalele uMongameli woMzantsi Afrika nabanye.1.2.    Ezi zilungiso zibethelele umba wokuzimela kweCandelo lezoBulungisa leeNkonzo zoLuleko njengoko kuchaziwe kwiCandelo 7(2) loMgaqo-siseko weRiphabhliki yoMzantsi Afrika wowe-1996. Oku kukuqalisa ukusebenzisa iCandelo 88A (1)(b) kunye neCandelo 91 loMthetho weeNkonzo zoLuleko, wowe-1998 (uMthetho 111 wowe-1998).1.3.    Ukungeniswa kwalo Mthetho uYilwayo useluyilo kwenzelwe ukulungisa ukuqhwalela okukhoyo kumacandelo athile alo Mthetho achazwe yiNkundla yoMgaqo-siseko.2.    UMthetho oYilwayo wezeNtengo kuRhulumente2.1.    IKhabhinethi ikuvumile ukungeniswa ePalamente koMthetho oYilwayo wezeNtengo kuRhulumente. Lo Mthehto uYilwayo uguzula uMthetho woMgaqo-nkqubo wokuThenga ngokweNzelelela wowama-2000 (uMthetho uNombl 5 wowama-2000).2.2.    Lo Mthetho uYilwayo useluyilo uza kudala isicwangciso esinye sokuthenga kurhulumente kuze kupheliswe nengxaki yemithetho emininzi emalunga nezentengo kurhulumente. 2.3.    Lo Mthetho uYilwayo wezeNtengo useluyilo ubaluleke ngokuba ulwela ukufezekisa iinjongo eziphambili zesizwe ezifana neenguqu, ukuxhotyiswa ngezakhono kwamanina, ulutsha kunye nabantu abakhubazekileyo.2.4.    Ukwavulela nokuba kusetyenziswe kakhulu iimveliso zalapha ekhaya kunye nokuxhaswa kokuyilwa kwezinto apha ekhaya kunye nophando, kwaye uvumela ukuba amashishini amancinci naphakathi eMzantsi Afrika enzelelelwe xa kuthengwa.D.    Imisitho Ezayo1. Imiba yehlabathi1.1.    UMongameli Cyril Ramaphosa uza kundwendwelwa nguMongameli wase-Bulgaria uMnu Rumen Radev ngomhla we-12 kuCanzibe 2022 oza kuba ekutyelelo lwaseburhulumenteni. Olu tyelelo luza kwakha ubudlelwano bezopolitiko nezoqoqosho, futhi nentsebenziswano ngokwezenkcubeko phakathi koMzantsi Afrika ne-Bulgaria.  I-Bulgaria liqabane lezorhwebo elibaluleke kakhulu kuMzantsi Afrika kangangokuba ngowama-2022 eli lizwe lathumela e-Bulgaria iimpahla zorhwebo ezixabisa imali eyibhiliyoni yeerandi eyi-1.96.1.2.    UMongameli Ramaphosa uza kundwendwelwa nayiNkulumbuso ye-Republic of Singapore uMnu Lee Hsien Loong ngomhla we-16 kuCanzibe 2023 ozakube ekutyelelo lwaseburhulumenteni oluza eMzantsi Afrika. Olu tyelelo luza kusetyenziselwa ukuqinisa obu budlelwane bukhoyo phakathi kwala mazwe mabini. Ngowama-2022 uMzantsi Afrika uthumele e-Singapore iimpahla zorhwebo ezixabisa imali ezibhiliyoni zeerandi eziyi-10.3, ngolo hlobo wagqithisa kumlinganiselo wesiqhelo. Iimpahla ezingundoqo zorhwebo zoMzantsi Afrika ezithunyelwa e-Singapore ziquka i-aluminiyam yendalo, i-sintered dolomite kunye ne-Portland cement, phakathi kwezinye. 2.    ImiSitho yeHlabathi yezokusiNgqongileyo Esiza Kuthatha Inxaxheba Kuyo 2.1.    IKhabhinethi iyivumile imiba ekuza kuxoxelwa phezu kwayo nguMzantsi Afrika kunye nokuba uthathe inxaxheba kwiSeshoni yesi-2 yeKomiti yokuThetha-thetha yooRhulumente abaHlukeneyo (i-INC2) ngesiVumelwano esiBophelelayo seHlabathi esiMalunga noNgcoliseko lweePlastiki kunye neeLwandle eza kubanjelwa e-Paris, e-France ukusuka ngomhla wama-29 kuCanzibe ukuya kowesi-2 kweyeSilimela 2023. I-INC yenza umsebenzi wokuqulunqa isivumelwano sehlabathi esingongcoliseko lweeplastiki kuquka neelwandle.2.2.    IKhabhinethi iyivumile imiba ekuza kuzoxelwa phezu kwayo nguMzantsi Afrika kwiBhunga lama-35 leHlabathi lokuQuquzelela iNkqubo yaBantu neNdalo loMbutho wezeMfundo, ezeNzululwazi nezeNkcubeko weZizwe eziManyeneyo (i-UNESCO MAB ICC) eza kuqhuba ukusuka ngomhla we-12 ukuya kowe-16 kweyeSilimela 2023.2.3.    Injongo ye-UNESCO MAB ICC kukukhuthaza ukuba kuphilwe ngeendlela ezingenzi monakalo kokusingqongileyo nezilondoloza indalo. UMzantsi Afrika waqalisa ukuthatha inxaxheba kwiNkqubo ye-MAB ngowama-1995 kwiNkomfa yase-Seville e-Spain. UMzantsi Afrika ngoku ukwisigaba sokuqalisa ukusebenzisa isiCwangciso-qhinga soMzantsi Afrika sokuLondoloza iNdalo esiza kusetyenziswa njengesikhokelo sokuqaliswa kweNkqubo ye-MAB kuwo onke amaqoqo olawulo lolondolozo lwendalo.3.    UTyelelo oluza eMzantsi Afrika nguSekela-Mongameli wase-Colombia3.1.    USekela-Mongameli u-Paul Mashatile uza kundwendwelwa ngugxa wakhe wase-Colombia, oHloniphekileyo uNkskz Vice Francia Elena Márquez, uSekela-Mongameli we-Republic of Colombia oza kube ekuTyelelo lwaseBurhulumenteni ngoLwesihlanu, umhla we-12 kuCanzibe 2023. Olu tyelelo luneenjongo zokuqinisa ubudlelwano phakathi koMzantsi Afrika ne-Colomiba njengoko i-Colombia ikwiphulo elibanzi lokwakha ubudlelwane neli lizwekazi le-Afrika.4.    Iintlanganisa ezizayo eziza kubanjwa noonondaba ngamaLungu eKhabhinethi4.1.    UMphathiswa wezoMbane uGq Kgosientsho Ramokgoba uza kunika oonondaba iinkcukacha ngeza kutsha nje ngomgama osele uhanjiwe malunga nokuqaliswa kwesiCwangciso sezoMbane (i-EAP) ngoLwesihlanu umhla we-12 kuCanzibe 2023 ngentsimbi yesi-14:00. Ezi ndibano zibanjwa rhoqo ngeveki zenzelwe ukunika oonondaba kunye nesizwe iinkcukacha ngomsebenzi osele wenziwe malunga nokulwa le ngxaki kacimi-cimi wombane kwiveki engaphambili futhi zikwanika nengcaciso malunga nezinto ezibangele le ngxaki kacimi-cimi wombane kutsha nje. 5.    INyanga ye-Afrika5.1.    NgekaCanzibe, uMzantsi Afrika ubhiyozela iNyanga ye-Afrika, esisikhumbuzo sokusekwa koMbutho weManyano ye-Afrika (i-OAU) ngowe-1963, namhlanje ebizwa ngokuba yiMbumba ye-Afrika (i-AU). Owona msebenzi uphambili we-AU kukulwela uxolo nozinzo kweli lizwekazi.6.    ITumente yeHlabathi ye-Table Tennis6.1.    ITumente yowama-2023 yeHlabathi ye-Table Tennis yoMbutho weHlabathi we-ITTF iza kubanjwa ukususela ngomhla wama-29 ukuya kowama-28 kuCanzibe 2023.6.2.    Lo msitho uza kubanjelwa e-Durban International Convention Centre, apho kuza kudlalwa iintlobo ezahlukeneyo zalo mdlalo eziquka i-Men’s Singles, i-Women’s Singles, i-Men’s Doubles, i-Women’s Doubles kunye ne-Mixed Doubles. IKhabhinethi inqwenelela okuhle kodwa abo baza kuthatha inxaxheba kule midlalo.6.3.    Le Tumente yeHlabathi ye-ITTF ye-Table Tennis iyimbali kumdlalo we-table tennis njengoko kuza kuba kokokuqala kwiminyaka engaphezulu kwama-80 le midlalo iza kudlalelwa kweli lizwekazi lase-Afrika.7.    INdebe yeHlabathi yeBhola yoMnyazi7.1.    Njengoko sele kusele iiNtsuku ezingama-81 phambi kokuqala kweNdebe yeHlabathi yeBhola yoMnyazi, iKhabhinethi icela abemi boMzantsi Afrika ukuba badlamkise esi sizwe njengoko siza kusingatha le midlalo ngokuthi bathathe inxaxheba kwiphulo i-Netball Fridays.8.    UTyelelo lokuHlola iNkqubo yoPhuhliso lweziThili8.1.    UMongameli Cyril Ramaphonsa uza kubamba iMbizo kaMongameli yesi-8 yeNkqubo yoPhuhliso lweziThili (i-DDM) kwisiThili sase-Cape Winelands, eNtshona Koloni ngomhla we-19 kuCanzibe 2023 njengenxalenye yamalinge karhulumente okuphucula amaphulo okuhanjiswa kweenkonzo kunye nokukhuthaza uluntu nesizwe ngokubanzi ukuba lube yinxalenye yamalinge okukhulisa uMzantsi Afrika sibambisene futhi kungashiywe namnye umntu ngasemva. 8.2.    Amalungu esiGqeba soLawulo aza kuqalisa kungekudala isigaba esilandelayo sale Nkqubo yeeMbizo njengenxalenye yokufakana imilomo nokubonisana noluntu into ebangela ukuba urhulumente asondele kakhulu ebantwini nekhuthaza uhlobo lolawulo apha kulawulwa ngokwentando yesininzi ngokwenene kusenzela ukusombulula iingxaki eziphambili ezichaphazela ngqo abantu kunye nezinye ezilibazisekileyo ezinxulumene nokuhanjiswa kweenkonzo.E.    Imiyalezo1.    AMAZWI OKUVUYISANAIKhabhinethi ithumele amazwi okuvuyisana kunye neminqweno emihle:kuNksz Kirsten Neuschäfer ngokuphumelela i-Golden Globe Race apho echithe iintsuku ezingama-235 ehamba ngolwandle engena-GPS nobunye ubuchwepheshe bokukhangela indlela. Ibinguye yedwa owasetyhini othathe inxaxheba kolu khuphiswano futhi wangumntu obhinqileyo wokuqala ukuphumela umdyarho wokujikeleza umhlaba wonke uwedwa ngephenyane. 2.    Amazwi ovelwanoIKhabhinethi ithi tutwini kusapho nezihlobo:zetshantliziyo lase-Netherlands elalichasene nocalucalulo, uMnu Klaas de Jong, ijoni lomzabalazo elalizinikele, nalowo wawongwa ngeMbasa yeSizwe i-Companions of OR Tambo. U-De Jong ukhunjulwa ngokufuna igwiba kumzi wezozakuzo wase-Netherlands apho wahlala iminyaka emibini ebaleka ukubanjwa ngamapolisa karhulumente wocalucalulo. Udume nangamaphulo akhe okusombulula ungquzulwano kumazwe amaninzi kweli lizwekazi.zengcali yezamandla uMnu Ted Blom, obeyingcali ehlomla rhoqo ngomgaqo-nkqubo wezamandla.ZikaSajini Lwando Lawrence Bunga, uSajini Mario Nel kunye no-Constable Lefaka, amapolisa amathathu ayinxalenye yoMbutho woMzantsi Afrika wamaPolisa (i-SAPS) abulewe kule veki iphelileyo esemsebenzini kwizithili abesebenza kuzo. Apha kubo omnye ebesebenza kuMasipala oMbaxa wase-Nelson Mandela, omnye kuMasipala oMbaxa wase-Buffalo City eMpuma Koloni aze omnye yena abe ngowase-Atteridgeville, e-Gauteng. Ukongeza, amanye amapolisa amabini abulewe izolo. IKhabhinethi ikugxibha kabukhali ukubulawa kwamagosa ee-arhente zogcino-mthetho kwaye oku ikuthatha njengenyathelo lokubeka ngqo ukhuseleko lwesizwe emngciphekweni. IKhabhinethi iyalele ii-arhente zogcino-mthetho ukuba zenze konke okusemandleni ukuzingela aba nqali-ntloko babulala amagosa ee-arhente zogcino-mthetho kweli lizwe. zegqala lomdlalo wegalufa ebelithandwa kakhulu, uMnu John Blank (obeneminyaka engama-77), owaphumelela iimbasa ezingama-36 kwiminyaka emininzi engumdlali wegalufa. Imibuzo:UMnu Michael Currin – iBambela lesiThethi sikaRhulumenteIselula: 082 462 7896"
"INgxelo yeziphumo zeNtlanganiso yeKhabhinethi ebibanjwe ngoLwesithathu, umhla wama-24 kuCanzibe 2023",25 May 2023,https://www.gov.za/speeches/statement-cabinet-meeting-24-may,https://www.gov.za/xh/speeches/statement-cabinet-meeting-24-may,"A.  Imiba enguNdaba-mlonyeni1.  Ezamandla1.1.  IKhabhinethi iwuncomile umsebenzi osele wenziwe malunga nokuqaliswa ukusetyenziswa kwesiCwangciso sokuSebenza soMbane, nangona ivumile ukuba iziko lombane lesizwe liseneengxakana elijongene nazo.1.2.  Njengokuba singena kwixesha laseBusika kweli lizwe, iKhabhinethi ikwamkele ukuqukunjelwa kwesiVumelwano sombane ozimegawathi (i-MW) ezingama-400 eziza kongezwa kulo sinawo ovela kwinkqubo ebizwa i-Standard Offer Programme oza kugalelwa kulo wesizwe phambi kokuphela kukaCanzibe wowama-2023.1.3.  Ukongeza, iSebe lezeMpilo likhethe izibhedlela ezingama-213 ezingazikuchatshazelwa ngucimi-cimi wombane. Kwezi zibhedlela, ezingama-76 sele zixhamla kule nkqubo yokungachatshazelwa ngucimi-cimi wombane, kwaye sele equkunjelwa amalungiselela ezinye ezingama-46 okuzikhusela kule ngxaki kacimi-cimi wombane.1.4.  IKhabhinethi iphinde yawamkela nalo msebenzi uzayo wokusekwa kweZiko lezaMandla elinguNtozonke ngomhla wama-31 kuCanzibe 2023 yi-Invest SA ngeenjongo zokukhawulezisa iinkqubo zokuqulunqa imithetho eza kwenza ukuba kube lula kwiinkampani ezintsha ezivelisa umbane ukuba ziqalise umsebenzi wazo wokuvelisa umbane. 1.5.  Ivile nangomsebenzi osele wenziwe kwiZiko loPhehlo-mbane laseKusile sokuba iphinde ivelise umbane ongama-3 200 MW isebenzisa i-unithi 1, 2, 3 no-5 oza kugalelwa kulo wesizwe phambi kokuba lo nyaka wama-2023 uphele.1.6.  IKhabhinethi ixhalabile zindaba ezibubuvuvu ezisasazwa ngabantu besebenzisa amakhasi onxibelelwano ezityhola ngokuba iziko lombane leli liza kuwa into leyo eza kubangela ukuba isizwe sonke sibe sebumnyameni. U-Eskom umxelele urhulumente ukuba unazo izicwangciso zokulalelisela xa kunokwenzeka ukuba umbane ucime pam kwizwelonke.1.7.  IKhabhinethi iyaqhuba nekhwelo eyayilihlabile lokuba bonke abantu abaseMzantsi Afrika mabonge umbane. Iinjongo zethu kukuba sikwazi ukonga umbane oli-1 000 MW yonke imihla, umyinge lowo ulingana nenqanaba elinye lokucinywa kombane ngosuku ngalinye.1.8.  UMphathiswa wezoMbane, uGq Kgosientsho Ramokgopa, uza kunika ingxelo ngeza kutsha nje malunga nokuqaliswa ukusetyenziswa kwesiCwangciso sokuSebenza sezaMandla ngoLwesihlanu, umhla wama-26 kuCanzibe 2023, kwintlanganiso aza kube eyibambe noonondaba.2.  Ezempilo2.1.  Urhulumente useke ikomiti yeengcali, ekhokelwa liSebe lezeMpilo likaZwelonke, eza kujongana nale ngxaki yokuqhambuka kwesifo sotyatyazo e-Hammanskraal kwisiXeko sase-Tshwane, apho sele kusweleke abantu abali-15 ngokweengxelo zomhla wama-24 kuCanzibe 2023.2.2.  Sithetha nje uyaqhuba umsebenzi omkhulu wokuzingela izinto ezinokuba zizo ezingcolise amanzi, ukusuka emanzini la uqobo, ukuya kwiiloli ezithutha amanzi, iimpompo zamanzi kunye ne-Rooiwal Wastewater Treatment Works (i-WWTW). Ukuza kuthi ga ngoku, akukabikho bungqina bukhomba ukuba intsholongwane yesifo sotyatyazo ifumaneka kwezi zinto zikhankanyiweyo, into leyo ke efuna ukuhambelana nalo mbono uthi kungenzeka ukuba olu qhambuka lubangelwe yile ntsholongwane ethe yangena ngebhaqo emanzini, baze ke aba bantu banaso ngoku babe bosulelwe ngabanye abantu okanye bosulelwe ngabo nabo bosulelweyo.2.3.  Njengoko la malinge okungenelela eqhuba, abahlali base-Hammanskrral bayacelwa ukuba bawabilise amanzi aphume empompeni baze bawathi chatha intwana yetyuwa phambi kokuba bawasele. Ukongeza, nabani na osesisu esihambisayo, onesicaphu-caphu okanye olunywa sisisu kufuneka aye kwagqirha okanye kwiklinikhi ekufutshane ngokukhawuleza.2.4.  UMphathiswa wezaManzi noGutyulo, uMnu Senzo Mchunu, uza kubamba intlanganiso noSodolophu wesiXeko sase-Tshwane, uCeba u-Cilliers Brink, ngoLwesihlanu, umhla wama-26 kuCanzibe 2023 apho baza kupheka isicwangciso bobabini esiza kwenza umsebenzi ofanele ukuba wenziwe kudala wokulungiswa kwe-Rooiwal WWTW.2.5.  Xa ufuna iinkcukacha ezithe vetshe, tsalela umnxemba iZiko leSizwe leziFo ezoSulelayo (i-NICD) elisebenza imini nobusuku kule nombolo: 082 883 9920. Iindlela zokunyanga isifo sotyatyazo ziyafumena ku-intanethi apha: www.nicd.ac.za.3.  UPhando lweKota lwezeMisebenzi (i-QLFS)3.1.  IKhabhinethi ichulumancile kukuba i-QLFS yokuqala yowama-2023 ibonakalise ukuba inani lemisebenzi linyuke iikota ezintandathu zilandelana futhi nelabantu abaqeshiweyo abazizigidi ezili-16.2 linyuke lasondela kwela nani lezizigidi ezili-16.4  zabantu ababephangela phambi kokufika kukabhubhane weNtsholongwane ye-Corona (i-COVID-19). Oku kubonisa ngokuphandle ukuba uqoqosho loMzantsi Afrika luyahluma kwakhona emva kokuba luthwaxwe ngula bhubhane.3.2.  Iinkcukacha-mani zibonakalisa ukuba kudalwe imisebenzi engama-209 000 ngekota yokuqala kwicandelo lemisebenzi ebhaliswe ngokusesikweni yaze yangama-107 000 edalwe kwicandelo lemisebenzi engabhaliswanga ngokusesikweni kwikota yokuqala yalo nyaka.4.  Ubudlelwane phakathi koMzantsi Afrika ne-United States (i-US) 4.1.  IKhabhinethi ikubethelele ukuba ubudlelwane phakathi koMzantsi Afrika ne-US busebuhle, bungqingqwa futhi bululutho kuwo omabini la mazwe emva kwentlanganiso ibiphakathi koMphathiswa wezoBudlelwane baMazwe ngaMazwe neNtsebenziswano, uGq Naledi Pandor kunye noNozaku-zaku wase-US eMzantsi Afrika, uMnu Reuben E Brigety, emalunga nezityholo azenzileyo zokuba uMzantsi Afrika uthengisela i-Russia izixhobo.4.2.  IKhabhinethi ikubethelela ukuba amaqonga afanelekileyo asetyenziswa ngoonozaku-zaku avuleleke kuwo onke amazwe, kuquka ne-US, ukuba avakalise izinto angaziqondiyo eziza kuchaphazela ubudlelwane phakathi kwamazwe.4.3.  IKhabhinethi isamkele isibhengezo esenziwe nguMongameli u-Cyril Ramaphosa sokuseka ikhomishoni yophando ezimeleyo ize iphande ezi zityholo zokuthengiselwa kwezixhobo kwe-Russia nguMzantsi Afrika. Iinkcukacha zale khomishoni yophando ziza kubhengezwa kungentsuku zatywala.5.  Ubudlelwane boMzantsi Afrika ne-Singapore5.1.  UMongameli Ramaphosa ebendwendwelwe yiNkulumbuso u-Lee Hsien Loong weRiphabhlikhi yase-Singapore ngoLwesibini, umhla we-16 kuCanzibe 2023. 5.2.  I-Singapore ityale imali eninzi apha eMzantsi Afrika, kangangokuba ingaphezulu kweebhiliyoni ezi-R5 iimali etyalwe leliya lizwe kumacandelo afana nelemizi-mveliso, iinkonzo zezimali kunye nezokuthengiselwana komhlaba nezindlu. Izivumelwano ezityikityiweyo ngala mazwe mabini zineenjongo zokuqinisa ubudlelwano bezorhwebo, utyalo-mali, imfundo kunye nokusebenzisana kwimiba yezokhuselo.6.  Imbizo kaMongameli yaseNtshona Koloni yeNkqubo yoPhuhliso lweziThili (i-DDM)6.1.  UMongameli Ramaphosa ebebambe Imbizo kaMongameli yesithandathu ye-DDM eNtshona Koloni, kuMasipala weNgingqi wase-Drakenstein, kwiSithili sase-Cape Winelands, ngoLwesihlanu, umhla we-19 kuCanzibe 2023.  6.2.  UMongameli ebekhokele igqiza lawo omathathu amaqoqo karhulumente phantsi komxholo othi: “Kungashiywa Namnye Ngasemva”. Le Mbizo ibanjwe emva kokuba uMongameli ebetyelele i-Vlakkeland Catalytic Human Settlement Development ekutshane phaya, elelona phulo likhulu likarhulumente lokwakhiwa kwezindlu oko wasekwayo lo Masipala weNgingqi wase-Drakenstein. Lo msebenzi wokwakha waqaliswa ngowama-2017 xa ugqityiwe uza kwakha izindlu ezingama-2 556 eziza kufunyanwa ngabantu abafanelekileyo.6.3.  Umsebenzi wokwakhiwa kwezindlu ezingama-942 kwiSigaba sokuQala wona sele uqhuba, ezingama-454 zona sele zakhiwe zona ezingama-301 zisakhiwa. Eli phulo libalulekile kuba lakha iintlobo zezindlu ezahlukeneyo ukusukela kwezo zabo bamkela umvuzo oyi-R0 ukuya kwabo bamkela i-R3 500 (phantsi komgaqo-nkqubo obizwa ngokuba yi-Breaking New Ground), ukuya kula nkqubo ibizwa ngokuba yi-Financed Linked Individual Subsidy Programme, yabo bamkela phakathi kwe-R3 501 ne-R22 000 ngonyaka. Le projekthi iza kwakha izindlu ezisiBonelelo sezeNtlalo kunye nezo zilungele amaGqala eeMfazwe.7.  UTyelelo lokuHlola oluya kuMasipala oMbaxa waseThekwini noweSithili saseMgungundlovu ngomhla we-18 no-19 kuCanzibe 20237.1.  USekela-Mongameli u-Paul Mashatile ebebambe indibano yokufakana imilomo kunye namahlakani akwicandelo lezemfundo noqeqesho, ezolimo, ezorhwebo kunye nezoshishino ngethuba ekutyelelo lokuya kuhlola kuMasipala oMbaxa waseThekwini kunye noMasipala wesiThili saseMgungundlovu njengenxalenye yotyelelo lwe-DDM lokuya kuhlola.7.2.  Ezinye zeeprojekthi ezingundoqo yile yase-Ntshongweni Catalytic Project, apho kuza kwakhiwa isiXeko Sale Mihla phakathi kweTheku noMgungundlovu. Le projekthi iza kuvuselela uqoqosho lwale ngingqi, ize izale namathuba otyalo-mali axabisa imali ezibhiliyoni zeerandi ezili-15 kule minyaka ili-10 ukuya kweli-15 izayo.8.  Iziseko ezingundoqo zamanzi8.1.  UMongameli Ramaphosa ebendwendwele i-Lesotho Highlinds Water Project ngoLwesibini, umhla wama-23 kuCanzibe 2023 ngethuba ethatha inxaxheba kumsitho wokuphethulwa kwesoyi wesiGaba 2 sale projekthi. Le projekthi yatyikitywa kule minyaka iliqela igqithileyo futhi nethe yalityaziswa zizinto ezininzi, lo msitho ubuluphawu olubonisa ukuqaliswa komsebenzi okhawulezileyo wale projekthi yamazwe amabini. I-Lesotho Highlands Water Project ibaluleke kakhulu kumalinge okuqinisekisa ukuba kukho amanzi oneleyo e-Gauteng, Freyistatha, Mpumalanga, Mntla Ntshona naseMntla Koloni. 8.2.  Ukutyala imali kwiziseko ezingundoqo zamanzi ukwenzela ukuphucula iimpilo zabemi boMzantsi Afrika kuqhubelekile ngokuthi kwabelwe oomasipala imali ezibhiliyoni zeerandi ezili-14 eza kusetyenziswa kwiziseko ezingundoqo zamanzi ezisanqongopheleyo, kusetyenziswa isibonelelo esibizwa ngokuba yi-Regional Bulk Infrastructure Grant (i-RBIG) kunye nesibizwa ngokuba yi-Water Services Infrastructure Grant (i-WSIG). Isibonelelo se-RBIG siza kusetyenziswa kwiiprojekthi ezili-130 yona ke i-WSIG iza kusetyenziswa kwiiprojekthi ezingaphezulu kwama-400 kulo lonke eli lizwe.8.3.  IKhabhinethi ichulumancile kukuba iSebe lezaManzi noGutyulo lisenza umsebenzi obonakalayo kwidabi lokulwa urhwaphilizo kuba imali emalunga nezigidi zeerandi ezingama-600 sele ibuyiselwe kwisebe isuka kwiinkampani ebezixhamle ngokutyikitya izivumelwano nesebe ezingekho mthethweni. IKhabhinethi ivile nangamanyathelo aqulunqwe lisebe okuthintela urhwaphilizo kunye nokulwa inkcitho engekho mthethweni neyilahleko.9.  IMbasa yeziBonelelo zeNtlalo9.1.  UMzantsi Afrika uphumele imbasa ephezulu ebizwa ngokuba yi-Good Practice Award in Social Security for Africa 2023 ye-International Social Security Association (i-ISSA) eqhwabela izandla imali etyalwe ngurhulumente kubomi babantwana bethu, ingakumbi abo baphuma kumakhaya asokolayo nangathathi ntweni.9.2.  UMzantsi Afrika ungenelele olu khuphiswano lwale mbasa phantsi kwesihloko esithi: “Ukwandiswa kancinci kwenani labantwana abasokolayo abaxhamla kwiinkonzo zentlalo: uPhando ngeMali-sibonelelo yaBantwana, eMzantsi Afrika”. Abebengenelele olu khuphiswano bebeli-138 bebonke bephuma kwimibutho engamalungu engama-48 yona evela kumazwe angaphezulu kwama-30 ase-Afrika.9.3.  Izibonelelo zethu zezentlalo ziyinxalenye yenkqubo karhulumente yokulwa indlala kwaye zibaluleke kakhulu ekubuyiseleni abantu bakuthi izidima zabo. Inkqubo yezibonelelo-mali yoMzantsi Afrika iyenye yezona zinkulu kwihlabathi jikelele, kuba inabantu abaxhamla kuyo abangaphezulu kwizigidi ezili-18.10.  IVoti zoHlahlo Lwabiwo-mali10.1.  IKhabhinethi ichulumancile zindaba zokuba iVoti zoHlahlo Lwabiwo-mali zamasebe karhulumente ziqhuba kakuhle. Isicwangciso seeVoti zoHlahlo Lwabiwo-mali ezisezayo kunye neentlanganiso noonondaba:10.1.1.  NgoLwesihlanu, umhla wama-26 kuCanzibe 2023 ngentsimbi ye-13:00, uMphathiswa woLawulo lweNtsebenziswano neMicimbi yeMveli (i-CoGTA), uNksz Thembi Nkadimeng, uza kubamba intlanganiso namajelo eendaba ngeVoti yoHlahlo Lwabiwo-mali ye-CoGTA apho aza kucacisa ngamanyathelo aza kuthatyathwa okuphucula umsebenzi woomasipala.10.1.2.  NgoLwesibini, umhla wama-30 kuCanzibe, uMphathiswa woPhuhliso loLuntu, uNksz Lindiwe Zulu kunye noMphathiswa wezoBulungisa neeNkonzo zoLuleko, uMnu Ronald Lamola, baza kuqhuba iiVoti zoHlahlo Lwabiwo-mali zamasebe wabo. Iinkcukacha zeentlanganiso zabo namajelo eendaba ziza kukhutshwa kwalapha exesheni.10.1.3.  IVoti yoHlahlo Lwabiwo-mali ye-Ofisi kaMongameli iza kwenziwa ngoLwesithathu, umhla wama-31 kuCanzibe 2023 ize intlanganiso noonondaba engoTshintsho kwiNdlela Elimi Ngayo uQoqosho kunye namaPhulo oDalo-msebenzi aququzelelwa yi-Operation Vulindlela, ibanjwe ngoLwesibini, umhla wama-30 kuCanzibe 2023.11.  USuku lwe-Afrika kunye nesikhumbuzo seminyaka engama-20 yeNkqubo yokuHlolana kwaMazwe ase-Afrika (i-APRM)11.1.  IKhabhinethi nabemi bonke boMzantsi Afrika baza kubhiyozela uSuku lwe-Afrika njengelizwekazi le-Afrika kunye nehlabathi, ngoLwesine, umhla wama-25 kuCanzibe. Lo nyaka ubaluleke nangakumbi kuba ngunyaka wama-60 wesikhumbuzo sokutyikitywa koxwebhu olwaseka uMbutho woManyano lwe-Afrika (i-OAU), yona eyazala uMbutho weMbumba ye- Afrika (i-AU). Umxholo wemibhiyozo yowama-2023 othi – “Ukukhawulezisa ukuqaliswa koMmandla weLizwekazi le-Afrika ongaHlawulisani iRhafu yoRhwebelwano” – wakhela kulo msebenzi mkhulu sele wenziwe wokuseka nokuqinisekisa ukuba uyenza lo mmandla unguwona mkhulu ungahlawulisani irhafu yorhwebelwano.11.2.  Imibhiyozo yeNyanga ye-Afrika yalo nyaka ibanjwe kanye ngeminyake engama-20 yesikhumbuzo se-APRM, eneenjongo zokuphucula iindlela zolawulo kweli lizwekazi ngokuthi amazwe alo afundisane aze ahlolane odwa.B. IziGqibo zeKhabhinethi 1.  UMmandla oKhethekileyo wezoQoqosho (i-SEZ) wase-Namakwa1.1.  IKhabhinethi ikuvumile ukuthiywa ngokusesikweni kwe-Namakwa SEZ e-Aggeneys eMntla Koloni. Le ndawo iza kubizwa ngokuba yi-SEZ ngokoMthetho weMimandla eKhethekileyo yezoQoqosho, wowama-2014 (uMthetho uNombl 16 wowama-2014) futhi le SEZ icetywayo iyinxalenye yePhulo likaMongameli loTyalo-mali.1.2.  I-Namakwa SEZ iza kuvula amathuba kwicandelo lokuxhamlisa kwezemigodi, elokuveliswa kwehaydrojini engeyongozi kokusingqongileyo, uphuhliso lweziseko zophuhliso, amandla ahlaziyekayo kunye nokucolwa kuhlelwa iimveliso zolimo. La macandelo abaluleke kakhulu kumalinge okudala imisebenzi kunye nophuhliso loqoqosho lwaseMntla Koloni nolwelizwe.1.3.  Imali yotyalo-mali engaphezulu kweebhiliyoni zeerandi ezingama-29 sele ibekelwe bucala ukuncedisa kwisigaba sokuqala sale SEZ. Le mali iquka izithembiso ezazenziwe ngu-Vedanta Zinc (ezibhiliyoni zeerandi ezili-16), ngu-Frontier Rare Earth (ezibhiliyoni zeerandi ezili-13), Hive Energy (ezizigidi zeerandi ezingama-200) kunye no-RRS Trade and Investment (ezizigidi zeerandi ezili-100).2.  UPapasho lwesiThathu lwesiCwangciso-qhinga seSizwe seMithombo yaManzi (i-NWRS-3) lowama-20232.1.  IKhabhinethi iyivumile i-NWRS-3 yowama-2023 ukuba iqalise ukusetyenziswa kwaye esi sicwangciso-qhinga sibophelela onke amaziko namagosa anamagunya ukuba aqalise ukusebenzisa uMthetho waManzi eSizwe, wowe-1998 (uMthetho 36 wowe-1998).2.2.  Esi sicwangciso-qhinga sisekelwe kuphononongo lweminyaka emithathu le-NWRS-2, oluthe lwabona iindawo eziqhube kakuhle kunye nezo kusekho ukuqhwalela kuzo.2.3.  I-NWRS-3 inemixholo engundoqo emithathu, owokuba kufuneka amanzi nogutyulo axhase uphuhliso, ukulwa indlala nokungalingani, ukufaka isandla kuqoqosho nokudala imisebenzi, nokuba amanzi kufuneka akhuselwe, asetyenziswe, aphuhliswe, aphathwe aze alawulwe ngendlela engazikuwatshabalalisa nelinganayo.2.4.  Esi sicwangciso-qhinga senza izindululo ezibambekayo zokuba kwandiswe umthamo wamanzi akhoyo, kuphungulwe isantya asetyenziswa ngaso, ukulawula ngokufanelekileyo kwamanzi nogutyulo, ukuqulunqa imithetho eza kulawula icandelo lezamanzi nogutyulo, ukutshintshwa kwendlela ankinkishwa ngayo kusenzelwa ukwenza iinguqu, ukukhuthaza intsebenziswano namazwe ehlabathi kunye nokukwazi ukulawula amanzi nogutyulo phantsi kwezi meko zokuguqu-guquka kwemozulu.2.5.  I-NWRS-3 ipapashwe kule webhusayithi ye-DWS: www.dws.gov.za. 3.  Ingxelo ngamanyathelo athatyathwe liSebe lezoKhuselo (i-DoD) ukulungisa ingxaki yokuziphatha kwamajoni oMkhosi wezoKhuselo weSizwe waseMzantsi Afrika (i-SANDF) atyalwe kumaphulo ogcino-xolo. 3.1.  IKhabhinethi ifumene ingxelo malunga nomgama osele uhanjwe nguMzantsi Afrika ukulungisa ezi zingxaki zinxulumene nendlela aziphethe ngawo amanye amalungu e-SANDF atyalwe kumaphulo ogcino-xolo kweli lizwekazi lethu.3.2.  I-SANDF ibisinika iwonga nodumo sisisizwe ngokuthatha kwayo inxaxheba kumaphulo ogcino-xolo kweli lizwekazi ukuqinisekisa ukuba kukho uzinzo noxolo kumazwe ase-Afrika athwaxwa zimfazwe ikwenza oku iyinxalenye yeZizwe eziManyeneyo (i-UN).3.3.  Ukuvela ngowama-2015 kwezityholo zokuxhaphaza ngokwesondo ezibhekiswa kumajoni ayinxalenye yogcino-xolo kwakhokelela ekubeni kusekwe iKomiti yabaPhathiswa ngowama-2019 ukuze iphande izityholo zokuxhaphaza ngokwesondo nempathombi (i-SEA) kwi-DoD.3.4.  IKhabhinethi ichulumance kakhulu ngala manyathelo aza kuthatyathwa ukulwa ezi ngxaki zinxulumene ne-SEA kumaphulo ogcino-xolo e-SANDF. I-UN iyawuhlonipha uMzantsi Afrika njengelizwe eliziphatha ngendlela engenasiphako kwaye iliqhwabele izandla eli lizwe ngomsebenzi esele liwenzile wokusiphula neengcambu i-SEA kwi-SANDF.3.5.  IKhabhinethi ikubethelele ukuba imikhutyana ye-SEA ayizikuvunyelwa ukuba ingcolise igama elihle le-SANDF kweli lizwekazi.4.  INyanga yoLutsha yowama-2023 4.1.  IKhabhinethi iyamkele iNkqubo yowama-2023 yeNyanga yoLutsha phantsi komxholo othi: “Ukukhawulezisa amaphulo okuxhobisa ulutsha ngezoqoqosho ukwenzela ikamva eliqaqambileyo”.4.2.  USekela-Mongameli uMashatile uza kwenza intetho ngoSuku lweSizwe kulo nyaka oluza kuqhuba iintsuku ezimbini ukususela ngomhla we-16 ukuya kowe-17 kweyeSilimela 2023 e-Mangaung Outdoor Sport Centre, e-Mangaung, e-Bloemfontein, eFreyistatha. Eza ntsuku zimbini ziza kunika ulutsha ithuba lokuthatha inxaxheba kwiingxoxo kunye nabaPhathiswa, amaSekela abaPhathiswa kunye namanye amahlakani ezimalunga namathuba amaninzi akhoyo ezoqoqosho, ushishino nophuhliso kurhulumente nakumahlakani ezentlalo.4.3.  INyanga yoLutsha iza kuphehlelelwa ngokusesikweni ngoLwesine, umhla woku-1 kweyeSilimela nguMphathiswa okwi-Ofisi kaMongameli wezamaNina, uLutsha kunye naBantu abaKhubazekileyo, uGq Nkosazana Dlamini Zuma e-Hector Pieterson Memorial and Museum e-Soweto.4.4.  IKhabhinethi icele isizwe ukuba siwaqinise amalinge okuqinisekisa ukuba abantu abatsha bayawafumana amathuba aza kubanceda ukuba bakwazi ukudlala indima ebonakalayo kuqoqosho.4.5.  Urhulumente, njengolona qumrhu liqeshe abona bantu baninzi, uthathe amanyathelo afanelekileyo okusabela kumba wokufuneka kophuhliso lwezakhono kunye nokuqeshwa kolutsha ngokuvumela abo banezidanga bangasebenziyo ukuba bafumane amava omsebenzi ngokusebenzisa i-Public Service Graduate Internship and Leadership Programme. Urhulumente uqalise amaphulo okudala imisebenzi aquka i-Social Employment Fund waze wavuselela ne-National Youth Service (i-NYS) enika amawaka abantu abatsha amathuba okuba bakwazi ukuthatha inxaxheba kuqoqosho.4.6.  I-Presidential Youth Employment Intervention sele ivule izingxungxo ezizigidi eziyi-1.5 ezinceda ulutsha lwamkele umvuzo, izithuba zokuqeqeshelwa emsebenzini ezisigidi, amathuba okufunda usemsebenzini angama-250 000, amathuba okunikezela ngeenkonzo ezihlawulwayo angama-250 000 futhi abantu abatsha abangama-500 000 baxhamla kumathuba abangenisela imali. Njengoko singena kwinyanga yolutsha, urhulumente ufuna ukukhumbuza abantu abatsha ukuba babhalise kwi-SAYouth.mobi njengoko abanye abantu abatsha abazizigidi ezine sele benzile, apho banokuthi bafumane amathuba.5.  Ukubamba iNkomfa yesi-8 ye-Agri-Business and Science Week yoMbutho wezoPhando ngezoLimo e-Afrika (i-FARA) kunye neNdibano eNkulu yayo yesi-9.5.1.  IKhabhinethi ivumile ukuba uMzantsi Afrika ube lelinye lamazwe aza kubamba iNkomfa yesi-8 ye-Agri-Business and Science Week kunye neNdibano eNkulu yayo yesi-9 e-Durban ukususela ngomhla wesi-5 ukuya kowesi-9 kweyeSilimela 2023.5.2.  I-FARA ngumbutho weli lizwekazi ongumpondo-zihlanjiwe ojongene nomsebenzi wokuququzelela nokukhokela uphando-nzulu kwezolimo nokuphucula ubuchule bokuyila kweli lizwekazi.5.3.  Ngokubamba lo msitho, uMzantsi Afrika uza kufumana amathuba okuqhuba intsebenziswano nobambiswano kunye namaziko ezolimo nophando kweli lizwekazi ngokwabelana ngezona ndlela zingcono zokusebenza kwezenzulwazi yezolimo ukwenzela uphuhliso, ingakumbi kule meko sijongene nayo yokuguqu-guquka kwemozulu kunye nemiba eyimiqobo ethintela eli elizwe lingabi nakutya kwaneleyo, uphuhliso loqoqosho kunye nemisebenzi. Le nkomfa kulindeleke ukuba izinyaswe ngabathunywa abangama-800 abaza kuya kwiphondo laKwaZulu-Natal nelase-Gauteng, kwaye oku kuza kuba negalelo elihle kuqoqosho lweli lizwe.6.  Imiba yezorhwebo6.1.  IKhabhinethi ifumene ingxelo ebonisa ukuba kukho ukuphucuka kwinkqubo yesizwe yezorhwebo kunye neempahla zorhwebo ezithunyelwa kumazwe angaphandle. Le ngxelo ibonise ukuba ngowama-2022 uMzantsi Afrika uthumele iimpahla zorhwebo kumazwe aphesheya ali-12, into ebangele ukuba kubekho imisebenzi evela ngqo kweli candelo engama-57 300.C.  IzikhundlaZonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.1.  Mnu Bernard Scelo Duma njengeSekela-Mlawuli-Jikelele: ImiSebenzi neNkxaso kaRhulumente weeNgingqi kwiSebe loLawulo ngeNtsebenziswano.   2.  IBhodi yabaLawuli ye-Council for Mineral Technology(a)  Nksz Ntombifuthi Zikalala-Mvelase (uSekela-Sihlalo futhi uqeshiwe kwakhona);(b)  Nksz Pontsho Maruping (uqeshiwe kwakhona);(c)  Mnu Rudolf Heydenrich (uqeshiwe kwakhona);(d)  Gq Siyabonga Simayi;(e)  Gq Takalani Madzivhandila;(f)  Nksz Azwinndini Mavis Thomani;(g)  Mnu Livhu Nengovhela; kunye(h)  noNksz Faith Ntokozo Ngcwabe (ummeli weSebe leMithombo yeziMbiwa naMandla). 3.  IBhodi yabaLawuli ye-Council for Geoscience (a)  Mnu Kelepile Dintwe (uSihlalo);(b)  Mnu Xolisa Mvinjelwa (uSekela-Sihlalo);(c)   Adv Ntika Maake;(d)  Gq Mayshree Singh;(e)  Gq Siyanda Mngadi;(f)  Gq Ntombifuthi Nxumalo;(g)  Nksz Thobeka Njozela;(h)  Mnu Andries Moatshe;(i)  Gq Moloko Matlala;(j)  Mnu Mandla Malindisa; (k)  Gq Mmboneni Muofhe; kunye (l)  noMnu Mosa Mabuza (i-CEO). D.  ImiThetho eYilwayo1.  Uyilo loMthetho-siHlomelo oYilwayo weCandelo eliziMeleyo likaKhala wamaPolisa (i-IPID) wowama-2023. 1.1.  IKhabhinethi ilamkele uyilo loMthetho-siHlomelo oYilwayo we-IPID wowama-2023 ukuba lungeniswe ePalamente. 1.2.  Lo Mthetho uYilwayo wenza izilungiso kuMthetho we-IPID wowama-2011 (uMthetho uNombl 1 wowama-2011), kwaye wenza neziphakamiso ezineenjongo zokuqinisekisa ukuba i-IPID izimele ngenene njengequmrhu kwakunye nendlela esebenza ngayo, into leyo izalisekisa imigqaliselo eyayimiselwe kwisigwebo setyala lika-McBride.1.3.  Ezi zizilungiso ziza kusabela kanye kwimiba ephakanyiswe yiNkundla yoMgaqo-siseko eyathi amanye amasolotya oMthetho we-IPID wowama-2011 awekho mthethweni, agunyazisa uMphathiswa wezamaPolisa ukuba anqumamise uMlawuli wesiGqeba, ukuba athathele amanyathelo oluleko uMlawuli wesiGqeba emva kokuba enqunyanyisiwe, nokuba amgxothe uMlawuli wesiGqeba kwisikhundla sakhe. 1.4.  Lo Mthetho uYilwayo uphakamisa ukuba iinkqubo yokuqeshwa koMlawuli wesiGqeba kufuneka iqhutywe elubala futhi ivuleleke nokuba kubekho neenkqubo ecacileyo yokuvavanya ukunyaniseka kwamagosa e-IPID. Lo Mthetho uYilwayo ukwavulela nokuba kwenziwe ezinye izilungiso kuMthetho oyiNtloko, ukuze kuqinisekiswe ukuba i-IPID yenza umsebenzi wayo ewugunyazisiweyo kakuhle nangobuchule. Uyilo lwalo Mthetho uYilwayo luyafumaneka apha: www.policesecretariat.gov.za.2.  Uyilo loMthetho-siHlomelo oYilwayo weMithetho eBanzi yezoBuntlola (i-GILAB) wowama-2023 2.1.  IKhabhinethi ivumile ukuba uyilo lwe-GILAB lowama-2023 lungeniswe ePalamente. I-GILAB iphakamisa ukuba kwenziwe izilungiso kuMthetho weSizwe wobuNgcali kwezobuNtlola, wowe-1994 (uMthetho uNombl 39 wowe-1994). Lo Mthetho uYilwayo usabela kanye kwizindululo ezenziwa liGqiza likaMongameli leZinga eliPhezulu lokuPhonononga i-Arhente yoKhuseleko lweLizwe (i-SSA) kwakunye nesicwangciso sokufezekisa izindululo zeKhomishoni yoPhando eKhokelwa yiJaji ngeziTyholo zokuBanjwa ngoBhongwane koMbuso, uRhwaphilizo kunye nobuQhetseba kuRhulumente kuquka namaQumrhu oMbuso.  2.2.  Phakathi kwezinye izinto, lo Mthetho uYilwayo uzama: (a) ukwenza uhlenga-hlengiso kwiinkonzo zobuntlola ukuze zibe liziko elisebenza kakuhle nangobunono ngokuthi kusekwe i-arhente yezobuntlola yalapha ekhaya kunye necandelo lezobuntlola lezangaphandle; (b) ukulungisa ukuqhwalela okukhoyo kwindlela ebusebenza ngayo ubuXhaka-xhaka bokuQokelela uLwazi lwezoBuntlola njengoko yayitshilo iNkundla yoMgaqo-siseko; (c) ukulungisa iindawo eziqhwalelayo ezabhaqwa ngenxa yemisebenzi yequmrhu lokulwa ukuthutyeleziswa kwemali, i-Financial Action Task Force, kuquka namanyathelo okulwa ukuthutyeleziswa kwemali kunye nokuxhasa ngezimali amaphulo obunqolobi ngokuthi kuxhotyiswe ngezakhono ii-arhente zezokhuselo lwamazwe ukuze zikwazi ukuba ziphande futhi zize zihlole ukuba umntu okanye iqumrhu elithile alizikulubeka mngciphekweni na ukhuseleko lwesizwe; (d) Ukuphucula imithetho elawula nephethe icandelo loonogada babucala njengenxalenye yenkqubo ebanzi yokuqinisekisa ukhuseleko lwesizwe; kunye (e) nokumisela imithetho eza kulawula aba babesakuba ngamalungu ecandelo lezobuntlola kunye nabanye abanolwazi ngeenkcukacha eziyimfihlo zobuntlola. 2.3.  Lo Mthetho uYilwayo uza kuphinda uqinisekise ukuba iinkonzo ze-SSA azisetyenziselwa iinjongo ezigwenxa ngabantu abathile.2.4.  Ezi zilungiso ziza kuphucula indlela ezibekwa ngayo phantsi kweliso ii-arhente zobuntlola ngamaqumrhu afana noMlawuli-Jikelele wezoBuntlola, iKomiti eHlangeneyo yezoBuntlola kunye noMphicothi-ziNcwadi-Jikelele woMzantsi Afrika. Lo Mthetho uYilwayo uyafumaneka kwi-www.gov.za. 3.  UMthetho oYilwayo weKhomishoni yabaSebenzi bakaRhulumente (i-PSC) wowama-2023 3.1.  IKhabhinethi ikuvumile ukupapashwa koyilo loMthetho oYilwayo we-PSC wowama-2023 ukuze uluntu luhlomle kuwo. Lo Mthetho uYilwayo uguzula uMthetho we-PSC, wowe-1997 (uMthetho uNombl 46 wowe-1997) woMgaqo-siseko weRiphabhlikhi yoMzantsi Afrika wowe-1996.3.2.  Lo Mthetho uYilwayo ucacise indlela eliza kusekwa ngayo iqumrhu lolawulo le-PSC eliza kuyenza izimele ngakumbi futhi ingathathi cala. Wakuba lo Mthetho uYilwayo utyikitywe wangumthetho ogcweleyo, amagunya e-PSC aza kwandiswa ayenze ifikele nakoomasipala kunye namaqumrhu ombuso.3.3.  Esi silungiso siza kwenza i-PSC ibe nomsebenzi ocacileyo ize ikwazi ukuba negalelo elibonakalayo kumalinge okwakha urhulumente osabelayo, othembakelayo nokhokelisa imigaqo yokuziphatha esulungekileyo. Lo Mthetho uYilwayo uyafumaneka apha: www.dpsa.gov.za4.  Uyilo loMthetho-siHlomelo oYilwayo weQumrhu leSizwe eliLawula ezeNyukliya wowama-20234.1.  IKhabhinethi ivumile ukuba uMthetho oYilwayo weQumrhu eliLawula ezeNyukliya ungeniswe ePalamente. Lo Mthetho uYilwayo wenza izilungiso kuMthetho weSizwe weQumrhu leSizwe eliLawula ezeNyukliya (i-NNR), wowe-1999 (uMthetho uNombl 47 wowe-1999).4.2.  Lo Mthetho uYilwayo ufuna ukuvala izikhewu ezikhoyo kulo Mthetho we-NNR ukhoyo wowe-1999. Ngokwale meko uyiyo ngoku lo Mthetho awuhambelani nendlela ekuqhutywa ngayo kwihlabathi kwicandelo lemithetho elawula ukhuseleko lwenyukliya kuba ayithethi nto ngabo bathe banqashwa yimitha yenyukliya basebenza emoyeni.4.3.  Lo Mthetho uYilwayo wenzelwe ukuba uhambelane noMthetho we-NNR wowe-1999 uze ulandele imigaqo esetyenziswayo ye-Internation Atomic Energy Agency (i-IAEA). UMzantsi Afrika ulilungu le-IAEA.E.  Imisitho Ezayo1.  Ukubekwa ngokusesikweni kukaMongameli we-Federal Republic of Nigeria1.1.  NgoMvulo, umhla wama-29 kuCanzibe 2023, uMongameli Ramaphosa uza kuzimasa umsitho amenywe kuwo wokuBekwa ngokuSesikweni kwalowo uza kuba nguMongameli we-Federal Republic of Nigeria, uMnu Bola Ahmed Tinubu. 1.2.  Ukuthatha inxaxheba kukaMongameli kulo msitho kubonakalisa ukuba isekhona intsebenziswano emandla phakathi koMzantsi Afrika ne-Nigeria.1.3.  I-Nigeria ilelona lizwe liliqabane lezorhwebo likhulu loMzantsi Afrika eNtshona Afrika. Iinkampani ezahlukeneyo zoMzantsi Afrika zityale imali e-Nigeria, ngeli thuba likhulayo nenani leenkampani zase-Nigeria ezingena eMzantsi Afrika. 2.  IVeki yokuKhuselwa kwaBantwana 2.1  UMzantsi Afrika uza kuphawula iVeki yokuKhuselwa kwaBantwana ukususela ngomhla wama-28 kuCanzibe ukuya kowesi-4 kweyeSilimela 2023 phantsi komxholo othi: “Masikhusele Abantwana ngeThuba le-COVID-19 naseMva Kwalo”. Eli phulo likhuthaza onke amacandelo noluntu ngokubanzi ukuba bancedise ekukhuliseni baza bakhathalele futhi bakhusele abantwana. 2.2  Iphulo lalo nyaka liza kugxila kwi-RISIHA, inkqubo yoluntu yokuthintela neyokungenelela kusengethuba, eneenjongo zokuxhobisa abantwana abasesichengeni batsho bakwazi ukuzimela. 3.  UTyelelo lokuHlola kwi-DDM yaseNtshona Koloni3.1  USekela-Mongameli, uMnu Paul Mashatile uza kubamba uTyelelo lokuya kuHlola lwe-DDM kwiSithili sase-OR Tambo kunye noMasipala oMbaxa wase-Buffalo City, eMpuma Koloni, ngomhla wama-26 nowama-27 kuCanzibe 2023.  3.2  Olu tyelelo luyinxalenye yephulo likarhulumente lokuqinisekisa ukuba uphuhliso loluntu lwenziwa ngendlela ehlangeneyo njengoko i-DDM nayo isitsho.4.  IPalamente yesiThandathu yePalamente yaMazwe e-Afrika (i-PAP)4.1  Iinkokeli eziphuma mbombo zone zeli lizwekazi zidibene ngoMvulo, umhla we-15 kuCanzibe 2023, e-Midrand, eMzantsi Afrika ziye kuthatha inxaxheba kwiPalamente yesiThandathu ye-PAP. Le Palamente iza kuvala ngomhla wesi-2 kweyeSilimela 2023.  4.2  Iinjongo ze-PAP kukulungisa iingxaki ezisihlupha sonke kweli lizwekazi kwaye imelwe zinkokeli zase-Afrika eziphuma mbombo zone zeli lizwekazi.5.  I-Intergovernmental Oceanographic Commission (i-IOC)5.1  UMzantsi Afrika uza kuthatha inxaxheba kwiseshoni yama-56 yebhunga lesigqeba eza kubanjelwa e-Paris, e-France, ukususela ngomhla we-16 ukuya kowama-30 kweyeSilimela 2023.5.2  I-IOC yoMbutho wezeMfundo, ezeNzululwazi nezeNkcubeko weZizwe eziManyeneyo (i-IOC-UNESCO) liqumrhu le-UN elenza umsebenzi wokunika inkxaso kwiinkonzo nezenzululwazi yeelwandle zehlabathi.5.3  UMzantsi Afrika uyakuqonda ukubaluleka kophando nolawulo olufanelekileyo lweelwandle kunye namanxwema wawo ukwenzela uphuhliso oluzinzileyo. Uphando ngezaselwandle lukwanceda nokusilumkisa kwangethuba ngeentlekele ezenzeka elwandle luze luncede urhulumente akwazi ukuthatha izigqibo enolwazi olwaneleyo.6.  UMzantsi Afrika uza kusingatha imidlalo emikhulu6.1  Abalandeli bezemidlalo abaphuma kulo lonke elimiweyo kufanele balindele ukwamkelwa ngobubele obubonisa Ubuntu kunye nokutendwa ngothando xa beze kuzimasa eMzantsi Afrika iNdebe yeHlabathi yeBhola yoMnyazi kunye ne-Kimura Shukokai International (i-KSI) Karate World Championship. UMzantsi Afrika wazenzela igama ngokugqwesa kwindlela oyisingatha ngayo imisitho emikhulu.6.2  Uyaqhubeleka nokuvakala umoya wochulumanco njengoko sele kushiyeke isithuba esingaphezudlwana nje kwiintsuku ezingama-60 phambi kokuba iqalise iNdebe yeHlabathi yeBhola yoMnyazi eKapa ukususela ngomhla wama-28 kweyeKhala ukuya kowesi-6 kweyeThupha 2023. Oku iza kuba kokokuqala le tumante ingaka iza kubanjelwa e-Afrika.6.3  IKhabhinethi ihlaba ikhwelo kumntu wonke ukuba alixhase iphulo elibizwa ngokuba yi-Netball Friday, ngokuba bavathe izinxibo ezixhasa amaqela abo okanye banxibe isinxibo esifana neseqela lesizwe baxhase iqela leSizwe leBhola yoMnyazi loMzantsi Afrika. 6.4  I-KSI South Afrika nayo iza kubamba i-KSI Karate World Championship yama-20 eKapa ukususela ngomhla we-10 ukuya kowe-15 kweyeKhala 2023, kwaye silinqwenelela impumelelo iqela loMzantsi Afrika ngoku lenza amalungiselo okuthatha inxaxheba kolu khuphiswano lukhulu kangaka.6.5  UMzantsi Afrika uza kusingatha i-Table Tennis Championship Finals Championships yowama-2023 e-Durban International Convention Centre. Abadlali abangaphezulu kwama-600 abaphuma kumazwe ahlukeneyo ehlabathi sithetha nje bayaqhuba nale midlalo kwaye le tumente iza kunika abadlali beli ithuba lokuba baqhayise ngezakhono zabo. Le tumente yaqala ngomhla wama-20 kuCanzibe 2023 kwaye iza kuqhubeleka kude kube ngumhla wama-28 kuCanzibe 2023.  F.  Imiyalezo1.  Amazwi okuvuyisanaIKhabhinethi ithumela imiyalezo yokuvuyisana kunye neminqweno emihle:kuMphathiswa wezeMali, uMnu Enoch Godongwana, owongwe ngembasa ephezulu ye-Africa Banker 2023 Finance Minister of the Year e-Sharm El Sheik, e-Egypt ngoLwesithathu, umhla wama-24 kuCanzibe 2023 ngenxa yemisebenzi yakhe kulo nyaka yokukwazi ukulawula uqoqosho loMzantsi Afrika ngononophelo phantsi kweemeko ezinzima apha ekhaya nakwihlabathi. Le mbasa ihlonipha isakhono salo Mphathiswa sokukwazi ukusebenzisa umgaqo-nkqubo wolawulo lwezimali zikarhulumente ukuze akhulise utyalo-mali kwicandelo lombane ohlaziyekayo.Ku-Hana Gammon, umbhali woMzantsi Afrika oneminyaka engama-20 ngokuphumelela imbasa yowama-2023 ye-Commonwealth Short Story Prize, kummandla we-Afrika nokuba ngoyena mntu mncinci ezimbalini othe waphumelela le mbasa. kwiQela loMbhoxo i-Stormers ngokufikelela kumagqibela-kankqoyi kwi-United Rugby Championships. Eli qela le-Stormers liza kuqubisana ne-Irish Musters e-Cape Town Stadium ngoMgqibelo, umhla wama-27 kuCanzibe 2023.  kuMnu Zakes Mda, umbhali weenoveli waseMzantsi Afrika kunye noNjing Tshilidzi Marwala, owayesakuba liSekela-Ngqonyela neNqununu yeDyunivesiti yaseRhawutini, bobabini abatyunjiweyo kwaba baza kuba sethubeni lokuphumelela imbasa yowama-2023 ye-African Genius Award. UMnu Mda kunye noNjing Marwala batyunjwe phakathi kwezinye iinkcubachopho zase-Afrika ezili-19 ezigqwesileyo kumacandelo ahlukeneyo.2.  Amazwi ovelwano IKhabhinethi ithumela amazwi ovelwano kusapho nabahlobo:bakaNozakuzaku woMzantsi Afrika e-Republic of Algeria, uMnu Billy Masetlha, osebenzele uMzantsi Afrika kwizikhundla ezahlukeneyo kurhulumente, eziquka ukuba nguMlawuli-Jikelele weeNkonzo zoBuntlola. Wadlala indima emandla kuMzabalazo weNkululeko yoMzantsi Afrika, kuquka nokuba lilungu loMkhonto we Sizwe. Baka-Murthi Naidoo, owanikela ngobomi bakhe kwidabi lokulwela inkululeko yeli lizwe. Waye wabanjwa ngamapolisa karhulumente wocalu-calulo ukususela ngenyanga yeNkanga 1965 ukuya kutsho kuTshazimpunzi 1966 engakhange abekwe tyala kwaye wadlala indima ngethuba eli lizwe likwimo yonxunguphalo ngeminyaka yowe-1980.baka-Barry Dwolatzky, onguvulindlela kwicandelo lobuchwepheshe bolwazi nonxibelelwano kweli lizwe. EbeyiNjingalwazi (eseyiHleli Phantsi) kwi-School of Electrical and Information Engineering kwi-Faculty of Engineering and Built Environment kwiDyunivesiti yase-Wits.Nakwezabantu abali-15 ababulewe sisifo sotyatyazo e-Hammanskraal kwisiXeko sase-Tshwane. Imibuzo: Mnu Michael Currin – IsiThethi sikaRhulumente esiliBambelaIselula: 082 462 7896 "
Statement on the Cabinet Meeting of 7 June 2023 ,8 Jun 2023,https://www.gov.za/speeches/statement-cabinet-meeting-7-june-2023,https://www.gov.za/xh/node/821501,"Statement on the Cabinet meeting of 07 June 2023A.  Issues in the environment1.  Cholera outbreak Management1.1.  Cabinet welcomed President Cyril Ramaphosa’s planned visit to and interaction with residents of Hammanskraal.1.2.  The visit did take place today, Thursday, 08 June, 2023, and this engagement gave the President the opportunity to hear directly from residents about the challenges they face.1.3.  The President, the Minister of Water and Sanitation and the Executive Mayor of Tshwane were able to assess government interventions in the area and provide relevant feedback to residents.1.4.  Government interventions include the field hospital operational in Kanana, Hammanskraal, and a multi-disciplinary team of experts to arrest the spread which has successfully treated hundreds of people.1.5.  Work is also underway to ensure that local councils use their water infrastructure grants effectively. For the current financial year, over R14 billion has been set aside for municipalities to address water infrastructure backlogs.1.6.  Cabinet welcomes the cooperation between the City of Tshwane and Department of Water and Sanitation on the planned upgrade of the Rooiwal Water Treatment plant, which will be undertaken over three phases at a cost of R4 billion. 1.7.  Cabinet calls on the affected communities to remain vigilant and to take special care of children.1.8.  Cholera can be prevented by using safe water. Treat the water first by boiling it for at least 1 minute and always wash your hands with clean water  and  soap.  For  more  information  on  prevention  tips  visitwww.gov.za/cholera.1.9.  Government thanks those volunteer organisations and individuals who have stepped forward to lend a hand.2.  Water Quality Report2.1.  Cabinet welcomed the reintroduction of the Blue, Green and No Drop Watch which were last conducted in 2013 and 2015 respectively. The Green, Blue and No Drop Certification programmes are regulatory mechanisms of the Department of Water and Sanitation (DWS) as the water sector regulator in terms of both the National Water Act and Water Services Act, DWS2.2.  The aim of this uniquely South African regulatory tool is to improve municipal drinking water quality, wastewater management as well as water conservation and demand management.2.3.  Cabinet deliberated on the results and implications of the 2023, Blue, Green and No Drop Watch reports, which were made public on Tuesday, 6 June.2.4.  The Watch Reports indicate that there has been a decline in drinking water quality and an increase in non-revenue water since the last Drop reports were issued.2.5.  Cabinet welcomes measures to be taken by the Department of Water and Sanitation to address the current state of affairs in relation to water and waste water management. The Minister of Water and Sanitation will in the following weeks announce these measures per Province.3.  Energy 3.1.  Cabinet welcomed the recent deliberations between the Minister of Electricity, Dr Kgosientsho Ramokgopa and the Mozambican Minister for Mineral Resources and Energy, Carlos Zacarias, to secure additional power from Mozambique to support our national grid.3.2.  In the immediate term, Mozambique can provide 80MW and a further 1000MW over the medium term.3.3.  Cabinet continues to urge South Africans to support the Winter Demand Management campaign launched by the Minister of Electricity, to save electricity to reduce strain on the national grid and help lower load shedding stages this winter.3.4.  Cabinet received a report by the Minister of Electricity which detailed recent gains in the management of power stations and other operations which, for example, overcame the need for Eskom to burn diesel this past weekend and avoid load shedding.3.5.  The Minister of Electricity will brief media at 14h00 tomorrow, Friday, on these and other developments.4.  Operation Vulindlela4.1.  Cabinet welcomed the progress under the operation Vulindlela as detailed by the Minister in the Presidency, Khumbudzo Ntshavheni, with regard to the implementation of structural reforms in the areas of energy supply, logistics network and infrastructure, digital communications and the visa regime.4.2.  The number of completed reforms has risen from three to 11, while a further 14 reforms are on track. The primary focus is on addressing the electricity crisis and improving the efficiency of freight rail, both of which are weighing heavily on economic growth.5.  President’s Coordinating Council5.1.  Cabinet supported President Cyril Ramaphosa’s call during the meeting of the President’s Coordinating Council on 2 June 2023 to accelerate service delivery in response to the needs of communities. 5.2.  The President directed the Council to  accelerate service delivery improvement and address challenges in relation to legislation, governance and capacity constraints.5.3.  The meeting also considered reforms to the Water Act and Water Services Act to provide for better service delivery of water.5.4.  Similarly, the Council was briefed on interventions by the Department of Transport for emergency work and routine maintenance, as well as primary road transfers from provincial authorities to the national road network for better management of provincial roads by the South African National Roads Agency Limited. 6.  Batyi Automotive Component Supply Facility6.1.  Cabinet welcomed the opening of the Batyi Automotive Component Supply (BACS) Facility in Pretoria which cements the country’s position as a global player in the automotive sector. BACS is a product of an incubation centre by Ford Motor Company and Motherson, a supplier of spray painting and components.6.2.  The centre supports black suppliers to be independent and globally competitive after graduating from the Automotive Industry Development Centre (AIDC’s) Incubation Programme.6.3.  The BACS facility currently employs 60 people, with 30 working the day shift, and 30 the night shift. Moreover, it is looking at bringing in young trainees to further develop their skill sets.7.  Lufhereng Social Housing Project7.1. Cabinet welcomed the Department of Human Settlements’ launch of the Lufhereng Social Housing Project in Soweto, which consists of 407 units of rental stock for targeted beneficiaries.7.2. Government’s social housing programme integrates  mixed-income groups, curbs the housing backlog and brings backyard and informal settlement dwellers closer to economic opportunities.8.  Road Infrastructure8.1.  The opening of the R56 million road project in Estcourt, KwaZulu- Natal, is part of government’s efforts to improve logistic connectivity in rural towns.8.2.  Work done on the road project included the upgrading of the D1252 from gravel to tar roads. The road links to the N3, which connects eThekwini and Johannesburg, opening opportunities for local unemployed youth and emerging contractors.8.3.  With more than 60 per cent of goods transported through the N3 corridor, the road upgrade will further facilitate the efficient movement of goods and services to the rest of South Africa and Sub-Saharan Africa. 9.  Social Partnership9.1. Cabinet welcomed the partnership with mining company Impala Platinum in Rustenburg on the building of a clinic and early childhood development centre as part of its Social and Labour Plan.9.2. The Freedom Park Clinic and an Early Childhood Development Centre were handed over to the Departments of Health and Basic Education in the North West Province.10.  Partnership between government and organised business10.1.  Cabinet welcomed the partnership initiative between Government and organised business to actively work towards removing obstacles to inclusive economic growth and job creation.10.2. The current priority areas are in energy, logistics and crime and corruption fighting, with further work being done in pursuit of the jobs agenda.11.  Safety and security11.1.  To monitor and protect communities affected by crime, the SA Police Service has set aside nearly R2 billion to procure drones and vehicles to enhance visibility.11.2.  R65 million has also been allocated to the top 30 crime-intensive stations to address murder and other contact offences. In addition, Tactical Response Teams are being deployed at stations and districts in areas with high crime rates.11.3.  The South African Police Service is also enhancing specialised tracking teams, who will be trained further at provincial and district level to effectively track and apprehend offenders.12.  Independent Panel of Inquiry12.1.  Cabinet welcomed the appointment by President Cyril Ramaphosa of a three-member independent panel to enquire into the circumstances of the docking of the Russian vessel known as Lady R. 12.2.  The panel chaired by former Deputy Judge President of the South Gauteng High Court Justice Phineas Mojapelo has been given six weeks to evaluate whether constitutional, legal or other obligations were fulfilled or violated when the vessel docked in Simon’s Town, Cape Town, and will report their findings to the President. 13.  Envoys to G7 countries13.1.  Cabinet welcomed President Cyril Ramaphosa’s decision to send ministerial envoys to meet Group of Seven (G7) countries to explain the country’s non-aligned stance on the Russia-Ukraine war.13.2.  The envoys will include International Relations & Cooperation Minister Naledi Pandor, Trade, Industry & Competition Minister Ebrahim Patel, Finance Minister Enoch Godongwana and Minister in the Presidency Khumbudzo Ntshavheni.14.  BRICS Summit Preparations14.1.  In preparation for the upcoming BRICS Summit from 22 to 24 August 2023, South Africa successfully hosted the BRICS Foreign Ministers Meeting on 1 June 2023 in Cape Town.14.2.  Cabinet noted the gazetting of a notice for the Diplomatic Immunity and Privileges Act, which is a standard practice for international summits held in South Africa.14.3.  The immunities are for the conference and not for specific individuals. This is a standard conferment of immunities that we do for all international conferences and summits held in South Africa irrespective of the level of participation. They are meant to protect the conference and its attendees from the jurisdiction of the host country for the duration of the conference.B.  Cabinet decisions1.  Bi-Annual Performance Progress Reports1.1.  Cabinet approved bi-annual performance progress reports for the period October 2022 to March 2023 that form part of the Medium-Term Strategic Framework (MTSF) 2019-2024.1.2.  The Department of Planning, Monitoring and Development will, in the course of the coming week or two brief the nation on the detail of these progress reports. 1.3.  The period under review coincided with disruptive load-shedding which has slowed down economic activity and affected service delivery in the country.1.4.  However, Cabinet is pleased with the progress that has been made in implementing the key expected deliverables.1.5.  Cabinet also noted the envisaged recovery programmes that have been outlined by respective clusters.1.6.  In October 2019, Cabinet approved the MTSF, as government’s five- year programme for the implementation of the NDP 2030 and of the electoral mandate of the Sixth Administration.1.7.  Cluster departmental reports focus on the seven priorities adopted by government for the sixth administration namely: Priority 1: Building a capable, ethical and developmental state; Priority 2: Economic transformation and job creation; Priority 3: Education, skills and health; Priority 4: Consolidating the social wage through reliable and quality basic services; Priority 5: Spatial integration, human settlements and local government; Priority 6: Social cohesion and safe communities and; Priority 7: A Better Africa and World.1.8.  One of the areas of progress is that of social protection which is critical for income security and protecting the vulnerable South Africans.1.9.  In this regard and to give effect to Priority 4, the 2023 budget for social wage increased to R1 165 billion and this has improved the living conditions of more than 18 million poor South Africans. In keeping with the commitment to address the impact of COVID, more than 27 344 grants were paid to qualifying South Africans by March 2023.1.10.  In the period under review, law enforcement has intensified the fight against organised crime. There was an 86,7 per cent increase in the conviction rate of persons arrested for cable theft; this is significant considering the electricity challenges the country is experiencing.2.  Scrap Metal Ban2.1.  Cabinet considered a report on progress with measures to reduce theft of scrap metal and copper cable.2.2.  Regulations were published for public comment.2.3.  A  statement will be issued as soon as the matter has been considered. 2.4.  Cabinet reiterated its determination to ensure that all actions are taken to address this problem that causes damage of billions of rand to the economy and results in energy outages and service interruptions.C.  Appointment1.  Hosi Pheni Cyprain Ngove as Chairperson of the Housing Development Agency. D.  Bill1.  Draft National Small Enterprise Amendment Bill1.1.  Cabinet approved the introduction of the draft National Small Enterprise Amendment Bill to Parliament.1.2.  The draft Bill aims to amend the National Small Enterprise Act (Act 102 of 1996) and provides for the establishment and registration of the Office of Small Enterprise Ombud Service.1.3.  It broadens fair processes for small enterprises through the Ombud Service, which will be tasked with considering and disposing of complaints by small enterprises. Implementation of the amendments will realise greater stability to the sector and advance economic opportunity through the creation of job opportunities by small, medium and micro enterprises.1.4.  In addition to the setting up of the Office; the amendments also include the appointment of Ombud and Deputy Ombud; allocation of powers and functions of Ombud; receipt of complaints, prescription, jurisdiction and investigation; determinations by Ombud; staff of office; delegation by Ombud, Deputy Ombud and Director.E.  Upcoming events1.  Youth Day1.1.  Cabinet calls on the nation, and especially the youth, to attend this year’s Youth Day commemoration, which will be held over two days,16 to17 June 2023 at the Mangaung Outdoor Sport  Centre, Mangaung, Bloemfontein, in the Free State.1.2.  During these two days, young people will have an opportunity to engage Ministers, Deputy Ministers and other stakeholders on how best they can assist in addressing the country’s development challenges.1.3.  National days such as Youth Day are days in which South Africans from all backgrounds, beliefs and political persuasions are invited to participate as part of building an inclusive, non-racial South Africa. 2.  District Development Model (DDM) Presidential Imbizo2.1.  Preparations are under way for the seventh DDM Presidential Imbizo on 30 June 2023 in the uThukela District Municipality, Kwa Zulu Natal, where government will interact with residents on service delivery challenges, as well plans for development.2.2.  A series of build-up outreach activities led by Ministers, MECs and Mayors is already underway to assess service delivery and engage with communities.3.  2023 Netball World Cup tournament3.1.  Cabinet urges South Africans to get into the spirit of the 2023 Netball World Cup tournament which will be staged at the Cape Town International Convention Centre from Friday, 28 July, to Sunday, 6 August, 2023.3.2.  The Vitality Netball World Cup 2023 will be the 16th presentation of this tournament in which 16 participation nations will participate, including our own Proteas.3.3.  Supporters are urged to fly the flag and the Protea colours on Fridays each week and communities in Cape Town and elsewhere are urged to prepare to host international players and guests who are likely to visit all parts of the country.3.4.  The Netball World Cup will build on the success of the International Table Tennis Federation’s World Table Tennis Championship in Durban less than a month ago, and the International Hockey Federation’s Indoor World Cup held in Pretoria in February.3.5.  South Africa works diligently and innovatively to attract such global events which place a spotlight on the country and create economic opportunities and support jobs in a range of sectors. F.  Messages1.  CongratulationsCabinet extended its congratulations and well wishes to:The President of the Republic of Türkiye, His Excellency Recep Tayyip Erdoğan, on his re- election.Madam Justice Mahube Betty Molemela following her appointment as President of the Supreme Court of Appeal.Musa Motha for flying the flag high and reaching the finals of Britain’s Got Talent. His inspirational dance performance received the first ever- combined Golden Buzzer from the judges.The Mzansi Youth Choir who made history during their performance on America's Got Talent by receiving the first-ever group golden buzzer. The group golden buzzer automatically advances the choir to the semi-finals taking place in August 2023.Professor Taole Mokoena following his appointment as the new health ombudsman. 2.  CondolencesCabinet expressed condolences to the family and friends of:Analyst, broadcaster and author Eusebius McKaiser who during his career occupied a number of posts in South African media, including 702, the Mail & Guardian, the Sunday Times, Business Day and Power fm.Legendary actor Patrick Ndlovu whose contribution to South African arts and culture spanned for more than four decades.Television personality and radio broadcaster Marietjie Bothma who won the hearts of many with her fluency in Zulu and other South African languages,The government and the people of India, in particular the families of the deceased following the train accident in the state of Odisha Enquiries: Mr Tyrone Seale – Acting Government SpokespersonMobile: 083 575 7440"
Statement on the Cabinet Meeting of 21 June 2023,22 Jun 2023,https://www.gov.za/speeches/statement-cabinet-meeting-21-june-2023,https://www.gov.za/xh/node/821754,"A.  Issues in the environment1.  Recommendations of the Judicial Commission of Inquiry into Allegations of State Capture, Corruption and Fraud in the Public Sector, including Organs of State1.1.  Today, 22 June 2023, is exactly a year since The Presidency received the final report of the Judicial Commission of Inquiry into Allegations of State Capture, Corruption and Fraud in the Public Sector, including Organs of State.1.2.  In October 2022, President Cyril Ramaphosa submitted to Parliament government’s plan for the implementation of the Commission’s recommendations. Cabinet is due to receive a progress report on the implementation of the Commission’s recommendations. 2.  Protocol Agreement with France to increase Special Investigating Unit (SIU) capacity2.1.  South Africa, represented by the Minister of Justice and Correctional Services, Mr Ronald Lamola and France, represented by the Minister for Europe and Foreign Affairs, Ms Catherine Colonna, have signed a cooperation protocol agreement that will increase the capacity of the SIU. 2.2.  This cooperation further capacitates the SIU on cyber forensics, financial crimes and analytical skills. 2.3.  The partnership will result in the establishment of an Anti-Corruption Academy in Pretoria. This academy will serve members of the SIU, other law-enforcement and anti-corruption agencies within Southern African Development Community member states, the Commonwealth and non-Commonwealth countries. 2.4.  This new capacity will also deepen the country’s ability to respond to matters arising from the State of Capture Commission.3.  Joint Working Visit by Prime Ministers of the Netherlands and Denmark3.1.  Cabinet welcomed the engagements between President Ramaphosa, Prime Minister Mark Rutte of the Netherlands and Prime Minister Mette Frederiksen of Denmark, during the joint working visit in Pretoria this week. The joint working visit was a first of its kind in our country.  3.2.  The economic relations between the three countries are a present-day manifestation of longstanding relations between South Africa and two European Union countries that offered significant support to South Africa’s liberation movements and the fight against apartheid.3.3.  During this working visit, South Africa signed Memoranda of Understanding on cooperation in the field of green hydrogen and energy partnerships with the two countries. 3.4.  Companies and institutions from the three countries made investment and partnership announcements, including a one billion United States Dollar commitment for the establishment of the SA-H2 Fund to mobilise green hydrogen investments.3.5.  The Public Infrastructure Fund for Water and Energy: Invest International intends to establish a concessional financing package fund for 300 million Euros and grants of 100 million Euros that will assist South Africa in the delivery of water and energy infrastructure.4.  African Peace Mission 4.1.  Cabinet welcomed a briefing by President Ramaphosa on the recent African Peace Mission to Ukraine and the Russian Federation in which the President participated alongside leaders and representatives of the governments of Senegal, Comoros, Zambia, Egypt, Congo-Brazzaville, and Uganda. The Mission underscored South Africa’s principled position of non-alignment and the country’s commitment to the peaceful resolution of the conflict. 4.2.  Cabinet noted that President Volodymyr Zelensky of Ukraine and President Vladimir Putin of the Russian Federation had welcomed the African peace initiative and committed to further engagements with African leaders on matters raised towards a peaceful resolution of the conflict. 4.3.  The Mission emphasised the need for a de-escalation of the conflict to allow negotiations to commence with urgency, the return of children taken from Ukraine, the release of prisoners of war and creation of corridors to facilitate for greater humanitarian assistance.4.4.  Cabinet welcomed the appreciation expressed by global leaders of the value of this African Leaders’ Peace Initiative towards finding a peaceful resolution of the conflict as expressed by the Prime Ministers of Denmark and the Netherlands, as well as the Foreign Minister of France, amongst others.4.5.  Following the peace mission, South Africa will participate in the African Union-Russia Summit in Moscow in July, on the sidelines of which, our government will also take the opportunity to further engage Russia on matters the two Presidents undertook to give their consideration.4.6.  President Ramaphosa’s National Security Advisor, Prof Fholisani Sydney Mufamadi, will attend a Peace Summit, convened by President Zelenksy, that will take place in Copenhagen, Denmark, in August.4.7.  With regard to the flight that transported South African presidential security personnel and media representatives to Poland en route to Ukraine and Russia, Cabinet noted the unfortunate events that unfolded when this flight landed in Warsaw, Poland.4.8.  Cabinet noted that the Department of International Relations and Cooperation will pursue discussion on this matter through the appropriate diplomatic mechanisms and channels.5.  Trade matters5.1.  Cabinet noted the latest trade figures as presented by the Department of Trade, Industry and Competition showed that South Africa’s exports to China reached US$33 billion in 2022, more than twice the level of our next largest trading partner, Germany. 5.2.  Overall, South Africa-China trade increased by 30% from US$44 billion in 2018 to US$57 billion by the end of 2022. From 2018 to 2022, average annual growth rates of 10% (exports) and 4.5% (imports) were recorded. South Africa maintained a large trade surplus over those five years. 6.  Energy6.1.  Cabinet welcomed the agreement that will see Mozambique supply South Africa with 100 megawatts (MW) of electricity within the next three (3) months upon the signing of the Power Purchase Agreement. The next three to 12 months will see South Africa importing up to 1 000 MW of electricity from Mozambique.6.2.  Cabinet further welcomed continuous improvement in the Eskom’s generation capacity that has ensured the utility registers over 60% Energy Availability Factor.6.3.  Cabinet extends its appreciation to South Africans for your contribution in lowering the demand for electricity, which has contributed to Eskom being able to maintain lower stages of load-shedding. Saving electricity is a shared responsibility and an action from which all of us benefits. 6.4.  Cabinet expressed appreciation for a donation to South Africa by the People’s Republic of China of emergency and small-scale generation equipment valued at R167 million. A deployment plan is being developed to ensure the donated equipment is installed in public facilities which will, as a result, be isolated from load-shedding. A formal handover ceremony will take place as soon as the goods are cleared by South African customs authorities.7.  Water 7.1.  Cabinet received an overview of responses by the Department of Water and Sanitation to water and sanitation challenges in the country.7.2.  The overview highlighted the acceleration of surface water resource projects that had previously experienced such as:7.2.1.  Construction of the R40 billion Phase 2 of the Lesotho Highlands Water Project which will serve Gauteng and surrounding provinces. Work will be completed in 2027.7.2.2.  The R4 billion Phase 2A of the Mokolo Crocodile Water Augmentation Project in North West and Limpopo. Funding is being raised for another phase on which construction will start in May 2024, with completion planned for 2030.7.2.3.  In a partnership between government and the mining sector, construction is underway on the R24 billion Olifants River Water Resource Development project in Limpopo, with completion expected in 2030.7.2.4.  In a similar partnership with mines in the Northern Cape, construction will start later this year on the R10 billion Vaal Gamagara project where completion is also expected around 2030.7.2.5.  Construction started this month, June 2023, on the R500 million Groot Letaba Water Augmentation Project in Limpopo, which entails the raising of the Tzaneen Dam. Work on this project will be completed in 2025.7.2.6.  In the Western Cape, construction will begin in 2024 on the R1,2 billion Voëlvlei Augmentation Scheme, where completion is expected in 2026.7.3.  These projects are securing the supply of water to the nation and in this process thousands of people will be employed, businesses around the construction sites will benefit from the consumption of workers and contractors, and the improved infrastructure will benefit local economies.8.  Launch of South African Isotope Facility (SAIF)8.1.  Cabinet welcomed the partnership between the Department of Science and Innovation and IThemba LABS, which saw the opening of the SAIF, a world-class facility that responds to the growing challenge of cancer as one of the leading causes of death. The facility will conduct advanced research and training  as well as increase the production capacity for radioisotopes. Radioisotope therapy targets cancerous cells with minimal damage to surrounding healthy cells. 8.2.  Currently about 5 000 South African patients a year benefit from the supply, and it is expected that these numbers could increase by a factor of five to seven, with the increase in production capacity through the SAIF and the availability of a new cohort of isotopes.9.  Passing of the Postbank Limited Amendment Bill 9.1.  Cabinet welcomed the passing of the Postbank Limited Amendment Bill by Parliament (both the National Assembly and National Council of Provinces), which paves a way for the licensing of the state bank.9.2.  The Bill addresses the risks currently associated with the current structure of the Postbank, by amending the ownership and reporting structure to establish a new holding company for the Postbank. 9.3.  Cabinet will await the President to sign the into law which will allow the registration of the Postbank as a Bank Controlling Company.10.  Youth Empowerment10.1.  Cabinet thanked all South Africans for joining in the country’s Youth Day celebrations on 16 June 2023 under the theme: “Accelerating youth economic emancipation for a sustainable future”.10.2.  Cabinet welcomed the launch of state-of-the-art Public Employment Mobile Bus by the Departments of Basic Education, Higher Education, Science and Innovation, and Employment and Labour, in collaboration with the European Union's Education for Employability programme. These opportunity buses travel to far-flung areas to help learners and work-seekers on their employment path by matching individuals’ strengths and capabilities to potential careers and job opportunities. 10.3.  Cabinet further welcomed the initiatives by the Department of Agriculture, Land Reform and Rural Development to support youth to participate in the agricultural sector in their revitalisation of communal areas such as the Marapyane-Bakgatla primary cooperative. This cooperative has created more than 100 jobs in their villages and these youth are primarily grain and sunflower farmers.11.  Working on Fire Programme 11.1.  Cabinet salutes the 400 South African firefighters deployed to Canada to assist in saving lives, homes, businesses and vegetation; in the Canadian Province of Alberta.11.2.  The 2023 deployment is in response to an urgent request from the Canadian Inter-agency Forest Fire Centre. This fifth collaboration between South Africa and Canada is evidence of the strong relations between our two countries and South Africa’s contribution to preserving our physical environment, regardless of which part of the world is affected by environmental threats.12.  Special Olympics World Summer Games 12.1.  Team South Africa continues to fly the flag at the 2023 Special Olympics World Summer Games in Berlin, Germany, from 17 to 25 June 2023. Team SA comprises 64 athletes and 21 coaches who are competing against 7 000 athletes from across 180 countries. They represent the best of our nation and are proof of the power of the human spirit. B. Cabinet decisions 1.  South Africa’s Ratification of the Luxembourg Protocol to the Convention of International Interests in Mobile Equipment on Matters Specific to Railway Rolling Stock 1.1.    Cabinet approved the submission of the Luxembourg Rail Protocol to Parliament for ratification. The Luxembourg Rail Protocol fosters economic growth by enhancing private sector financing in the rail industry.1.2.    The Luxembourg Rail Protocol is a result of the success of the Cape Town Convention on International Interests in Mobile Equipment that was held in 2007. South Africa signed the protocol in 2022, as an indication of how serious the country is about rail reform. C. Appointments All appointments are subject to the verification of qualifications and relevant clearance. 1.  Mr Evert Potgieter as Chief Financial Officer of the Property Practitioners Regulatory Authority. 2.  Mr Sandile Psychology Mkhize as Chief Executive Officer of Magalies Water (extension of contract). 3.  Dr Mlungisi Bhekizizwe Gabriel Cele as Head: National Advisory Council on Innovation at the Department of Science and Innovation.4.  Members of the Agricultural Research Council:(a)   Ms Joyene Isaacs (reappointment);(b)   Dr Poncho Mokaila (reappointment);(c)   Dr Jonty Tshipa;(d)   Mr Neo Harrison Masithela;(e)   Ms Clarinda Elizabeth Simpson;(f)    Dr Hilke Maartens;(g)   Mr Goodman Gcaba (reappointment);(h)   Dr Troy Govender; (i)    Dr Konanani Liphadzi (reappointment);(j)    Dr Pieter Naude Malan (reappointment); and(k)   Dr Owen Horwood.5.  Filling of vacancies on the Cross-Border Road Transport Agency:(a)   Ms Bukeka Mahlutshana; and(b)   Mr Leroy Nsibande. 6.   Filling of vacancies on the Board of the South African Civil Aviation Authority:  (a)   Adv Mpati Lebakeng; and (b)   Mr Tshepo Peege. D. Bills1.  Draft Marriage Bill of 2022 1.1.  Cabinet approved the publication of the Draft Marriage Bill of 2022 for public comment. 1.2.  The Bill gives effect to the White Paper on Marriages in South Africa, which was approved by Cabinet in March 2022. The Bill empowers the Department of Home Affairs to develop a single Marriage Act for the country.  1.3.  The Bill seeks to ensure that all marriages are concluded in accordance with the principles of equality, non-discrimination and human dignity as provided for in the Constitution of the Republic of South Africa of 1996.1.4. The draft Bill allows South Africans and residents in the country of all sexual orientations, as well as religious and cultural persuasions, to conclude legal unions in line with the constitutional principles.1.5.  The Bill outlines measure to prevent unions such as child marriages and those done in the absence of the other party.2. National Water Resource Infrastructure Agency (NWRIA) Bill of 20222.1.  Cabinet approved the submission of the draft NWRIA Bill to Parliament. The Bill proposes the setting up of an NWRIA to be responsible for the planning, financing and development of the water infrastructure for the country. It will also be responsible for the maintenance of the current water resource infrastructure.2.2.  The agency is to ensure a sustainable, equitable and reliable supply of water in line with constitutional obligations of access to water and a secure healthy environment. It will be set up as a Public Entity under the Schedule 2 of the Public Finance Management Act, 1999 (Act 1 of 1999). The agency will take on the functions that are currently performed by the Trans-Caledon Tunnel Authority.3.  Divorce Amendment Bill of 2023  3.1.  Cabinet approved the submission of the draft Divorce Amendment Bill of 2023 to Parliament. 3.2.  The Bill amends the Divorce Act, 1979 (Act 70 of 1979) so as to provide for mechanisms to safeguard the welfare of minor or dependent children born of Muslim marriages. The amendments also aim to provide for the redistribution of assets on the dissolution of a Muslim marriage; to provide for the forfeiture of patrimonial benefits of a Muslim marriage.3.3.  In June 2022, the Constitutional Court had found that the Divorce Act in its current form to be inconsistent with the Constitution as it excludes Muslim marriages. The court found that a section of the Divorce Act is unconstitutional in that it unfairly discriminates against children of married parents and those of unmarried parents.4.  The African Renaissance and International Cooperation Fund (ARF) Amendment Bill 4.1.  Cabinet approved the submission of the publication of the ARF draft amendment Bill for public comment. The purpose of the Bill is to amend the ARF Act (Act 51 of 2000). The amendments will also mean that the ARF will now be called the South African Development Partnership Agency. The agency will serve as a tool to manage, support and facilitate South Africa’s outgoing development cooperation and assistance.4.2.  The ARF is critical to promoting South Africa’s national interests and values, the African Renaissance and the creation of a better world for all.4.3.  The ARF is also important for South Africa as it enhances cooperation between our country and other countries, in particular African countries, through the promotion of democracy, good governance, the prevention and resolution of conflict, socio-economic development and integration, humanitarian assistance and human resource development. 5.  Update in South Africa’s Re-election to serve as a Member of the Council of the International Civil Aviation Organisation 5.1.  Cabinet noted the re-election of South Africa to serve as a Member of the Council of the International Civil Aviation Organisation F.    Upcoming events1  Mandela Month1.1  South Africa and the world will, in July, commemorate Mandela Month under the theme “Climate, Food and Solidarity” During the month, South Africans celebrate former President Nelson Mandela’s life, his legacy and take action to help change our communities for the better, integrating efforts contributing towards the fight against poverty and inequality.1.2  Cabinet urges all South Africans to use the month to do something that will make a difference in their communities and ensure that we build the South Africa envisioned by our founding father. 2  Summit for a new Global Financing Pact2.1  President Ramaphosa will, on 22 and 23 June 2023, participate in the summit for a new global financing pact in France. 2.2  South Africa will address key issues such as the reform of multilateral development financial institutions, debt crisis, innovative financing, international taxes and special withdrawing rights.3  Representative Council of Learners (RCL) Conference3.1  The RCL Conference will be convened on the 29 and 30 June 2023 at the University of Pretoria with an aim of building and strengthening the role of RCLs in schools.3.2  This year’s conference will focus on empowering learners, the identification of learners’ needs and improving the functioning of RCLs. This is an important platform for developing future leadership of the country.4  2023 Netball World Cup Tournament4.1  With 36 Days to go to the Netball World Cup 2023 which will take place at the Cape Town International Convention Centre from 28 July to 6 August 2023, Cabinet thanked all South Africans for the warm Ubuntu welcome to the entourage on a countrywide World Cup Trophy tour. 4.2  The trophy tour forms part of the build-up to the opening game. The trophy tour kicked off in KwaZulu-Natal and will make its way to Gauteng, Mpumalanga, Limpopo, North West, Free State, Northern Cape and the Eastern Cape. The tour will culminate in the Western Cape as the host province, before the start of the tournament on 28 July 2023.5  Banyana Banyana depart for Women’s FIFA World Cup5.1  On behalf of the nation, Cabinet extends its best wishes to the national women’s football team, Banyana Banyana, as they prepare to depart on Friday, 23 June 2023, for the Women’s FIFA World Cup which will be staged in Australia and New Zealand in July.5.2  The team’s performances in various tournaments have brought global attention to the development of the women’s game in South Africa, as part of the broader self-empowerment and societal empowerment of women in the country.G.  Messages1.  CongratulationsCabinet extended its congratulations and well-wishes to: South African wheelchair tennis players Donald Ramphadi and Kgothatso Montjane who emerged as Grand Slam champions in their respective divisions at the prestigious Roland Garros tournament in France.All the winners of the 2023 Comrade Marathon and runners who participated in the ultramarathon down run from Pietermaritzburg to Durban. We congratulate Tete Dijana and Gerda Steyn for not only winning the men’s and women’s races respectively, but also for breaking the down-run records for both the men and women races.A special mention is also reserved for Limpopo resident Ntate Johannes Mosehla who, at the age of 81, became the oldest person to complete the Comrades. In Youth Month, South Africans of all ages can learn the value and benefit of a healthy lifestyle from this very senior citizen.Cabinet also commends Nomhle Ngwenya for becoming the youngest and first black woman to obtain a PhD from the science faculty at Wits at just 25 years old.  Ms P Khoza who was elected the President of the 42st ICAO Assembly that took place from 27 September to 7 October 2022 in Montreal, Canada 2.    Condolences Cabinet expressed condolences to the family and friends of: Member of Parliament, Ms Tina Joemat-Pettersson, who was the Chairperson of the National Assembly Portfolio Committee on Police, and previously served as Minister of Agriculture, Forestry, and Fisheries and Minister of Energy. She also served as an MEC for Education in the Northern Cape. She was also a member of the National Executive Committee of the African National Congress (ANC) and ANC Women’s League. A liberation struggle activist with the United Democratic Front. Kgoshi Kgagudi Kenneth Sekhukhune, Kgoshi ya Marota Mohlaletse, Hlabirw’a a Bauba and the long-serving former regent of the Bapedi Kingdom. The thoughts and prayers of Cabinet are with the Royal Family and the Bapedi people as final preparations are made for the late Regent’s funeral.Legendary former Bafana coach, Clive Barker, who led our nation to victory in the historic 1996 Africa Cup of Nations, which was held on home soil for the first time.   Enquiries: Mr Michael Currin – Acting Government SpokespersonMobile: 082 462 7896"
Statement on the Cabinet Meeting of 5 July 2023,6 Jul 2023,https://www.gov.za/speeches/statement-cabinet-meeting-5-july-2023-6-jul-2023-0000,https://www.gov.za/xh/node/822130,"A. Issues in the environment1. Energy1.1. Cabinet welcomed the improvement in Eskom’s Energy Availability Factor, which is now closer to 70%. About 400 megawatts (MW) have been added to the grid and planned maintenance has improved in a short space of time.  1.2. Cabinet also noted the decision by the Department of Forestry, Fisheries and the Environment’s National Air Quality Officer to grant Eskom a postponement to meet the Minimum Emission Standards at the Kusile Power Station in Mpumalanga, subject to certain strict conditions. 1.3. The postponement will allow Eskom to carry out repairs on the stack that was damaged on 23 October 2022. The power utility will also construct three temporary stacks that are expected to return 2 100 MW of power to the national grid and reduce load-shedding by two levels.1.4. Cabinet reiterated that government is committed to the Just Energy Transition (JET) and determined to mitigate the impact of climate change. The JET, which was established in 2020, aims to achieve “Net Zero” carbon emissions by 2050.1.5. Cabinet thanked South Africans who continue to use electricity sparingly, especially during peak times. Our combined energy efforts have helped bring about lower stages of load-shedding.1.6. Cabinet further welcomed the commitments made at the New Global Financing Pact Summit held in Paris, France from 22 to 23 June 2023. President Cyril Ramaphosa attended the summit, which aimed to build a new contract between the North and the South to help address issues of climate change, development and debt.2. Severe weather conditions2.1. Cabinet expressed appreciation to Provincial Disaster Management teams for their quick response in assisting communities affected by the recent floods in KwaZulu-Natal and Northern Cape. We are all deeply saddened by the loss of lives in KwaZulu-Natal, and express our condolences to the families and friends of those who lost their lives. 2.2. The road infrastructure, electricity supply, sewer systems and houses in affected areas in KwaZulu-Natal have been extensively damaged while roads in some parts of the Northern Cape have suffered structural damage.2.3. Government and humanitarian organisations continue to provide immediate relief supplies to the affected communities in KwaZulu-Natal, including food parcels, blankets, plastic sheeting and emergency boxes. 2.4. Eskom and municipal electrical departments have also been activated to restore power to affected areas. 3. Joint Working Visit to the Netherlands and Denmark3.1. Cabinet welcomed the successful Joint Working Visit between the Prime Minister of the Netherlands, Mr Mark Rutte and Prime Minister of Denmark, Ms Mette Frederiksen that solidified South Africa’s relationship with the two countries in the areas of green hydrogen, renewable energy and the JET.3.2. The visit also brought a group of investors to South Africa to reinforce the high levels of cooperation and good relations between the country and the two important European partners. 3.3. During the joint official talks, a Memorandum of Understanding in the Field of Green Hydrogen was signed between South Africa and the Netherlands, while an agreement between South Africa and Denmark regarding Development Cooperation concerning the Energy Partnership Programme of 2017 was amended.4. KwaZulu-Natal District Development Model (DDM) Presidential Imbizo  4.1. President Ramaphosa, joined by leaders from all three spheres (national, provincial and local) of government, undertook the 7th DDM Presidential Imbizo of the Sixth Administration on Friday, 30 June 2023 at the uThukela District Municipality in KwaZulu-Natal. Government leaders used this opportunity to interact with residents on service-delivery challenges and plans for the development of the district.4.2. Cabinet called on residents to play an active role in determining the future of their communities by participating in the DDM Presidential Imbizo programme.5. All citizens are urged to play a role in the development of their communities by being active citizens. By working together, we can identify issues of concern and unblock impediments to integrated service delivery. 6. Economy6.1. Cabinet reflected on the latest Quarterly Employment Statistics released by Statistics South Africa (Stats SA) that showed a decrease in employment in various sectors and gains in others. Although growth remains subdued, our resilient economy continues to create jobs, even though not at the preferred pace. 6.2. Interventions such as the Presidential Employment Stimulus programme are helping to turn the tide. Cabinet is encouraged that by March 2023, more than 1, 2 million people had directly benefited from the programme since its inception in 2020. So far, about 800 000 short-term jobs, mostly for young people, have been created in the critical areas of education, early childhood development and community safety.6.3. The programme has ensured that many vulnerable South Africans participate in meaningful work and receive a stable income. It has helped ease the economic hardships of thousands of families. 7. Green Hydrogen7.1. Cabinet further welcomed a joint declaration of intent to establish the South African-German Hydrogen Task Force, which was signed by the Minister in The Presidency responsible for Electricity, Dr Kgosientsho Ramokgopa and German Vice Chancellor Robert Habeck. The task force will look at how the green hydrogen market will be created and developed, as well as create business-to-business opportunities between the two countries. Green hydrogen is generated by renewable energy and it has significantly lower carbon emissions than traditional hydrogen. 7.2. Government has already created plans for a Hydrogen Valley, which is expected to run from Limpopo, through Johannesburg, to Durban. The valley will establish opportunities for projects that will kick-start hydrogen initiatives in hubs with the aim of boosting economic growth and job creation.8. Southern African Customs Union (SACU) Heads of State and Government Summit8.1. Cabinet noted President Ramaphosa’s Working Visit to the 8th SACU Heads of State and Government Summit held in the Kingdom of Eswatini on Thursday, 29 June 2023. Founded in 1910, SACU is the oldest Customs Union in the world.8.2. The summit deliberated and provided updates on the status of the implementation of the SACU Strategic Plan 2022 – 2027. The SACU Strategic Plan was adopted in June 2022 as a roadmap to deepen regional integration in the Customs Union and forge stronger ties among the five member states as well as take advantage of opportunities presented by the African Continental Free Trade Area.9. Mining9.1. Cabinet is concerned about the practice of illegal mining and government is taking measures to end it through the National Coordination and Strategic Management Team (NCSMT). The NCSMT seeks to coordinate government’s efforts to combat illegal mining and the trafficking of precious metals.9.2. Illegal mining and trafficking of precious metals are harming our economy, and have a negative impact on the safety and health of surrounding communities. 10. Community protests10.1. Cabinet reiterated that violence is not a solution to community problems and called on communities to use existing channels to address their concerns. A Ministerial Task Team has been deployed to Diepsloot in Gauteng to work with community leaders to address their issues of concern. 10.2. Cabinet called on the community of Diepsloot and other areas to work with government, local councillors and the police to resolve issues such as crime.   B. Cabinet Decisions1. Draft Country Investment Strategy (CIS) 1.1. Cabinet has approved South Africa’s draft CIS for implementation.  1.2. The CIS, which was published for public comments in 2022, seeks to position the country as a key African investment destination of choice by leveraging quality foreign and domestic direct investments.1.3. The strategy is anchored on the country’s priority investment and economic development goals such as increasing employment, decreasing poverty, and supporting a just transition to a low carbon economy and energy security. 1.4. It provides investment mechanisms to attract small, medium and micro enterprises into the pursuit of economic growth, especially the green economy. The strategy also taps into a number of multilateral, regional and bilateral agreements signed by South Africa.1.5. The strategy is aligned to the goals of the National Development Plan on economic transformation and the recently adopted National Infrastructure Plan 2050.1.6. The country’s provinces and their metropolitan municipalities will be central in driving the strategy, which will be constantly adapted to the changing economic environment.2. Third periodic country report under International Convention against Torture and other Cruel and, Inhuman or Degrading Treatments or Punishment (CAT).2.1. Cabinet has approved the submission of South Africa’s third CAT periodic report to the United Nations (UN) Secretary-General. The report outlines the measures that South Africa is taking to prevent the torture and ill-treatment of citizens. 2.2. South Africa signed the Convention in 2000 and ratified it in 2008. In accordance with Article 17 of the Optional Protocol to the CAT, one of the obligations imposed on State Parties is to establish domestic mechanisms for the prevention of torture known as the National Preventive Mechanism.2.3. Over the past 29 years, the democratic government in South Africa has removed old apartheid laws and institutions, built new democratic institutions, and initiated laws based on constitutional rights and freedoms.2.4. Members of the public are able to report allegations of torture and ill-treatment to the Independent Police Investigative Directorate directly for investigation. South Africa also has a well-functioning Human Rights Commission, a national institution established to support constitutional democracy. C. Appointments All appointments are subject to the verification of qualifications and relevant clearances. 1. Ms Ntomboxolo Mbengashe as the Chief Executive Officer (CEO) of the Post Bank South Africa for a period of five years. 2. Mr Sibusiso Bukhosini as CEO of Isimangaliso Wetland Park Authority (reappointment).3. Ms Tamlyn Bouwer as Chief Financial Officer of the National Home Builders Registration Council.4. Mr Morongwa Calvin Molongoana as Deputy Director-General (DDG): Statistical Support and Informatics at Stats SA. 5. Ms Daphne Yandiswa Morudu as DDG: South African National Statistics System at Stats SA. 6. Mr Rory Gallocher as Chief Operations Officer in The Presidency. D. Bills1. Draft Companies Amendment Bill of 2023 1.1. Cabinet approved the submission of the draft Companies Amendment Bill of 2023 to Parliament for processing.  1.2. The proposals in the Bill aim to reduce regulatory and administrative burdens to business owners and will enhance South Africa’s attractiveness to potential investors. Most of the amendments were technical in nature, and were concerned with streamlining and clarifying administrative issues. 1.3. One of the key priorities of this democratic government is job creation and this cannot be achieved if the ease of doing business in South Africa is not addressed. 1.4. The amendments also provide more clarity on a number of clauses in the Bill, which seek to reduce the regulatory regime on businesses; tighten anti-money laundering gaps; strengthen the disclosure requirements and enhance the shareholder powers in a company. 1.5. Excessive remuneration, particularly at the highest levels of a company, is a matter of great concern internationally and in South Africa. 1.6. The amendments in the Bill will promote transparency and clarify responsibilities between directors and senior management on the one hand, and shareholders on the other, as well as address public concerns regarding high levels of inequalities in society.2. Intergovernmental Monitoring, Support and Interventions (IMSI) Bill of 2022 2.1. Cabinet approved the publication of the draft IMSI Bill of 2022 for public comments. 2.2. The Bill will be used as a remedy to many challenges experienced when government invokes sections 100 and 139 of the Constitution of the Republic of South Africa of 1996 when compelled to do so due to failures in some spheres of government.2.3. Section 100 empowers government to intervene if a province fails to meet its administrative and service-delivery obligations while Section 139 empowers the provincial executive to intervene if a municipality does not fulfil an obligation in terms of the Constitution or legislation.2.4. The IMSI Bill is introduced as the regulatory instrument to address challenges on enforcing Section 139, monitoring and evaluation, and the impact of interventions. 2.5. The Bill will regulate the implementation of Section 139 of the Constitution, including the relevant processes. It will provide for targeted support to municipalities in need of assistance, and also provide for the monitoring of municipalities to fulfil their executive obligations in terms of the Constitution or legislation.E. Upcoming Events1. Tax Season1.1. Cabinet reminds everyone that the 2023 tax filing season will open on Friday, 7 July 2023 and run until 23 October 2023. Taxpayers are encouraged to file their returns on eFiling or on the South African Revenue Service (SARS) MobiApp. 1.2. The tax-filing process is now even simpler and SARS will continue with auto-assessments this year. Between 1 and 7 July 2023, taxpayers are being notified by SMS or email if they had been selected to receive an auto-assessment. Should you receive the SMS, the next step for you would be to review the auto-assessment on the SARS MobiApp or eFiling. If you agree with the auto-assessment, you do not have to do anything.1.3. The timely and accurate submission of tax returns ensures that taxpayers remain compliant, and helps government to deliver services to South Africans and grow the economy.2. 2023 FIFA Women’s World Cup2.1. Banyana Banyana, the reigning African Champions, and the pride of the nation, will carry the hopes and dreams of South Africa when they participate in the 2023 FIFA Women's World Cup in New Zealand and Australia from 20 July to 20 August 2023. 2.2. Cabinet wishes them well as they embark on their quest for glory. South Africa is with you every step of the way, and we look forward to you making new history and inspiring future generations. 3. 2023 Netball World Cup3.1. In the next few days, the eyes of the sporting world will turn to Cape Town, in South Africa for the start of the 2023 Netball World Cup from 28 July to 6 August. This is the first time that this prestigious global showpiece is being held on the African continent. 3.2. Cabinet calls on everyone in the country to support our girls as they strive to make history by winning gold on the African continent.  F. Messages1.  CongratulationsCabinet extended its congratulations and well wishes to: the University of South Africa for reaching the milestone of 150 years of higher education excellence, and for becoming the largest and oldest institution in Sub-Saharan Africa committed to quality and universal education.Mr Edward Kieswetter, the Commissioner of SARS, following his appointment as chair of the World Customs Organisation and becoming the second South African to chair the organisation.   Adv Pansy Tlakula on her re-election to the UN Committee on the Elimination of Racial Discrimination. Her term will run from 2024 to 2028.Adv Thembile Joyini on his election as Judge of the International Tribunal for Law of the Sea from 2023 to 2032.  the Film and Publication Board (FPB) for being appointed as a full member of the Global Online Safety Regulators Network. The membership allows the FPB a global response to fight online harms and promote online safety alongside regulators in Australia, the United Kingdom, Fiji, Ireland and others.  2. Condolences Cabinet expressed condolences to the family and friends of: Mama Sally Motlana (96), the veteran Struggle activist and esteemed member of the National Order of the Baobab in Silver.Mrs Maggie Mathabatha (61), wife of the Premier of Limpopo, Mr Stanley Mathabatha. Enquiries: Ms Nomonde Mnukwa – Acting Government SpokespersonCell: 083 653 7485 "
