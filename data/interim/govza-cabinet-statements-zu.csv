title,date,origin_url,url,text
"Isitatimende Somhlangano weKhabhinethi obubanjwe ngoLwesithathu, mhla wesi-07 kuNcwaba 2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-wesi,"Isitatimende Somhlangano weKhabhinethi obubanjwe ngoLwesithathu, mhla wesi-07 kuNcwaba 2024
Umhlangano wokuqala ojwayelekile weKhabhinethi lombuso wesikhombisa ubanjwe eZindlini Zombuso, ePitoli, ezinsukwini ezimbili ezandulela ukubungazwa koSuku Lukazwelonke Lwabesifazane kuleli lizwe. Njengoba siqeda iminyaka engama-68 kwaba khona iMashi Yabesifazane kanye neminyaka engama-70 kwamukelwa uSomqulu Wabesifazane, okuyisimemezelo senhloso esenziwa inhlangano i-Federation of South African Women, esicacisa ngamalungelo nezimfanelo zabesifazane ngabesifazane baseNingizimu Afrika.
Kulo nyaka, sibungaza iNyanga Yabesifazane njengoba futhi sibungaza ukubekwa kweJaji uMandisa Maya esikhundleni sokuba yiJaji Eliyinhloko laseNingizimu Afrika lesifazane lokuqala. Phambilini uke wasebenza ngempumelelo njengoMongameli weNkantolo Enkulu Yokudlulisa Amacala kusukela ngowezi-2017 futhi waba ngowesifazane wokuqala ukuba kuleso sikhundla.
Ukubaluleka kokubekwa kwakhe kulesi sikhundla kuzwakala kangcono uma sikhuluma ngokubungazwa kwabesifazane. Ngokwemibiko yeNhlangano Yamazwe Ngamazwe Yamajaji Abesifazane: “Ngowe-1994, amajaji ayebalelwa kwayi-165, ayi-160 kuwona kwakungamadoda ebala elimhlophe, amathathu kungamadoda ebala elinsundu, amabili kungabesifazane bebala elimhlophe; kwakungekho nelilodwa ijaji lowesifazane elinsundu ngaleso sikhathi. Kusukela ngoNhlolanja wezi-2023, kunamajaji angama-253, kuwona ayi-113 ngabesifazane, okungabesifazane abansundu abangama-32% kanye nabesifazane abamhlophe abangama-13% lokho okusinikeza ama-45% abesifazane sebephelele. Ngaphezu kwalokhu, amajaji angamadoda ayi-140, okungamadoda ansundu angama-39% kanye namadoda amhlophe angama-17%.A.  Ezisematheni
1.  IMidlalo ye-Olympics e-Paris: IQembu laseNingizimu Afrika lowezi-20241.1.  IKhabhinethi lihalalisele iQembu laseNingizimu Afrika ngokumela izwe ngokuzigqaja kuma-Olympics e-Paris kanye nokundizisela phezulu ifulegi lesizwe ngokubeka izwe lethu phezulu kumazwe angama-30 asehlabane ngezindondo.1.2.  IKhabhinethi liphinde lahalalisela laba abalandelayo:1.2.1.  Iqhawe kwezokubhukuda, u-Tatjana Smith ngokuthola indondo yegolide kwi-100m Breaststroke yaBesifazane kanye nesiliva ku-200m Breaststroke.1.2.2.  Iqembu lama-Blitzboks ngokuthola indondo yethusi emidlalweni ye-Men’s Rugby Sevens.1.2.3.  Umgibeli webhayisikili u-Alan Hatherly ngokuthola indondo yethusi ku-Men’s Cross-country Cycling Mountain Bike.1.2.4.  U-Akani Simbine oqophe umlando ngesikhathi ephuma endaweni yesine emjahweni wamadoda wamanqamu we-100m obushisa kakhulu. INingizimu Afrika ibalwa namazwe anamadoda anesivinini.1.3.  Abantu baseNingizimu Afrika bayacelwa ukuba baqhubeke nokweseka iQembu laseNingizimu Afrika elizophinde lincintisane eMidlalweni yama-Paralympic ezoqala mhla wama-28 kuNcwaba kuze kube mhla wesi-8 kuMandulo 2024.
2.  Umnotho2.1.  INgqalasizinda Yezitimela2.1.1.  IKhabhinethi lamukele ukwethulwa kwezitimela ezintsha zobuchwepheshe besimanjemanje eMzileni Omkhulu eDolobheni laseKapa yi-Ejensi YaseNingizimu Afrika Yezitimela Zabagibeli (i-PRASA), okuyi-ejensi yoMnyango Wezokuthutha (i-DoT). 2.1.2.  Kuphinde kwengezwa ukusebenza emzileni osuka eNyanga uya esiteshini sase-Mandalay. Izitimela zisebenzisa uhlelo lwesimanjemanje lwezinkomba eLanga kuya kuJantshi wase-Mutual, okuthuthukisa ezokuphepha kanye nokusebenza kahle kwezitimela. 2.1.3.  Ubuchwepheshe besimanjemanje obuphezulu kulezi zitimela kubala iminyango ezivulekelayo, bese kuthi ama-CCTV egumbini ngalinye afakelwe ukuthuthukisa ezokuphepha kwabagibeli. 2.1.4.  IKhabhinethi liphinde lakuncoma ukuvuselelwa kwemizila eminingi nokuyinto uhulumeni ayibeke eqhulwini yokuletha ezokuthuthwa komphakathi eziphephile, ezithembekile nezingambi eqolo.
3.  IZindawo Zamagugu Omhlaba ze-UNESCO3.1.  IKhabhinethi lamukele ukufakwa kwezindawo zaseNingizimu Afrika ezinomlando wamalungelo abantu kanye nomzabalazo ohlwini oluhlonishwayo lweZindawo Zamagugu Omhlaba ze-UNESCO.3.2.  Lezi zindawo ezethiwe ngokuthi Izindawo Zomlamdo ka-Nelson Mandela: Amalungelo Abantu, Inkululeko noKubuyisana, azigcini nje kuphela amagugu ethu ahlukile kodwa zenza ukuba izwe lethu libe yindawo enkulu eheha izivakashi ukuthi zizobona Izindawo Zamagugu Omhlaba, lokho okunika amandla ezokuvakasha kanye nomnotho.3.3.  Lezi zindawo zibandakanya iZindlu Zombuso, i-Constitution Hill, i-Liliesleaf farm, i-Sharpeville memorial, i-Walter Sisulu Square, 16 June 1976: The Streets of Orlando West, iNyuvesi yase-Fort Hare kanye ne-ZK Mathews House, eMqhekezweni, e-Waaihoek nase-Ohlange.3.4.   Komidi Lamagugu Omhlaba le-UNESCO liphinde labhala izindawo ezintathu ze-Middle Stone Age njengokuhlonipha igalelo leNingizimu Afrika ekuqondeni umsuka wesimanje wokuziphatha kwabantu. Lezi zindawo yi-Diepkloof Rock Shelter eseduze ne-Elands Bay eNtshonalanga kapa, i-Pinnacle Point Site Complex ese-Mossel Bay naseNtshonalanga Kapa kanye ne-Sibhudu Cave KwaDukuza, KwaZulu-Natali.
4.  Izilinganiso Zezibalo Zabantu Zaphakathi Nonyaka4.1.  IKhabhinethi lamukele iZilinganiso Zezibalo Zabantu Zaphakathi Nonyaka (i-MYPE) zangowezi-2024 ezibonise ukuthi abantu baseNingizimu Afrika baphila isikhathi eside.4.2.  Iminyaka yokuphila inyuke yaya kwiminyaka engama-66.5 kusuka kwiminyaka engama-53.6 ngowezi-2005 ngenxa yezingenelelo eziningi zikahulumeni ezifake phakathi uhlelo lokukhishwa kwemishanguzo - okuluhlelo olukhulukazi lwemishanguzo emhlabeni, ukukhishwa kwemigomo kanye nokwehla kwezinga lokufa kwezinsana lisuka kwizinsana ezilinganiselwa kuma-57 kweziyi-1 000 ezizalwe ziphila ngowezi-2002 kuya kwezingama-22.9 kwizinsana eziyi-1 000 ezizalwe ziphila ngowezi-2024.4.3.  Izibalo zabantu eNingizimu Afrika manje sezingaphezu kwezigidi ezingama-63, zikhule ngephesenti elingu-1.33 kusuka ngoNtulikazi 2023 kuya kuNtulikazi 2024.4.4.  Izibalo zokukhula kwabantu ezibuyekeziwe zizosiza uhulumeni ekwenzeni izinhlelo kanye nokwaba izinsiza njengoba siqhubeka nokwenza ngcono impilo yabo bonke abantu baseNingizimu Afrika.
5.  Ezokuphepha Nokuvikeleka5.1.  Ukulwisana Nobugebengu5.1.1.  IKhabhinethi lamukele impumelelo yama-ejensi ezomthetho ekubopheni amalungu eqembu lezigelekeqe obugebengu obuhleliwe njengengxenye yohlelo oluqhubekayo lokulwa nobugebengu. 5.1.2.  Umkhankaso we-Operation Shanela woPhiko Lwamaphoyisa aseNingizimu Afrika usuqinisekise ukuboshwa kwabasolwa abayizi- 766 237 ngamacala obugebengu obehlukahlukene, kanti abasolwa abayizi-161 752 balaba bekungabasolwa abebefunwa ngamacala amakhulu, afaka phakathi ukubulala, ukubamba izimoto zemali, ukuphanga kuhlonyiwe, ukudlwengula, nokuduna izimoto.5.1.3.  IKhabhinethi lamukele ukuvalwa kwenkambi engekho emthethweni yokuqeqesha amasotsha e-White River, eMpumalanga kulandela umkhankaso wezobunhloli okuphinde kwaholela ekuboshweni kwabantu abangama-95 abangabokudabuka e-Libya. 5.1.4.  IKhabhinethi liphinde lacela abantu baseNingizimu Afrika ukuthi basebenzisane namaphoyisa ekulweni nobugebengu ngaphandle kokuzithathela umthetho ezandleni zabo.5.1.5.  IKhabhinethi alivumelani nezenzo ezenziwe ngabanye babaholi basemphakathini eziholele ekusatshisweni kwabafundi nothisha esikoleni sabo. UMnyango Wemfundo Eyisisekelo uzoqhubeka nokusebenza ne-SAPS ukuqinisekisa ukuthi izikole zihlala ziyindawo ephephile yokufunda nokufundisa.
5.2.  Ukukhwabanisa Nenkohlakalo5.2.1.  IKhabhinethi lijabulile ngokuthi iNkantolo Yamacala Ezentengiselwano yaseThekwini ibophe iphinde igwebe izikhulu zaphambilini zoMnyango Wezasekhaya kanye nabokufika kuleli lizwe abalahlwe yicala lokukhwabanisa nenkohlakalo ekusebenzeni kohlelo lwabezokufika. Lezi zigwebo ziqinisa imizamo kahulumeni yokwakha umbuso oziphathayo, osebenza ngendlela efanele, futhi okhonayo ukuthuthuka.
B.  Ezakamuva kwiKhabhinethi
1.1.  Ukutholakala Kwamanzi1.1.1.  IKhabhinethi laziswe kafushane ngemizamo eqhubekayo yokuqinisekisa ukutholakala kwamanzi kuleli lizwe emva kokwenyuka kwezinga lokudingeka kwamanzi ngenxa yokwenyuka kwezibalo zabantu kanye nokukhula komnotho, kanye nokuthi amanzi akhona angama-75% eNingizimu Afrika asevele akhiwe.1.1.2.  Njengamanje, kunemiklamo kazwelonke emikhulu yengqalasizinda yamanzi eyi-14 yenani elingaphezu kwezigidigidi eziyi-R100 ezisezigabeni ezehlukene zokwakhiwa. 1.1.3.  UMnyango Wamanzi Nokuthuthwa Kwendle ususungule iHhovisi Lamanzi lapho uzosebenzisana ne-SALGA na-DBSA okuhloswe ngalo ukusiza omasipala ukuthi baqalise imizamo nezindlela ezehlukene zokuthola amanzi ukuqinisekisa ukuthi asiphelelwa amanzi esikhathini esizayo. 1.1.4.  IKhabhinethi liphinde latshelwa ngenqubekelaphambili ekuqinisekiseni ukuthunyelwa kwamanzi emphakathini wase-Giyani nase-Hammanskraal kanye nokubhekana nenkinga yokuchitheka kwendle kuMasipala waseMfuleni.1.1.5.  IKhabhinethi litshelwe ukuthi amanzi aseqalile ukuphuma ezigodini eziyisishiyagalolunye (9) ezingaphansi koMasipala i-Greater Giyani kanti ezinye izigodi eziyi-15 zizowathola amanzi uma kuphela uNcwaba 2024.1.1.6.  UMasipala Wesifunda sase-Mopani usuthole uxhasomali lwesibonelelo sokulungisa kanye nokwenyusa ukusebenza kweSihlanzimanzi saseGiyani.1.1.7.  UMnyango ngokusebenzisana ne-City of Tshwane kanye ne-Magalies Water baphothula umklamo we-Magalies Water wokuthumela ezinye izindlela zokuthola amanzi okuphuza e-Hammanskraal eTshwane ngoMfumfu wezi-2024, ngesikhathi i-City of Tshwane iqhubeka nokulungisa nokuthuthukisa iSihlanzimanzi sase-Rooiwal.1.1.8.  Ngokubona izinselele eziningi ekuthunyelweni kwamanzi kuleli lizwe, i-DWS izoba nezithangami nabezindaba njalo emavikini amabili ukuzobika ngenqubekelaphambili ekuxazululeni inkinga yokutholakala kwamanzi kanye nemizamo okumelwe ithathwe yimiphakathi ukuqinisekisa ukuthi amanzi ayatholakala kuleli lizwe eliswele amanzi.
1.2.  Ugesi1.2.1.  Ukuthunyelwa kukagesi ngaphandle kokuphazamiseka sekusondele ngenxa yokuqaliswa koHlelo Lokusebenza Lukagesi (i-EAP) olwamenyezelwa nguMongameli u-Cyril Ramaphosa ngoNtulikazi wezi-2022. I-EAP igxile ekunakekelweni okuhleliwe kanye nomsebenzi wokuqiniseka ukuthi ugesi uyatholakala ngokuletha umthamo wogesi omusha okube negalelo ekutheni kuthunyelwe ugesi ngaphandle kokuphazamiseka futhi kungabi nakucinywa kukagesi ngenhloso yokuwonga izinyanga eziningana. Lokhu kubaluleke kakhulu ekukhuleni komnotho futhi kunomthelela omuhle ngezinga lempilo elivumela izakhamuzi ukuthi zikwazi ukuqhubeka nemisebenzi yazo yansukuzonke zingaphazamiseki. 1.2.2.  U-Eskom ubike ukuLahleka Kwamandla Kagesi Okungahleliwe (i-UCLF) okuyizi-8 321 MW ngokuphela kukaNtulikazi wezi-2024, okubonisa impumelelo enkulu ekusebenzeni kangcono kokuphehlwa kukagesi eziteshini zikagesi.1.2.3.  IKhabhinethi lihalalisele u-Eskom ngale mpumelelo futhi lanxusa abantu baseNingizimu Afrika ukuthi baqhubeke nokulandela izindlela zokonga ugesi ukuze kuzovikelwa isizinda sikagesi sikazwelonke. Ngokwenza njalo sonke sizobe sidlala indima yethu ekusizeni ukuthi sibe nogesi, okuyikhona okubalulekile emabhizinisini, ezimbonini nasemnothweni.
2.  Uhwebo2.1 INgqungquthela yama-21 ye-AGOA2.1.1.  IKhabhinethi linconywe kakhulu ngokubamba iqhaza kweNingizimu Afrika eNgqungqutheleni yama-21 Yomthetho Wokukhula Komnotho Namathuba ase-Afrika (i-AGOA) e-United States nokuqinisekise ubudlelwano obuhle bamazwe phakathi kwezwe lethu kanye ne-USA,2.1.2.  INingizimu Afrika iyaqhubeka nokuqhubela phambili ukuvuselelwa koMthetho Wokukhula Komnotho Namathuba ase-Afrika, ozophelelwa yisikhathi ezinyangeni eziyi-14, futhi yeseka ikhwelo loNgqongqoshe Bohwebo base-Afrika lokuthi uhulumeni wase-US aqede ngokubuyekeza i-AGOA minyaka yonke.2.2.  Ukuphikisana ngezithelo ezisawolintshi phakathi kwe-SA ne-EU kwi-WTO2.2.1.  IKhabhinethi liphinde latshelwa kafushane ngesikhalazo esisemthethweni esikhishwe yizwe kwiNhlangano Yohwebo Yomhlaba isikhiphela imibandela eqinile nenganasidingo ye-European Union (i-EU) emayelana nokuphila kwezitshalo okuhambelana nemithethonqubo ye-Citrus Black Spot (i-CBS) ne-False Codling Moth (i-FMC) emayelana nokuthunyelwa kwemikhiqizo yezithelo ezisawolintshi zaseNingizimu Afrika e-EU.2.2.2.  INingizimu Afrika iyizwe lesibili elikhulu emhlabeni elithumela izithelo ezisawolintshi kanti ama-33% ezitshalo ezisawolintshi ezithunyelwa kwamanye amazwe zisuke ziya emakethe yase-EU. Imboni yaseNingizimu Afrika isungulele abantu abayizi-140 000 amathuba emisebenzi ezindaweni zasemakhaya eNingizimu Afrika lokho okungukweseka abantu abayizigidi ezi-1.5.2.2.3.  Izinyathelo ze-EU, ezingawona nje umgoqo kuphela, ziholele ezindlekweni ezinkulu embonini yezithelo ezisawolintshi eNingizimu Afrika, ezilinganiselwa kwizigidigidi ezi-R2 (izigidi eziyi-$110) ngonyaka. I-EU ithathe isinqumo sokubekela iNingizimu Afrika izinyathelo eziqinile kodwa ayangakwenza okufanayo kwamanye amazwe asesimeni esifanayo afana ne-Israel.
2.3.  Ubudlelwano Namazwe Omhlaba2.3.1.  IKhabhinethi lamukele iSeluleko se-ICJ mayelana neMiphumela Yezomthetho esuka kwiNqubomigomo Nezindlela Zokusebenza ze-Israel eNdaweni yamaPhalestina nokuqinisekise ukuthi ukuqhubeka kokuhlala kuka-Israel eNdaweni yamaPhalestina akukho emthethweni ngaphansi komthetho wamazwe ngamazwe.2.3.2.  Isinqumo sibonisa ukuthi wonke amazwe anomsebenzi wokuqeda izenzo ezingekho emthethweni ze-Israel kanye nokuthatha isinyathelo sokuqinisekisa ukuthotshelwa komthetho wamazwe ngamazwe.2.3.3.  INingizimu Afrika ibe phakathi kwamazwe angamalungu e-UN angama-49 alethe isitatimende ngalolu daba kwi-ICJ ngoNhlolanja wezi-2024.
2.4.  Imibhikisho yase-Kenya nase-Nigeria2.4.1.  IKhabhinethi lidlulise ukukhathazeka ngemibhikisho eqhubekayo e-Kenya nase-Nigeria futhi lanxusa bonke ababandakanyekayo ukuthi bathole izisombululo ngokushesha ezizosiza izakhamuzi ngezinkinga zezindleko eziphezulu zokuphila, okuyinkinga iNingizimu Afrika esingeke sayikhiphela ngaphandle kuyona.
2.5.  UKhetho lwase-United Kingdom2.5.1.  IKhabhinethi liphinde lahalalisela uNgqongqoshe Wombuso u-Sir Keir Starmer wase-United Kingdom kanye neqembu i-Labour Party ekunqobeni kwabo ukhetho lwakamuva. INingizimu Afrika ime ngomumo ukusebenza nohulumeni wase-United Kingdom ukuqinisa ubudlelwano bohwebo nokusebenzisana.2.5.2.  Uhulumeni uzoqhubeka abeke iso kokuqhubekayo kwamanye amazwe nawo asazoba nokhetho kulo nyaka.
2.6.  INingizimu Afrika ekukhethweni ukuthi ingene emabhodini amazwe ehlukahlukene2.6.1.  IKhabhinethi ligunyaze ukuba iNingizimu Afrika ingaba semabhodini amazwe ehlukahlukene:2.6.1.1.  Ukuqokwa kukaNkz. Swazi Bajabulile Tshabalala esikhundleni sokuba kuMongameli we-African Development Bank (i-AfDB) kusuka ngowezi-2025-2023, ukhetho luzoba ngoNcwaba 2024. 2.6.1.2.  Ukuqokwa kukaNkz. Yvette van der Merwe esikhundleni sokuba nguMongamel we-Organisation of Vine and Wine (i-OIV) okhethweni oluzoba se-France ngoMfumfu 2024. INingizimu Afrika inikwe ithuba lokuphinde ikhethe uMkhandlu Wamalungelo Abantu wangowezi-2026-2028.2.6.1.3.  INingizimu Afrika ibheke ukuphinde kukhethwe uSolwazi Frans Jacobus Viljoen eKomidini Lamalungelo Abantu le-UN lezi-2025-2027, okhethweni oluhlelelwe uMfumfu wezi-2024 e-New York, e-USA.2.6.1.4.  INingizimu Afrika ifuna ukuba yingxenye yeKhomishini ye-UN ebhekele iSimo Sabezifazane (i-CSW) ngowezi-2025 kanye neKhomishini yeZokuthuthukiswa Komphakathi ngowezi-2025. Ukhetho lwawo womabili amabhodi luzoba ngoMbasa wezi-2025.2.6.1.5.  INingizimu Afrika izofuna ukuba yingxenye yoMkhandlu Wezokuvikeleka we-UN wesikhathi seminyaka emibili wezi-2031-2032, uma sekulithuba le-Afrika eseNingizimu.
2.7.  Amalungiselo eNingizimu Afrika Kwesesikhundla Sobumongameli we-G202.7.1.  INingizimu Afrika izothatha isikhundla sokuba nguMongameli we-G20 kusuka mhla lu-1 kuZibandlela 2024.2.7.2.  IKhabhinethi laziswe ngokuqhubekayo ngamalungiselelo eNingizimu Afrika okuthatha isikhundla sokuba uMongameli we-G20 kanye nokusingatha iNgqungquthela ye-G20 ngowezi-2025.2.7.3.  IKomidi Longqongqoshe selijutshwe ngomsebenzi wokumela uhulumeni nabantu baseNingizimu Afrika ekuhleleni lo mcimbi.2.7.4.  INingizimu Afrika izoqhubeka isebenzise amathuba ukuze ihole futhi isingathe imicimbi yamazwe ngamazwe efana ne-G20 lokho okuzodonsa amehlo omhlaba ezinkingeni ezivimbela ukuthuthuka kwe-Afrika kanye namazwe aseNingizimu yomhlaba.
C.  Imicimbi Ezayo1  INyanga Yabesifazane 1.1  Izwe lizobungaza uSuku Lukazwelonke Lwabantu Besifazane mhla wesi-9 kuNcwaba 2024 e-Dennis Nel Stadium, e-Poffader eNyakatho Kapa ngaphansi kwesiqubulo esithi: “Sibungaza iminyaka engama-30 yenkululeko ngokuThuthukiswa Kwabesifazane”. 1.2  Umgubho wakulo nyaka weNyanga Yabesifazane uzobheka kakhulu inqubekelaphambili esiyenziwe ekucijisweni kwabesifazane ngakwezenhlalo-mnotho selokhu sathola inkululeko kanye nemiphumela yoSomqulu Wabesifazane. 1.3  Isizwe sakithi sikhumbula abesifazane abangaphezu kwezi-20 000 abamasha babheka eZindlini Zombuso mhla wesi-9 kuNcwaba 1956, belwela iMithetho Yokuphathwa Kwamapasi kwabesifazane. 1.4  IKhabhinethi limema izakhamuzi ukuthi zibe yingxenye yemicimbi yenyanga ezophinde ifake phakathi imibukiso yezohwebo, izingxoxo iphinde ibonise ngamathuba akhona abesifazane emikhakheni eyehlukene angasetshenziswa ukuvala igebe kwezobulili.
2  ISigungu Esikhulu sama-32 se-International Astronomy Union (i-IAU)2.1  INingizimu Afrika izosingatha umhlangano omkhulu womhlaba wesayensi yezinkanyezi, okuyiSigungu Esikhulu sama-32 se-International Astronomy Union (i-IAU), eKapa. 2.2  Umhlangano uzoqhutshwa amaviki amabili kusuka mhla wesi-6 kuNcwaba 2024 futhi kuzoba ngokokuqala ukuthi ingqungquthela yesayensi yezinkanyezi ibe sezwenikazini i-Afrika.2.3  Lezi zingxoxo zidlala indima enkulu ekusizeni iNingizimu Afrika ukuthi ithuthuke isuke emnothweni ogxile kwizinsiza iye emnothweni ogxile olwazini. INingizimu Afrika eminyakeni eyedlule ingene ekuthuthukisweni kwesayensi yezinkanyezi nasemisebenzini ehlobene nesayensi yezinkanyezi, yaphinde yamemezela imiklamo efana ne-SKA ne-MeerKAT.
3  IViki Lobuhlakani Ngemali eNingizimu Afrika3.1  IViki Lobuhlakani Ngemali eNingizimu Afrika (i-MSWSA) ngowezi-2024 lizoqhutshwa kusuka mhla wama-26 kuNcwaba 2024 kuya mhla lu-1 kuMandulo 2024 nelizogxila ezinhlelweni nasemizamweni eyehlukene yokufundisa abathengi ngemali.3.2  I-MSWSA ngumzamo we-National Consumer Financial Education Committee (i-NCFEC) wokugqugquzela, ukucijisa kanye nokufundisa abantu baseNingizimu Afrika kanye nokufaka igalelo ekutheni sibe nezakhamuzi ezifundisekile ngokwezimali.3.3  Imisebenzi ezokwenziwa ngesikhathi somkhankaso izofaka phakathi ukufundiswa mahhala, izincazelo, ukuvakashela enxanxatheleni yezitolo, imibukiso kanye nokufundiswa kusetshenziswa uhlelo lwe-inthanethi.
C.  Imiyalezo1.  Ukuhalalisa IKhabhinethi lihalalisela futhi lifisela okuhle laba abalandelayo: •  Nkz. Kholeka Gcaleka, umvikeli womphakathi waseNingizimu Afrika ngokukhethwa ukuthi abe nguMongameli Wesifunda we-International Ombudsmen Institute.•  Dkt. Mugwena Maluleke, uNobhala Jikele weNyonyana yoThisha yaseNingizimu Afrika (i-SADTU), ngokukhethwa ukuba abe nguMongameli we-Education International kwi-World Congress ye-10.•  Dkt. John Kani, ingqalabutho yomlingisi, umqondisi nombhali wemidlalo, ngokuhlonishwa ngendondo ye-Order of the British Empire ngu-His Majesty King Charles III.
2.  Amazwi enduduzoIKhabhinethi lidlulisa amazwi enduduzo kubangani nasemndenini walaba abalandelayo: •  Abafundi abahlanu basesikoleni i-Morneg Combined School abashone ngesikhathi ibhasi abebehamba ngalo litholana phezulu nesitimela ku-R104 Road eduze nase-Mafube Village, phakathi kwe-Wonderfontein ne-Arnot.•  Ingqalabutho yomlimgisi u-Connie Chiume (72) obaziwa kakhulu ngendawo abeyidlala emdlaweni obizwa nge-Rhythm City. Waphinde wabungazwa kakhulu ngokuvela kwakhe kwifilimu ye Marvel i-Black Panther. •  Uhulumeni nabantu base-Federal Democratic Republic of Ethiopia kulandela ukubhodloka komhlaba e-Gofa, e-Southwestern Ethiopia, okuholele ekushoneni kwabantu okungenani abangama-250.•  Abantu abane abashone kushayisana iveni nesitimela sempahla eduze kwase-Postmasburg eNyakatho Kapa.•  Mnu. Robbie Venter (64), i-CEO yaphambilini yase-Altron osebenze ezikhundleni ezehlukahlukene ku-ICT kusukela ngowe-1997.•  Mnu. John Sidipa Mphosi (71), uSihlalo we-Global Oil, okuyinxanxathela yezitolo zikawoyela.
Engathi imiphefumulo yabo ingalala ngokuthula."
"ISitatimende soMhlangano weKhabhinethi Obubanjwe ngoLwesithathu, mhla wama-21 kuNcwaba 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-wama-2,"A.    Ezisematheni
1.    Sakha iNingizimu Afrika Ephephile 1.1.    Ukulwisana Nobugebengu1.2.    IKhabhinethi lamukele ukuboshwa komsolwa oneminyaka engama-40 ubudala okukholakala ukuthi ungomunye wongqondongqondo bokuthunjwa kwabantu bese kucelwa isamba esithile okubhekiswe kakhulu kosomabhizinisi eNingizimu Afrika. Uphinde asolwe ngokuhamba phambili ezidakamizweni ze-crystal meth zenani lezigidi ezingama-R300 ezishaqwe kamuva nje eGoli e-Fourways nase-Bruma. Lokhu kuboshwa kubonisa ukuzinikela kukahulumeni ekubhekaneni nobugebengu obuhleliwe.1.3.    IKhabhinethi leseka ukutshalwa kwamathimba ezomthetho azobhekana nesimo esiphezulu sobugebengu esenzeka eMpumalanga Kapa. La mathimba azofaka phakathi imisebenzi yokulwisana nobugebengu obuhleliwe, imisebenzi ekhethekile kanye nemisebenzi yezobunhloli. IKhabhinethi likugcizelele kwabomthetho ukuthi umphakathi awukwazi ukuvinjezelwa yizigilamkhuba.1.4.    IKhabhinethi liphinde lamukela ukuboshwa komsolwa otholakale nezincwadi ezigunyaza ukungena kwelinye izwe ezingama-34 etholwa yiZiphathimandla Ezilawula Imingcele eMngceleni waseLebombo ongenela e-Mozambique. Lokhu kusengomunye wemizamo eqhubekayo yokulwisana nezigilamkhuba ezingena kule lizwe ngokungemthetho ezihlose ukudicilela phansi ukulawulwa kwemingcele yethu kanye nemithetho yokufudukela kuleli lizwe.1.5.    Ukulwisana nobugebengu kusalokhu kungumsebenzi wethu sonke njengamaphoyisa, imiphakathi nayo yonke imikhakha futhi iKhabhinethi liyaqhubeka nokunxusa izakhamuzi ukuthi zisebenzisane nabomthetho ukuqeda ubugebengu emiphakathini yakithi.
1.2.    Ukulwa noDlame Olubhekiswe Kwabobulili Obuthile Nokubulawa Kwabesifazane (i-GBVF)1.2.1.    IKhabhinethi licela amadoda esizwe sakithi ukuthi abe yingxenye yomzamo kaMongameli u-Cyril Ramaphosa wokulwa ne-GBVF ngokuthi asayine isifungo esitholakala ku: www.stateofthenation.gov.za/endGBVF.1.2.2.    Ngokusayina lesi sifungo, amadoda ayazinikela ukuba yingxenye yokuthola isixazululo sokuziphatha, kanye nokuzibophezela ezenzweni zawo. Siphinde sibophezele amadoda ukuthi angalokothi aphakamisele abantu besifazane isandla, kodwa abaphathe ngokulingana, ahloniphe amalungelo abo, futhi abaphathe ngokuhlonipha isithunzi sabo. Ukubhekana ne-GBVF sibambisene kuzoholela ekutheni sibe nomphakathi ophilile, ophephile futhi onokuthula lapho abesifazane nabantwana bezokhula khona. 1.2.3.    Ngaphezu kwalokhu, iKhabhinethi lamukele ukuvulwa kweSikhungo sama-65 eSibhedlela i-Mitchells Plain eKapa ekuqaleni kwaleli viki okuyisikhungo sokweseka izisulu ze-GBVF. Ukusungulwa kwamaThuthuzela Care Centres nguhulumeni ezweni lonkana kuyindlela yokunqanda ngokushesha, yokubhekana kanye nokweseka izisulu zodlame, ikakhulukazi abesifazane nabantwana.1.2.4.    IKhabhinethi lizwakalise ukukhathazeka ngezibalo ezethusayo zabantwana abakhulelwayo lapho abantwana abancane abaneminyaka eyishumi ubudala beba abazali isikhathi singakafiki. 1.2.5.    IKhabhinethi linxusa umphakathi nabazali ukuthi basize ukuxazulula le nkinga ngokuthi babike nganoma ubani ozibandakanya ocansini nengane encane (ingane engaphansi kweminyaka eyi-16 ubudala) njengoba lokhu kuyicala.1.2.6.    Uma izwe lingasebenzi ngokubambisana ukubhekana nale nkinga yokukhulelwa kwezingane ezincane, abesifazane namantombazanyana bazoqhubeka bavaleleke ogibeni lwenhlupheko, ukweswela imfundo kanye nokubandakanyeka kwezomnotho.
1.3.    Ukukhishwa ngaphambi kwesikhathi kwekhalenda lezibalo zekota zobugebengu 1.3.1.     IKhabhinethi likuphawulile ukukhishwa ngaphambi kwesikhathi kwekhalenda lezibalo zekota zobugebengu zonyakamali wezi-2024/25. Izibalo zobugebengu zizokhishwa ngoNcwaba nangoLwezi wezi-2024, ziphinde zikhishwe ngoNhlalanja nangoNhlaba wezi-2025. Ukukhishwa njalonjalo kwezibalo zobugebengu kubalulekile ukuqaphela izindlela zobugebengu kanye nasekuthatheni izinqumo ekulweni nobugebengu.
1.4    Ukulawulwa Kwenhlekelele
1.4.1    IKhabhinethi lamukele ukungenelela okuphuthumayo koMnyango Wezokuhlaliswa Kwabantu ekusizeni imindeni esale dengwane emva kokuthi amakhaya abo emukile ngesikhahi kuwa izidonga zedamu mhla wesi-8 kuNcwaba 2024 kuMasipala wase-Swartland eNtshonalanga Kapa.1.4.2    Usizo luzolokhu luhanjiswa emindenini ekhahlamezekile kulandela ukuwa kwamadamu amathathu, ase-Riverlands okudale umonakalo omkhulu ezakhiweni nakwingqalasizinda. Amanzi asebohlile manje ukuze abahlali – abebesusiwe ekuqaleni – bezobuyela emakhaya abo. Yize kunjalo, kusahlolisiswa umonakalo odalekile, kanti izikhungo zomphakathi ezimbili ezikhona zisavulelwe abahlali abakhetha ukungabuyeli emakhaya njengamanje.1.4.3    Njengoba isikhathi sezimvula sisondela kuleli lizwe ezingxenyeni zenyakatho yezwe, iKhabhinethi licela omasipala baqinisekise ukuthi imisele edlulisa amanzi emvula ikhucululiwe futhi ayivalekile lokho okuzoqinisekisa ukugeleza ngokukhululekile kwamanzi uma izulu lina.
2.    Umnotho 2.1    Izibalo Zabasebenzi Zekota 2.1.1    Isibalo sabantu abangasebenzi besingama-33% ekoteni yesibili yezi-2024, sikhuphuke ngephesenti elingu-0.6 ekoteni yokuqala (besingama-32.9% ekoteni yokuqala). Isibalo semisebenzi sehle ngezi-92 000 saya kwizigidi eziyi-16.7 ekoteni yesibili yezi-2024. Inani labantu abangasebenzi likhule ngezi-158 000 laya kwizigidi eziyisi-8.4 ngekota eyodwa. 2.1.2    Ucwaningo lwabantu abasebenzayo ngokwezimboni luveze ukwehla kwenani labantu abasebenzayo ezimbonini ezinhlanu kwezilishumi ekoteni yokuqala yezi-2024 nasekoteni yesibili yezi-2024. Ukwehla kwemisebenzi kwenzeke kakhulu embonini yezoHwebo (110 000), eyeZolimo (45 000), kanye nakwimisebenzi yasezindlini (18 000). 2.1.3    Noma kunjalo, kube nokukhula kwemisebenzi emkhakheni Wezokukhiqiza (49 000) naKwizinsizakalo Zomphakathi (36 000). Ukukhula okukhulayo emkhakheni wezokukhiqiza kuqinisa umsebenzi wokwakha umnotho wezokukhiqiza. Uhulumeni usalokhu egxile kulokhu akubeke eqhulwini kokwakha umnotho obandakanya wonke umuntu futhi osungula amathuba emisebenzi.2.2.    Ukukhuphuka kwamandla emali2.2.1.    Ukukhuphuka kwamanani abathengi ngonyaka bekungu-4.6% ngoNtulikazi 2024, kwehle kusuka ku-5.1% ngoNhlangulana 2024. Inkomba yamanani abathengi yenyuke ngo-0.4% inyanga nenyanga ngoNtulikazi 2024.2.2.2.    Izinto ezibe nomthelela omkhulu ku-4.6% wezinga lokukhuphuka kwamandla emali ngonyaka kube yilezi:•    Izindlu nemisebenzi yakhona (kwenyuke ngo-5.3% unyaka nonyaka okube ngamaphuzu ayiphesenti elingu-1.3),•    Impahla nezinsizakalo ezehlukahlukene (kwenyuke ngo-7.0% unyaka nonyaka okube iphuzu eliyiphesenti elingu-1.0),•    Ukudla neziphuzo ezingebona utshwala (kwenyuke ngo-4.5% unyaka nonyaka nokube yiphuzu eliyiphesenti elingu-0.8), kanye•    Nezokuthutha (kwenyuke ngo-4.2% unyaka nonyaka nokube yiphuzu eliyiphesenti elingu-0.6).
NgoNtulikazi wezi-2024, izinga lokukhuphuka kwamandla emali ngonyaka kube ngale ndlela elandelayo:•    Impahla yayingu-4.6%, yehla isuka ku-5.5% ngoNhlangulana wezi-2024, •    Izinsizakalo bezingu-4.7%, zenyuka zisuka ku-4.6% ngoNhlangulana wezi-2024.
2.3.    Ezamandla2.3.1.    Ukusayinwa koMthetho Wokuchibiyela Ezokulawulwa Kukagesi nguMongameli u-Ramaphosa kuvula ithuba elisha lomkhakha kagesi osezingeni lokuncintisana futhi osimeme ohlangabezana nezidingo zikagesi zabantu baseNingizimu Afrika. 2.3.2.    Lezi zichibiyelo ziqinisekisa ukuthi ugesi uyatholakala ngokusondeza ababambiqhaza abaningi ukuthi babandakanyeke ekukhiqizweni kukagesi.2.3.3.    Isiqinisekiso sokuthi ugesi uyatholakala kuleli lizwe kuphinde kwaqiniswa ngomunye ugesi owengeziwe ongama-2 500 megawatts ozofakwa kwigridi kazwelonke uma kuphela uMandulo wezi-2024. Umthamo owengeziwe ozoqhamuka e-Medupi Unit 4, eKusile Unit 6 nase-Koeberg Unit 2 uzobeka leli lizwe endaweni enhle yokufinyelela ezinsukwini eziyi-150 ngaphandle kokucinywa kukagesi ngenhloso yokuwonga. Le mpumelelo yezinsuku eziyi-148 ngaphandle kokucinywa kukagesi ngenhloso yokuwonga yenzeke ngenxa yokuncishiswa kokuphehlwa kukagesi ngegesi, okuholele ekongiweni kwezindleko eziyizigidigidi ezili-R10.21 zodizili uma kuqhathaniswa nesikhathi esifanayo ngonyaka owedlule.2.3.4.    IKhabhinethi likuphawulile ukuhoxiswa kwesicelo sokuthengwa kwamandla enuzi aphehla ugesi nguNgqongqoshe Kagesi Nezamandla, uDkt. Kgosientsho Ramokgopa, ukuze kuzoxoxisanwa nomphakathi kuqala. IKhabhinethi liqinisekisile ukuthi amandla enuzi asalokhu eyingxenye yezamandla aleli lizwe njengoba ekhiqiza ugesi onekhabhoni encane, nowethembekile ongafaka igalelo elikhulu ekuqinisekiseni ukuthi ugesi uyatholakala kuleli lizwe futhi uhambisana nesimo sezulu.
2.4.    Ingqalasizinda Yamachweba2.4.1.    IKhabhinethi lamukele ukwethulwa kwezikebhe ezidonsa imikhumbi ezinhlanu (5) kweziyisikhombisa (7) neziyingxenye yohlelo lwe-Transnet National Ports Authority lokubhekana nezinselele zokuminyana emachwebeni akuleli lizwe ngokuhambisana noMhlahlandlela Wezokuthuthwa Kwempahla ukubuyisela ukusebenza kahle kanye nokuncintisana emachwebeni nasezitimeleni zethu.2.4.2.    Izikebhe ezakhiwe zafakwa ubuchwepheshe besimanjemanje kanye namandla okudonsa zizosiza ukunciphisa isikhathi esilindwa yimikhumbi ngokusiza ngokudiliza ngokushesha imithwalo kanye neziqukathi emachwebeni ethu amakhulu. Izikebhe zizophinde zisize kwezokuphepha nasekugwemeni izingozi ngokuthi zisize ukudlulisa imikhumbi ezindaweni eziminyene.
3.    Ezempilo3.2.1.    I-Mpox3.2.2.    IKhabhinethi liphinde laqinisekisa abantu baseNingizimu Afrika ukuthi isifo se-Mpox, manje esesimenyezelwe njengeSimo Esiphuthumayo Sezempilo Yomphakathi Esibhekene Namazwe Ngamazwe yiNhlangano Yomhlaba Yezempilo (i-WHO) kanye nesimo esiphuthumayo sezempilo yomphakathi ezwenikazini yiZikhungo zase-Afrika Ezilawula Nezinqanda Izifo (i-Africa CDC) siyalawuleka eNingizimu Afrika.3.2.3.    Kuze kube manje, inani eliphelele labantu abatholakala nesifo lime kuma-24 uma kubalwa nalabo abathathu abashonile, abasindile bayi-19 bese kuthi ababili basabambekile bathola ukwelashwa lapho behleli ngabodwana emakhaya. Kulaba bantu, abayishumi nambili base-Gauteng, abayi-11 baKwaZulu-Natali noyedwa oseNtshonalanga Kapa.3.2.4.    IKhabhinethi licela amalungu omphakathi ukuthi adlale indima yawo ngokweseka imizamo kahulumeni yokugwema ukusabalala kwe-Mpox ngokuhlale njalo beqaphele futhi belandela izindlela zokugwema isifo ezifana nokugcina inhlanzeko ukugwema ukuthelelana.3.2.5.    IKhabhinethi leseka isicelo sikaMongameli Ramaphosa ngokwamandla akhe njenge-Champion yeNhlangano Yobubambo lwase-Afrika (i-AU) mayelana noKunqanda, Ukulungela kanye Nokubhekana Nobhubhane, ukuthi bonke abayingxenye basebenze ngokubambisana ne-Africa CDC ukuqinisekisa ukuthi kunosizo olufanele oluvela emhlabeni jikelele, nokuqinisekisa ukufinyelela ngokulinganayo emakhambini okwelapha, kubandakanya ezokuxilonga, imithi yokwelapha kanye nemigomo.
3.3.    Isifo samatele (i-FMD)3.3.1.    Uyabonakala umsebenzi osuwenziwe wokulwa ne-FMD komasipala bendawo base-Kouga nase-Kamma eMpumalanga Kapa, njengoba isigameko sokugcina sibikwe phakathi kukaNtulikazi.3.3.2.    Ukuphuma nokungena kwezilwane ezifundeni ezithintekayo kuyaqhubeka nokubhekwa ngeso lokhozi ukuze kuzogwenywa ukusabalala kwesifo ezindaweni ezingakathinteki ngoKokulawulwa Kwesifo Endaweni, kanti ukuthuthwa kwemfuyo isuka endaweni iya kwenye kudinga iMvume Yokuthutha Imfuyo eqhamuka ehhovisi likadokotela wezilwane kahulumeni ukugwema ukusabalala kwesifo.3.3.3.    Amapulazi ezinkomo angama-30 okutholakale ukuthi anaso isifo samatele afakwe ngaphansi kohlelo lokuvalelwa kwezinkomo ngazodwana, nemizamo yokugoma izinkomo iyaqhubeka nokunqanda ukusabalala kwesifo kanye nokunciphisa ubunzima bezimpawu. Ngaphezu kwalokhu, imigomo yokuvikela isifo isikhishelwe kwamanye amapulazi angama-37 ahlonzwe njengasengcupheni enkulu ngenxa yokusondela kwawo ezindaweni ezihaqekile. Sezizonke, zingaphezu kwezi-92 000 izinkomo nezimvu ezicishe zibe ngama-600 emapulazi angama-67 esezigomile.
3.4    Uhlelo lokudla ezikoleni3.4.1    IKhabhinethi liyiphawulile indlela yokusebenza yokwenza ngcono uhlelo Lukazwelonke Lokudla Ezikoleni futhi leseka umsebenzi oqhubekayo wokuqinisekisa ukuthi ukucophelisisa endleleni eyethuliwe yokuvikela izidingo zabafundi abayizigidi eziyi-9.7 abasizakala nsuku zonke kulolu hlelo.
4.    Ukubungazwa Kwenyanga Yabesifazane4.2.1.    INgqungquthela Kazwelonke Kwezobulili Emkhakheni Wezindiza (i-NAGS)4.2.2.    I-South African Civil Aviation Authority (i-SACAA) engaphansi koMnyango Wezokuthutha isingathe ngempumelelo iNgqungquthela Kazwelonke Kwezobulili Emkhakheni Wezindiza (i-NAGS) ebibanjwe KwaZulu-Natali ngoLwesithathu ngenhloso yokugqugquzela ukuthi abesifazane babambe iqhaza emkhakheni wezindiza emhlabeni, kanjalo nokuthuthukisa amalungelo abesifazane kulo mkhakha.
4.3.    Umhlangano Obanjwe nge-Inthanethi Wesifunda saseNingizimu ye-Afrika Omayelana Nokuthuthukiswa Kwabesifazane Kwezomnotho4.3.1.    UMnyango Wabesifazane, Intsha Nabantu Abaphila Nokukhubazeka usingathe umhlangano obanjwe nge-inthanethi omayelana nokuthuthukiswa kwabesifazane kwezomnotho eSifundeni saseNingizimu ye-Afrika oqale mhla zingama-21 kuya mhla zingama-22 kuNcwaba 2024. 4.3.2.    Kulo mhlangano kucutshungulwa izinkinga ezibhekene nokuthuthukiswa kwabesifazane kwezomnotho nokugxile ezinhlelweni zokuhweba nezomnotho, izinhlaka nezivumelwano esigabeni sikazwelonke nasezifundeni kanye nomthelela wazo ekuthuthukisweni kwezomnotho kwabesifazane, intsha nabantu abaphila nokukhubazeka.
5.    Izindaba Zamazwe Ngamazwe5.1     INgqungquthela yama-44 yeNhlangano Ethuthukisa Imiphakathi eseNingizimu ne-Afrika (i-SADC)  5.1.1    IKhabhinethi lamukele imiphumela yeNgqungquthela yama-44 ye-SADC yeZinhloko Zombuso noHulumeni ebibanjwe e-Harare, eZimbabwe mhla we-17 kuNcwaba 2024.5.1.2    Kule Ngqungquthela kunxuswe amazwe angamalunga ukuthi aqalise ngeSicelo Sokusiza Abantu seSifunda se-SADC esiqondene nesomiso nezikhukhula ezidalwa amazinga okushisa aphezulu, nokuqhubeka nokuqapha ubungozi besimo sezulu, kubandakanya nokuqagulwa kwamazinga aphezulu okushisa nokuqhamuka nezinyathelo eziphuthumayo zokunqanda izinhlekelele.5.1.3    Kule Ngqungquthela kubhekwe nokuqaliswa kweSivumelwano sokusungula uNxantathu weNkundla Yokuhwebelana Mahhala phakathi kweMakethe Enkulu yeMpumalanga neNingizimu ye-Afrika, Amazwe aseMpumalanga ye-Afrika ne-SADC okuzohlinzeka ngamathuba kumalunga e-SADC ukuthi angene emakethe yamazwe angama-26 anabantu ababalelwa kwizigidi ezingama-700 kanye nesamba somkhiqizo wezwe esiyi-US$1 trillion. 5.1.4    Mayelana nempi phakathi kwe-Israel ne-Palestine, kule Ngqungquthela kuphawulekile ukukhathazeka ngokuqhubeka nokuhlaselwa kwabantu base-Palestine osekuholele ekushoneni kwabantu abangenacala, ukucekelwa phansi kwezakhiwo kanye nokushabalala kwezimo zobuntu. Kucelwe ukuthi kubekwe phansi izikhali, kukhululwe abathunjiwe kanye nokuqalwa kwezingxoxo ezizoletha isixazululo kule ngxabano.
5.2    Ingqungquthela yeNhlangano Yezitimela eNingizimu Afrika (i-SARA)5.2.1    IKhabhinethi lamukele izingxoxo eziqhubeke kwiNgqungquthela ye-13 ye-SARA okuhloswe ngayo ukweseka umkhakha wezitimela ku-SADC ngenhloso yokulawula ukuhwebelana ngaphakathi kwesifunda kanye nokusebenzisa amathuba okuhweba alethwe yiNkundla Yokuhwebelana Mahhala Yamazwe ase-Afrika.5.2.2    Imboni yezitimela ekhulayo ye-SADC idinga utshalomali olukhulu kwezezitimela kanye nokusebenzisana ngaphakathi kwisifunda se-SADC ukuxazulula izinkinga zayo eziningi. Eminyakeni eminingi imboni yezitimela yesifunda ibhekene nezinkinga ezifana nobugebengu, ubusela kanye nokucekeleka phansi.5.2.3    INingizimu Afrika izinikele ukudlala indima yayo ekusunguleni umkhakha wezitimela osebenza kahle, osebenzisana neminye nowesimanjemanje, futhi njengamanje iqalisa ngenqubomgomo nezingenelelo, okunguMhlahlandlela Wezokuthuthwa Kwempahla, okuzovuselela, kweseke futhi kuthuthukise ukusebenza kwezitimela zethu.
B.    Izinqumo zeKhabhinethi(i)    IBhodi Labeluleki eMnyangweni Wezokuthuthukiswa Kwamabhizinisi Amancane (i-DSBD)(a)     IKhabhinethi ligunyaze ukusungulwa kwebhodi labeluleki ngaphakathi ku-DSBD njengokusho koMthetho Kazwelonke Wamabhizinisi Amancane, we-1996 (Umthetho we-102 we-1996), njengokuchitshiyelwa kwawo. (b)    Ukusungulwa kwebhodi labeluleki kungukuqinisekisa ukumelwa nokugqugquzela lokho okudingwa ngamabhizinisi amancane njengokusho kweQhingasu Likazwelonke Lokuthuthukiswa Nokwesekwa Kwamabhizinisi Amancane eNingizimu Afrika. (c)    Umsebenzi omkhulu webhodi labeluleki kuzoba ngukweluleka uNgqongqoshe ezindabeni ezithinta ukukhula kwamabhizinisi amancane, kubandakanya imigomo kazwelonke ephathelene nokuthuthukisa nemithethonqubo yamabhizinisi amancane.(d)     Ibhodi labeluleki lizosiza uhulumeni ngezeluleko zobungcweti ezinobufakazi ezimayelana nokusebenza kwezingxenye ezehlukahlukene zokusebenza kwamabhizinisi amancane lokho okuzovumela ukuthi kube khona izinguquko kwizinqubomgomo, kuchitshiyelwe nemithetho, kuphinde kuqhanyukwe nezingenelelo ezizokweseka amabhizinisi amancane, amancanyana naphakathi kanye nemifelandawonye.
C.    Ezakamuva kwiKhabhinethi
(i)    Imiphumela yoMhlangano wama-35 waMazwe ayingxenye ye-Montreal Protocol (i-MOP) obumayelana neZinto Eziqeda Ugqinsi Oluvikela Umhlaba (a)    IKhabhinethi litshelwe kafushane ngokudingidwe eMhlanganweni wama-35 waMazwe e-MOP obumayelana neZinto Eziqeda Ugqinsi Oluvikela Umhlaba obubanjelwe e-Nairobi, e-Kenya ngoMfumfu wezi-2023.(b)    Kulo mhlangano, izihambeli zazinikela ukuthi zizobhekana nezinto eziletha ubungozi ogqinsini oluvikela umhlaba kanye nalezo eziyingozi esimeni sezulu emhlabeni. INingizimu Afrika iyilungu le-Montreal Protocol kanti ukubamba iqhaza kwaleli lizwe kwi-MOP yama-35 bekuhloswe ngakho ukuqinisekisa amalungelo abantu baseNingizimu Afrika okuthi babe nesimo nendawo ephephile njengokusho koMthethosisekelo lokho okudingwa yizwe kuvikelekile ngokubheka ukuthi amanye amakhemikhali okuxoxwe ngawo ukuthi ayingozi kubantu ayasetshenziswa kuleli lizwe, yimboni yamafriji, ezolimo, izicimamlilo, imishini engenisa umoya kanti eminye yale mikhakha ifaka igalelo ekukhuleni komnotho.
(ii)    Imiphumela yeNgqungquthela Yesihlanu Yamaqembu (i-COP5) emayelana neSivumelwano se-Minamata (a)    IKhabhinethi liyamukele imiphumela ye-COP5 ebibanjelwe e-Geneva, e-Switzerland ngoLwezi 2023. Isivumelwano se-Minamata sibaluleke kakhulu ekuvikeleni impilo yabantu kanye nemvelo ekulinyazweni yi-mercury. (b)    Phakathi kwezinqumo ezathathwa kwingqungquthela kukhona lezi (i) izinsuku ezintsha ezibekiwe zokuqeda ngemikhiqizo ene-mercury kubandakanya nezimonyo, (ii) Ukuqinisa amaxhama Nabantu Bomdabu, (iii) isivumelwano sesilinganiso esingumkhawulo esingu-15mg/kg se-mercury okumele iqukathwe imfuzuca ene-mercury noma imikhiqizo ehlanganiswe ne-mercury.(c)    Ezinye izinqumo zifaka ukwamukelwa kokulawulwa kwe-mercury ekhishelwa emhlabeni nasemanzini kanye nokulawula ukungcoliswa komoya yi-mercury.
(iii)    Izinqumo zeNgqungquthela Yamaqembu yama-28 (i-COP28) emayelana neSivumelwano soHlaka lwe-UN Sokuguquguquka Kwesimo Sezulu (i-UNFCCC)(a)    IKhabhinethi litshelwe kafushane ngezinqumo ze-COP28 ebibanjelwe e-Dubai e-United Arab Emirates (e-UAE) ngoZibandlela 2023. (b)    Izinqumo ze-COP28 kuhloswe ngazo ukunciphisa inani legesi engcolisa umoya ngokuhambisana nesinqumo sokuba ku-20C seSivumelwano sase-Paris kanye nokusiza amazwe athuthukayo ukuthi akwazi ukumelana nemiphumela yokuguquguquka kwesimo sezulu. (d)    IKhabhinethi liphinde lakuphawula ukuxoxisana ku-COP28 ngezindaba ezibalulekile ezifana nalezi (i) ukuphothulwa kohlelo lomsebenzi weminyaka emibili we-Glasgow-Sharm el-Sheikh, (ii) ukwamukelwa koHlelo Lokusebenza Lokuguqukela Kwezamandla Anganukubezi Imvelo lwe-UN ukuze kuzodingidwa izindlela ezihlukene zokuguqukela kwezamandla anganukubezi imvelo – okuyisinqumo esigcizelela ukubaluleka kwezezimali, ukuthuthukiswa kwezobuchwepheshe nokudluliswa nokwakhiwa kwamandla okuguqukela kwezamandla anganukubezi imvelo (iii) ukusetshenziswa kweSikhwama Esibhekele Umonakala Wesimo Sezulu. (e)    Amazwe angamalungu adangele ukuthi izigidigidi ezingama-U$100 azange zenziwe ngowezi-2021, futhi uma ngabe izimali ezenele zingabikhona, amazwe athuthukayo angeke akwazi ukuqalisa.(f)    INingizimu Afrika iqinisekise isimo sayo ngaphansi kwe-UNFCCC kanye neSivumelwano sase-Paris.
D.    UMthethosivivinywa (i)    UMthethosivivinywa Wezokuthungatha Nokutakula Ngezindiza Nasolwandle (i-AMSAR) wezi-2024  (a)     IKhabhinethi ligunyaze ukushicilelwa koMthethosivivinywa we-AMSAR ukuze umphakathi uzophawula ngawo. Lo Mthethosivivinywa kuhloswe ngawo ukuchibiyela uMthetho waseNingizimu Afrika Wezasolwandle Nezindiza, wezi-2002 (Umthetho wama-44 wezi-2002), osudlulelwe isikhathi. (b)     UMthethosivivinywa kuhloswe ngawo ukuqinisekisa ukuphepha kwabantu ngesikhathi sezigameko zokuthungathwa nokutakulwa ngezindiza nasolwandle. Umthethosivivinywa uphinde ufune ukuqondanisa indlela yokusebenza ye-AMSAR kuzwelonke nezindlela zokusebenza nokwenzekayo emhlabeni jikelele. Lo Mthethosivivinywa uzoqinisa indlela yokusebenza ye-AMSAR nezokhulisa izimboni zezindiza nezasolwandle lokho okuzofaka igalelo ekukhuleni komnotho. E.    Abaqashiwe Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  (a)     Amalungu ebhodi le-Ejensi Yokuthuthukiswa Kwamabhizinisi Amancane (i-SEDA):
(i)    Nkz. Nonzuzo Makhanda (uSihlalo).(ii)    Nkz. Dorah Mosili.(iii)    Nkz. Xolisa Daku.(iv)    Nkz. Nontobeko Lubisi.(v)    Mnu. Luyanda Ntuane.(vi)    Nkz. Cingashe Motale.(vii)    Mnu. Pat Makape.(viii)    Nkz. Hilda Tsoadi.(ix)    Mnu. Avuyile Xabadiya.(x)    Mnu. Sinovuyo Mpakama.(xi)    Mnu. Waseem Carrim.(xii)    Mnu. Thembinkosi Bonakele. (xiii)    Mnu. Keabetwe Mogorosi.
F.    Imicimbi Ezayo
1.    Imbizo kaMongameli yoHlelo Lokuthuthukiswa Kwezifunda (i-DDM) e-Ekurhuleni1.1.    UMongameli u-Ramaphosa uzoba neMbizo kaMongameli ye-DDM kuMasipala Wedolobha Ekurhuleni ngoLwesihlanu, mhla wama-23 kuNcwaba 2024 e-Tsakane Stadium, ngenhloso yokuzohlola inqubekelaphambili emsebenzini wokulethwa kwezidingonqangi.1.2.    IMbizo kaMongameli ye-DDM izokwethanyelwa ngabaholi abaphuma kuzona zontathu izinhlaka zikahulumeni abazoxoxisana ngezinselele ezibhekene nemiphakathi ekulethweni kwezidingonqangi, kanye nezinhlelo zentuthuko ezikhona kumasipala wedolobha ngokuhambisana nomgomo othi uHulumeni Oyedwa, uHlelo Olulodwa, Isabelomali Esisodwa.1.3.    IMbizo ye-DDM inkundla lapho kuxoxisanwa khona ehlukile eNingizimu Afrika, futhi isenza sibe ngelinye lamazwe ambalwa akwaziyo ukuxoxisana ngqo nezakhamuzi zalo esigabeni esifana nalesi.1.4.    Abahlali base-Ekurhuleni bayamenywa ukuthi beze ngobuningi babo ukuze bezoxoxisana ngezinhlelo ezikhona zokuxazulula inkinga yokuswelakala kwamanzi kanye nezinyathelo imiphakathi ngokusebenzisana no-Eskom okufanele izithathe ukugwema ukucinywa kukagesi okulokhu kwenzeka.
2.    Ukusingathwa Kwengqungquthela Nombukiso Wezezindiza e-Afrika 2.1    IKhabhinethi licubungule laphinde lagunyaza ukuthi iNingizimu Afrika isingathe iNgqungquthela Nombukiso Wezezindiza e-Afrika eGoli kusuka mhla we-16 kuya mhla we-17 kuMandulo 2024. Ingqungquthela kanye nombukiso ngumcimbi omkhulu wohwebo embonini yezezindiza. 2.2    Ngaphezu kwalokhu, umcimbi uzobeka iNingizimu Afrika ebalazweni njengendawo yezivakashi futhi ulethe ithuba lokukhangisa eminye imikhiqizo yaseNingizimu Afrika kubabambiqhaza beNgqungquthela Nombukiso.
3.    INgqungquthela Kwezokufuduka3.1    IKhomishini Kazwelonke Yezokuhlela, iNhlangano Yamazwe Ngamazwe Yezokufuduka kanye noHlelo Lwentuthuko lwe-UN bavule iNgqungquthela Kwezokufuduka eGoli kusuka mhla wama-20 kuya mhla wama-23 kuNcwaba 2024. 3.2    Kule ngqungquthela kuhlolisiswa kuphinde kudingidwe ngokufuduka njengento eholela entuthukweni, ngokugxila kakhulu ekusizeni abantu abafudukayo ngokwezimali zabo kanye nokusebenzisana kwamazwe ngamazwe.
4.    INyanga Yezokuvakasha4.1    Uhlelo lweNyanga Yezokuvakasha lwe-2024, oluzoqhutshwa kusuka mhla lu-1 kuya mhla zingama-30 kuMandulo 2024, lwethulwe eNyakatho Kapa ngokubhekela isidingo sokusabalalisa ukubaluleka kwezokuvakasha ezweni jikelele. 4.2    Njengoba izwe limema izivakashi zakuleli nezamazwe ngamazwe ukuthi zizobona izindawo ezihehayo zaseNingizimu Afrika, amasiko nemikhuba okuphilwa ngayo, uhulumeni usebenza ngokuzikhandla ukukhulisa lo mkhakha ngokuvundulula amakhono kwezokuvakasha emalokishini ethu, emakhaya nasemadolobheni amancane. Ngokwenza kanjalo sizokhulisa futhi sisabalalise ezokuvakasha eNingizimu Afrika.
5.    Uhambo LukaMongameli oluya e-People’s Republic of China (e-PRC)5.1    UMhlonishwa, uMongameli u-Ramaphosa uzothatha uHambo lukaMongameli oluya e-PRC kusuka mhla wesi-2 kuya mhla wesi-5 kuMandulo 2024 oluzoqinisa ubudlelwano bobunxusa nobohwebo phakathi kwala mazwe amabili. Lolu hambo lulandela ukuvakasha kwesine kukaMongameli u-Xi Jinping eNingizimu Afrika ngowe-2023.5.2    I-China yizwe elikhulu elihwebelana neNingizimu Afrika ngohwebo phakathi kwala mazwe amabili olume kwizigidigidi ezingama-US$34 ngowezi-2023, okuhlanganisa imikhiqizo ethunyelwe e-China eyizigidigidi eziyi-US$12 kanye nempahla ebuya e-China eyizigidigidi ezingama-US$22. I-China ilokhu ifaka igalelo elikhulu emkhankasweni wotshalomali eNingizimu Afrika futhi iyilona lizwe elitshala kakhulu izimali.5.3    Iningi lezivumelwano ezibalulekile kulindeleke ukuthi ziphothulwe ngesikhathi saloluHambo lukaMongameli, kubandakanya neSivumelwano Sohlaka Somfelandawonye Wentuthuko, ukuhambelana kohwebo kanye nokukhulisa ukufinyelela ezimakethe. 5.4    Ithimba laseNingizimu Afrika lizophinde libe yingxenye yoMhlangano Wokusebenzisana kweNingizimu Afrika ne-China (i-FOCAC) ozobanjwa kusuka mhla wesi-4 kuya mhla wesi-6 kuMandulo 2024. 5.5    I-FOCAC indlela yokusebenzisana kwamazwe ehlukahlukene phakathi kwe-China namazwe ase-Afrika, futhi ithathwa njengenkundla yokusebenzisana ngaphansi kohlelo lwe-Chinese’s Belt and Road Initiative okuyiqhingasu le-China lwamazwe ngamazwe lokuthuthukiswa kwengqalasizinda.
G.    Imiyalezo
1.    Isizwe esiphumelelayo1..1.    Abesifazane namadoda kwezemidlalo kuleli lizwe bayaqhubeka nokuqhakambisa izwe lethu emidlalweni eyehlukahlukene emhlabeni jikelele futhi bayasibumba njengezwe.1..2.    Amaqhawe ethu ebhola lombhoxo, ama-Springboks, aphinde ehlula i-Australia okwesibili futhi ayaqhubeka nokuba yiqembu elingakaze lehlulwa ku-Rugby Championship. 1..3.    I-Australia nayo inqobile njengoba u-Dricus du Plessis egcine isicoco sakhe se-UFC middleweight ngokuhlula u-Israel Adesanya wase-Nigeria e-Perth.1..4.    Ama-Proteas aphumelele ngesikhathi ehlula i-West Indies emdlalweni wesibili wekhilikithi eGuyana lapho bephume phambili ngo:1-0 kwi-test series.1..5.    IQembu lase-SA lithole igolide elilodwa, amasiliva amathathu kanye nezindondo zethusi ezimbili kuma-2024 Paris Olympics, nabaphindaphinde isibalo sezindondo zemidlalo eyedlule ye-2021 Tokyo Olympic Games. Le mpumeleleo izohlala isikhathi eside emiqondweni yethu.1..6.    Njengesizwe sibungaza iqembu lazeNingizmu Afrika le-relay okunguBayanda Walaza; u-Bradley Nkoana; u-Shaun Maswanganyi no-Akani Simbine ngokuthola indondo yesiliva emjahweni wamadoda wamanqamu we-4x100m relay. Baqophe umlando omusha e-Afrika wemizuzwana engama-37.57. Ngaphezu kwalokhu, u-Jo-Ane van Dyk uthole indondo yesiliva emdlalweni wabesifazane we-javelin.1..7.    Le mpumelelo ibonisa amandla emidlalo ukuthi angabumba futhi edlule yonke imigoqo. IKhabhinethi ligqugquzela abantu baseNingizimu Afrika ukuthi basebenzise lezi zikhathi zokubumbana njengethuba lokusizana njengabantu baseNingizimu Afrika ukwakha umphakathi esifuna ukuphila kuwona.
2.    Ukuhalalisa IKhabhinethi lihalalisela futhi lifisela okuhle laba abalandelayo: •    UZime waseNingizimu Afrika wezi-2024 osanda kwethweswa isicoco, uNkosazana Mia le Roux, futhi imethulela isigqoko ngokuqina kwakhe. U-Mia le Roux ubonisa umoya waseNingizimu Afrika wokunqoba nasiphi na isimo njengoba engumuntu wokuqala ophila nokukhubazeka (ongezwa kahle ezindlebeni) ukuthi abe nguZime waseNingizimu Afrika. IKhabhinethi limufisela okuhle kodwa emsebenzini wakhe omusha njengenxusa laseNingizimu Afrika. •    IJaji Eliyinhloko eliphumayo u-Raymond Zondo, ozothatha umhlalaphansi uma kuphela uNcwaba 2024 emva kokusebenza njengejaji iminyaka engama-27.•    Nkz. Fikile Marakalla, ophume isibili emkhakheni wezithombe kuma-SADC Media Awards 2024. Waqala ukusebenza kuPhiko lukaHulumeni Kwezokuxhumana Nokudluliswa Kolwazi njenge-intern nokuyimanje usesebenza ngokuphelele njengomunye wabethimba elithwebula iPhini likaMongameli.•    Mnu. Benjamin Moshatama we-Chanel Africa Radio, ophume isibili emkhakheni wemisakazo kuma-SADC Media Awards 2024.•    Iqembu lomdanso, i-Durban’s Wu Tang Cru, ngokuthola indondo yegolide nesiliva kuma-UDO World Street Dance Championships. Leli qembu lithole igolide ku-under-14 Intermediate category laphinde lathatha isicoco se-Intermediate World Champions.•    Mnu. Dada Morero, usodolobha waseGoli omusha okhethiwe, futhi simufisela okuhle kodwa njengoba eqala umsebenzi wakhe wokuhola uMasipala Wedolobha omkhulukazi eNingizimu Afrika.
3.    Amazwi enduduzoIKhabhinethi lidlulisa amazwi enduduzo kubangani nasemndenini walaba abalandelayo: •    Slz. Muxe Nkondo, obengumfundi kwezenqubomgomo yezenhlalo namasiko. Ube negalelo elibonakalayo ekusungulweni kwenqubumgomo kusuka emkhakheni wezokuvakasha, ukuhlaliswa kwabantu kanye nokuphathwa kwemisebenzi kahulumeni kuya kwezesayensi nobuchwepheshe, kanye nobuciko namasiko.•    Mnu. William Smith, umsunguli wemfundo yeZibalo neSayensi nowahlonishwa nge-National Order of the Baobab. U-William wasiza abafundi abaningi ngokwenza lula izifundo zeZibalo, iSayensi, i-Biology neSingisi ohlelweni lwe-SABC i-Learning Channel - indoda okuyiyona eyaqala ukufundisa ngobuchwepheshe ngaphambi kwesikhathi sedijithali.•    Nkz. Zanele Mbokazi-Nkambule, obengumsakazi ku-Ukhozi FM kanye nomsunguli wama-Crown Gospel Awards.
Imibuzo: Nks Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"ISitatimende Somhlangano weKhabhinethi obubanjwe ngoLwesithathu, mhla we-4 kuMandulo 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-we-4,"A.    Ezisematheni
1.    Okuhamba phambili kwezomnotho
•    Uhulumeni usalokhu egxile kulokhu okulandelayo: o    ukukhulisa umnotho;o    ukunciphisa inani labantu abangasebenzi; kanyeo    nokusungula isimo sotshalomali esiqinile.
1.1 Inqubekelaphambili ebonakalayo kwezomnotho:
1.1.1 Ukukhula kwesamba somkhiqizo wezwe (i-GDP)

IKhabhinethi  likuphawulile ukukhula kancane komnotho waseNingizimu Afrika ngo-0.4% ekoteni yesibili yowezi-2024, okubonisa ukwenza kahle komnotho usuwonke onyakeni. 
Ukukhula komnotho kwenzeke kakhulu embonini yezezimali, eyezokudayiswa kwezindlu kanye nemboni yezinsizakalo zamabhizinisi, okunyuke ngo-1.3%, imboni ngayinye okufake igalelo eliyiphesenti elingu-0.3 ekukhuleni komnotho. 
Imboni yezohwebo, eyokupheka kanye nezindawo zokulala izivakashi, imboni yezokukhiqiza nekagesi, imboni yegesi namanzi zona zibe negalelo lephesenti elingu-0.1 ekukhuleni kwe-GDP, kanti izindleko zokusetshenziswayo emakhaya sezizonke zifake iphesenti elingu-0.9 nezindleko zokusetshenziswayo sezizonke zaba yiphesenti elingu-0.2 ekukhuleni kwe-GDP. Lezi zimboni zibe nemisebenzi ekhulisa umnotho ekoteni edlule.
Umnotho waseNingizimu Afrika usalokhu uqinile neKhabhinethi ligqugquzela yonke imikhakha ukuthi yakhele phezu kwalo msebenzi omuhle ukuya phambili.
Uma yonke imikhakha iba nalo mfutho njengesizwe, sizophumelela ekusunguleni amathuba amaningi emisebenzi siphinde senze ngcono amazinga okuphila kubo bonke abantu eNingizimu Afrika.
IKhabhinethi libeke phambili ukukhula komnotho obandakanya wonke umuntu kanye nokusungulwa kwemisebenzi kuHulumeni Wehlandla Lesikhombisa ngakho-ke izingenelelo ezikhona zizoqiniswa ukuze lokhu kuzoba yimpumelelo.

1.1.2 Utshalomali lomkhakha wezimoto

Umkhankaso wotshalomali lwaseNingizimu Afrika uyaqhubeka nokuheha utshalomali oluqinisekisa injongo kahulumeni yokuqhuba ukukhula komnotho nokusungula imisebenzi. IKhabhinethi lamukele ukwethulwa kwesikhungo sokukhiqiza izingxenye zemoto senani lesigidigidi esi-R1.1 e-Dube Trade Port Special Economic Zone eKwaZulu-Natali.
Utshalomali olukhulu lwe-Toyota Tsusho Africa (Pty) Ltd ne-Ogihara Thailand Corporation Ltd lubuyise ukuzethemba kweNingizimu Afrika ekubeni indawo yokuthi amanye amazwe atshale izimali kuyona.
Utshalomali luphinde lwaqinisekisa inqubekelaphambili esiyenziwe ngaphansi kobuholi bukaMongameli u-Cyril Ramaphosa, osehole lo mkhankaso wotshalomali osuhehe izithembiso zotshalomali olungaphezu kwe-R1.51 trillion kusukela ngowezi-2018.

1.1.3 Ukugqugquzela imikhiqizo ethunyelwa iNingizimu Afrika kwamanye amazwe

Iqoqo lokuqala likakwatapheya waseNingizimu Afrika lifikile e-Japan ngokuphela kukaNcwaba wezi-2024, lokho okuqinise kakhulu umkhakha walapha ekhaya wokwatapheya, nokubonise umthelela omuhle oHlelweni Olukhulu Lwezolimo Nemikhiqizo Yezolimo, okuhloswe ngalo ukukhulisa indlela yokuthi abakhiqizi baseNingizimu Afrika bakwazi ukufinyelela ezimakethe ezintsha. 
Abatshali bakakwatapheya eNingizimu Afrika manje bazozuza okukhulu njengoba imizamo yokukhulisa izindlela zokuthi abakhiqizi bezolimo bafinyelela ezimakethe iqhubeka. I-India, i-China ne-Japan banamathuba ezimakethe kubantu abangaphezu kwezigidigidi ezi-R2.5.

1.1.4 Ukutholakala Kukagesi

IKhabhinethi lincome u-Eskom, ibhodi layo, abaphathi nabobonke abasebenzi abebesebenza ngokungakhathali ukuqinisekisa ukuthi iNingizimu Afrika ayinakho ukucinywa kukagesi ngenhloso yokuwonga kuleli hlobo njengoba isikhungo sikagesi siqhubeka nokwengeza ugesi kwisizinda sikagesi kuzwelonke ngokulandela uhlelo lokuvuselela ukuphehlwa kukagesi.
U-Eskom uhlose ukugcina ukucinywa kukagesi eziteshini kungaphansi kwezi-13 000 megawatts njengoba usebenza ukwenza ngcono ukusebenza kweziphehlimandla zikagesi.
Ukuthunyelwa kukagesi ngokungaphazamiseki kubalulekile ekukhuliseni umnotho wethu, ukuqinisa ukuzethemba kanye nokuthuthukisa izinga lokuphila kwizakhamuzi zakithi.
Uhulumeni uyaqhubeka nokusebenzisa UHlelo Lokusebenza Lukagesi, obekulokhu kusetshenziswa lona ekunciphiseni ukucinywa kukagesi ngenhloso yokuwonga ngokuqinisekisa ukunakekelwa kweziphehlimandla zakwa-Eskom.
Ukuguqulwa komkhakha wethu wezamandla kuyingxenye ebalulekile yemizamo yethu yokwakha ikusasa lezamandla labantu bakithi.

1.1.5. Ukuguqulwa kwezinkampani zikahulumeni (ama-SOE)

Ngokuhambisana nesimemezelo esenziwa nguMongameli u-Ramaphosa ngokwedlule ePhalamende sokuhlela kabusha ama-SOE ethu, umsebenzi wawo wonke ama-SOE usudluliselwe kongqongqoshe abehlukahlukene, emva kokuthi uMongameli esayine ukugunyaza lesi simemezelo.
Lesi sinyathelo sihambisana nezinhlelo zokusungula indlela yokusebenza eyodwa lapho uHulumeni ezobheka khona ukusebenza kangcono kwama-SOE ethu ukuthi akhulise umnotho, enze ngcono ukulethwa kwezidingonqangi, kanye nokucijisa ama-SOE ngamakhono kwezentengiselwano namasu okusebenza.
Umsebenzi wakwa-Eskom udluliselwe kuNgqongqoshe Wezamandla Nokagesi no-Transnet, i-South African Airways kanye ne-South African Express yadluliselwa kuNgqongqoshe Wezokuthutha.
Inkampani kahulumeni yamadayimane i-Alexkor izophathwa nguNgqongqoshe Wezezimbiwa Nowoyela, inkampani yezobuchwepheshe bezezindiza nasemkhathini nobuchwepheshe bezempi i-Denel izoba ngaphansi kukaNgqongqoshe Wezokuvikela Nomakadebona Bezempi, bese kuthi i-South African Forestry Company SOC Limited, ebhekelele amahlathi kahulumeni, yona izoba ngaphansi kukaNgqongqoshe Wezamahlathi, Ukudoba Nemvelo.

1.1.6 Uxhasomali lwentuthuko

Uxhasomali lwakamuva olugunyaziwe oluyizigidigidi eziyi-R17.8 oluphuma e-BRICS New Development Bank (i-NDB) ukuze luzosiza kwimiklamo yengqalasizinda yamanzi nokuthuthwa kwendle luzonciphisa ukusalela emuva kwingqalasizinda futhi luqinisekise ukuhlinzekwa kwezidingonqangi emakhaya ahlwempu.
I-NDB iphinde yaba nesivumelwano ne-Transnet ngemalimboleko kahulumeni eyizigidigidi ezi-R5 zokwakhiwa kangcono umkhakha wezitimela ezithutha impahla.
IKhabhinethi idlulise ukubonga ngoxhasomali, olusiza ekusheshiseni ukuthuthukiswa kwengqalasizinda esizweni sakithi futhi lusize ekuthuthukiseni izimpilo zabantu.

Okuhamba phambili ngenhlalakahle yabantu    •    Uhulumeni uhlose:  o    ukwakha iNingizimu Afrika engcono yawowonke umuntu; kanyeo    nokuqinisekisa ukulingana, ukufinyelela nokubandakanywa kwizinsizakalo.
2.1 Inqubekelaphambili ebonakalayo ngenhlalakahle yabantu
2.1.1 ISivumelwano sikaMongameli Sezempilo

Ukufuna ukunakekelwa ngokwezempilo okusezingeni elifanele nokungambi eqolo kuwowonke umuntu sekuthathe elinye igxathu elisondele ekusayinweni kweSivumelwano Sikamongameli Sezempilo sesibili.
Isivumelwano sezempilo siluhlaka lokusebenzisana phakathi kwemikhakha ebalulekile kanye nababambiqhaza abafana nohulumeni, amabhizinisi, abasebenzi, umphakathi, abasebenzi bezempilo, izinyonyana, abasebenzisa izinsizakalo, amakhansela omthetho, izifundiswa kanye nabacwaningi.
Kuhloswe ngaso ukuqinisa uhlelo lokusebenza lwezempilo, kanye nokuqapha nokuhlola amalungiselelo okuqaliswa koMshwalense Kazwelonke Wezempilo. 
Isivumelwano sezempilo kuhloswe ngaso ukuqinisa umkhakha wezabasebenzi ngesikhathi kwenziwa ngcono ukufinyelela kumakhambi, imigomo kanye nemikhiqizo yezempilo, kanjalo nokwenza ngcono ingqalasizinda nokuqinisekisa ukuxoxisana nomkhakha ozimele.

3.    Ukulwa Nobugebengu Nenkohlakalo

Uhulumeni akabubekezeleleli nhlobo ubugebengu, ukukhwabanisa nenkohlakalo; futhi bonke labo abaphula imithetho yezwe lethu bazophendula.

3.1.1 Ukulwisana nobugebengu obuqhubekayo

IKhabhinethi lisalokhu lizimisele ukuqinisekisa ukuthi iNingizimu Afrika iyindawo lapho wonke umuntu ezizwa ephephile; futhi ukuboshwa kwakamuva nokugwetshwa kwabasolwa ababandakanyeka ebugebengwini obehlukahlukene kubonisa ukuzinikela ekulweni nobugebengu.
Ukwenyuka kobugebengu ezibalweni zekota zakamuva zobugebengu zekota yokuqala kusuka kuMbasa kuya kuNhlangulana 2024 zibonisa ukuthi kusekuningi okusamele kwenziwe ukuqinisekisa ukuthi zonke izakhamuzi zizizwa ziphephile.
UPhiko Lwamaphoyisa aseNingizimu Afrika (i-SAPS), luholwa kuNgqongqoshe Wamaphoyisa, balwisana nalobu bugebengu. Imisebenzi yamaphoyisa yakamuva:o    ukutholana phezulu nabasolwa e-Milnerton, eKapa, okuholele ekufeni nasekuboshweni kwabanye.o    imikhankaso eseMpumalanga Kapa, egxile eMthatha nase-Nelson Mandela Bay.o    ukuboshwa okwenzeke e-Gauteng, eMpumalanga naseFreyistata okuhlobene nokuphanga.
Uhulumeni uqalisa indlela ephelele yokusebenza kuhulumeni, kubandakanya lokhu:o    ukusayinwa kwezivumelwano zokusebenzisana nohulumeni bezifundazwe nabasekhaya.o    ukuqalisa izinhlelo zokusebenza eKapa nase-Nelson Mandela Bay, nezinhlelo zokuphinda lokhu komasipala bamadolobha.o    ukuxoxisana neminye iminyango ukwenza ngcono ukusebenzisana ekulwisaneni nobugebengu.
INqubomgomo Kazwelonke Yamaphoyisa kulindeleke ukuthi iphothulwe futhi yamukelwe uma kuphela uMfumfu 2024 ukuxazulula izinkinga ezifana neziteshi zamaphoyisa nengqalasizinda ngokwezimiso nezindinganiso.
IKhabhinethi lamukele ukusayinwa kweSivumelwano Sokusebenzisana Ekulwisaneni Nobugebengu eNtshonalanga Kapa, esithuthukisa ukusebenzisana nokuxhumanisa phakathi kwabobonke ababambiqhaza ekuxazululeni izinkinga zokuphepha nokuvikeleka. Ngokuba nezinhlelo ezibeke umphakathi phambili, ukuhlanganiswa kwezinsiza kanye nokusungulwa kwamaqhingasu amasha, lesi sivumelwano sivumela ukusebenza ngokubumbana phakathi kwe-SAPS, isifundazwe nemiphakathi ekulweni nobugebengu nokugqugquzela ukuphepha komphakathi.
Ngokungagudluki ezithembisweni ezenziwa nguMongameli u-Ramaphosa ngesikhathi ethula iNkulumo Yokuvula iPhalamende mhla we-18 kuNtulikazi 2024 zokwakha izwe eliphephile, ama-ejensi ezomthetho asekhuphule amasokisi ekulweni nobugebengu.
UPhiko Lwezokuphenywa Kwamacala Ahamba Phambili (i-DPCI), oluphinde lubizwe ngoKlebe, lubophe abasolwa abangama-673 ngekota yokuqala yangowezi-2024/25, lapho abangama-506 bagwetshwa kwaphinde kwaphuma imiyalelo yenkantolo engama-77 yokuthi kushaqwe impahla ehlobene nemisebenzi yobugebengu. Amaphoyisa aphinde abopha abasolwa abayizi-14 422 ngobugebengu obehlukene emkhankasweni i-Operation Shanela kusuka mhla ziyi-19 kuya mhla zingama-25 kuNcwaba 2024.
Ukugasela okuminxaminingi kwamaphoyisa, amaphoyisa kamasipala, ezokuhlunyeleliswa kwezimilo, uMnyango Wezasekhaya kanye nama-ejensi ezomthetho emabhilidini ayisithupha aqhwagiwe eThekwini kuholele ekutholakaleni kwamadola mbumbulu aseMelika ayizigidi ezi-R4, kwatholakala nezidakamizwa, namaphakethe ayi-117 ezinhlamvu notshwala, aphinde abopha abokufika abangaphezu kwe-150 abasolakala ngokungabi namaphepha okuba kuleli lizwe.
Le mpumelelo ilandela inqubekelaphambili eyenziwe ukuhlakaza amaqembu obugebengu kuleli lizwe selokhu kuqale unyaka. I-DPCI isivundulule amalabhorethri omshoshaphansi ezidakamizwa ayishumi aphinde abopha abantu abangama-34 ngokukhiqiza, ukuthengisa nokutholakala nezidakamizwa ezingekho emthethweni.
IKhabhinethi licela bonke abantu baseNingizimu Afrika ukuthi baqhubeke basebenzisane nabomthetho ngokuthi babike izenzo ezingekho emthethweni emaphoyiseni ngokushayela ku:10111 ukusiza ukuqeda izigilamkhuba emphakathini yakithi. 
Ukulwisana nobugebengu kungumsebenzi wethu sonke kanti uhulumeni uzoqhubeka nokuqhuba imikhankaso ezonxenxa bonke abantu emphakathini ukuthi basebenze ngokubambisana ekutheni sibe neNingizimu Afrika engcono nephephile.

3.1.2 Ukujeza kwalabo abasolwa ngokukhwabanisa

IKhabhinethi lamukele umyalelo wokushaqwa kwezigidi ezi-R6.5 kulabo ababandakanyeka ekuphangweni kwemali e-National Lotteries Commission. Lezi zinyathelo zeseka ukuqaliswa kweQhingasu Lokulwa Nenkohlakalo, elihlanganisa ama-ejensi ezokuthotshelwa komthetho ekulweni nenkohlakalo.
IKhabhinethi liphinde lamukela umyalelo weNkantolo yase-London ukuthi kuvunyelwe ukubuyiswa kowase-Britain nobengusonkontileka waphambilini wakwa-Eskom, uMnu. Michael Lomas, eNingizimu Afrika ukuzobhekana namacala enkohlakalo ethweswe wona. UMnu. Lomas uzobuyiswa ukuze ezobhekana namacala athweswe wona enkohlakalo angama-41 ahlobene nokwakhiwa kwe-Kusile Power Station. Lo myalelo wenkantolo ubuyisa ukuzethemba ohlelweni lobulungiswa futhi luqinisekisa ukuzimisela kwethu ukuthobela izibopho zamazwe ngamazwe zamalungelo abantu. 
Ekukhipheni umyalelo walo, iJaji u-Charles Bourne ubike ukuthi uhlelo lokusebenza lwamajele aseNingizimu Afrika asesimeni esikahle futhi bazokwazi ukuhlangabezana nezidingo zikaMnu. Lomas.
Ukusayinwa kwesimemezelo sikaMongameli u-Ramaphosa esigunyaza uPhiko Oluphenya Amacala Aphambili (i-SIU) ukuthi luphenye izinsolo zenkohlakalo nokungaphathi ngendlela e-Eskom kuqinisa imizamo yokuthi labo ababandakanyeka ezenzweni zenkohlakalo kuHulumeni baphendule.
Isimemezelo sifaka phakathi izinsolo zokungaphathi ngomthetho nangendlela okwenzeka phakathi womhla lu-1 kuNdasa 2006 nomhla wama-30 kuNcwaba 2024, kanti izinkontileka eziyisishiyagalolunye zizophenywa. UMongameli uphinde wachibiyela lesi simemezelo esigunyaza i-SIU ukuthi iphenye ezinye izinsolo zenkohlakalo eMnyangweni Wezokuthuthukiswa Kwezindawo Zasemakhaya Nokuguqulwa Komhlaba.
IKhabhinethi lishayele ihlombe isigwebo seminyaka eyi-15 esinikwe uMphathi waphambilini Wobunjiniyela we-Passenger Rail Agency yaseNingizimu Afrika, uMnu. Daniel Mthimkhulu, esikhishwe yinkantolo i-Palm Ridge Commercial Crimes Court. Lesi sigwebo sibonisa ukunqoba empini yokulwa nenkohlakalo nokukhwabanisa ezikhungweni zaleli lizwe. Siphinde sibonise ukuzinikela kukahulumeni ekugqugquzeleni ukuqeda ngokungathembeki emsebenzini nasekuqinisekiseni ukuphendula kuzona zonke izigaba.

3.1.3 Ukulwisana nokuphanga
IKhabhinethi angeke lizibekezelele izenzo zokuphanga

INingizimu Afrika ithatha isifundo kwamanye amazwe ukuze izosungula amaqhingasu okubhekana nezigameko zokuphanga.
 Indlela efaka umphakathi wonke kanye nomzamo obumbene kahulumeni, abomthetho, amabhizinisi nemiphakathi kuyadingeka ukuze kuzosungulwa imbumba ezolwisana nalobu bugebengu.
Ukuphanga akuhlukumezi nje kuphela abantu abathile; kodwa kubukela phansi umnotho wonke jikelele. Ngokulwa nalobu bugebengu, sivikela imisebenzi, sigqugquzele utshalomali futhi sigqugquzele ukukhula komnotho.
Sicijisa imiphakathi ukuthi ikwazi ukusukuma ilwe nokuphanga. Ngokufunda, izindlela zokuthola usizo, kanye nezindlela zokubika ngaphandle kokudalulwa, senza ukuthi abantu baphikisane nezigebengu ngendlela ephephile.
I-SAPS ihlonyiswa nezinsizakusebenza zesimanjemanje kanye nezindlela zokulwa nokuphanga, kufaka phakathi nezindlela ezisezingeni lobunhloli kanye namaphoyisa omsebenzi okhethekile, ukuze ezokwazi ukuba ngaphambili ngokomqondo kunezigebengu.
Ukuphanga kujwayele ukuthi kudlange lapho kungekho khona amathuba omnotho. Uhulumeni ubhekana nembangela yalokhu ngokuthi atshale izimali kwezemfundo, ukusungulwa kwemisebenzi, kanye nokuthuthukiswa komphakathi ngokuhambisana nemizamo yabezomthetho.
Uhulumeni usebenza ngokubambisana nababambiqhaza emazweni ngamazwe ukubonisana ngezobunhloli, izindlela zokuthungathwa kwezigebengu kanye nokuletha izigilamkhuba phambi komthetho.
Imizamo yethu igxile kakhulu ekuvikeleni abantu ababuthakathaka namabhizinisi ahlezi esengcupheni yokuphangwa. Akekho okufanele aphile ngokwesaba emphakathini wabo.
Uhulumeni uzinikele ukuthatha isinyathelo esisimeme, esizosebenza isikhathi eside esizoqeda nya ubugebengu kanye nokuletha ukuphepha nokuvikeleka kubo bonke abantu baseNingizimu Afrika.

3.1.4  Izicelo zomgunyathi zobufakazi bezomthetho nobezokwelapha

IKhabhinethi lishaqekile ukuthi abanye abameli abangenasimilo nabanenhliziyo ende bazame ukukhwabanisela uMbuso izigidigidi zamarandi ngokufaka izicelo zomgunyathi zobufakazi bezomthetho nobezokwelapha.Lezi zenzo ezimbi zivundululwe ophenyweni olunzulu olwenziwe i-SIU emva kwezinsolo ngezicelo zomgunyathi ezifakwe kuMbuso kusukela ngowezi-2017.Uphenyo oluqhubekayo luveze ukuthi abanye abameli ngezinye izikhathi ngokusizwa abasebenzi bezempilo abasebenzela uHulumeni, bebeya eMnyangweni Yezempilo ezifundazweni, uphenyo oluvezwe yi-SIU luholele ekongeni okungenani izigidigidi ezi-R3 eMinyangweni Yezempilo eyehlukahlukene.

3. Okubekwe phambili kwezokubusa

UHulumeni Wobumbano Lukazwelonke (i-GNU) ugxile ekuthuthukiseni ikhono likahulumeni lokwethula izinjongo ezibalulekile zikahulumeni.
Amaqembu e-GNU azinikele ukusebenza ngokubambisana ukufezekisa iphupho labo lokwenza ngcono izimpilo zabo bonke abantu baseNingizimu Afrika.
Sinomqomdo ocace bha wokugqugquzela indlela yokubhekana nezinkinga kuzozonke izinhlaka zikahulumeni – kuzwelonke, esifundazweni nakohulumeni basekhaya.

3.1 Inqubekelaphambili kokubekwe phambili kuhulumeni
3.1.1 Ukwenza kangcono ukuphathwa kwemithombo yamanzi

Imizamo yokwenza ngcono ukuphathwa kwezinsiza zamanzi ezikhona kanye nokuqinisekisa ukutholakala kwamanzi eminyakeni eyishumi ezayo sekuqiniswe ukugunyazwa kukaMongameli u-Ramaphosa koMthethosivivinywa kaZwelonke waseNingizimu Afrika We-ejensi Yengqalasizinda Yamanzi, osungula i-ejensi entsha ezobhekelela ukuthuthukiswa nokuphathwa kwengqalasizinda kazwelonke yamanzi.
IKhabhinethi lamukela umthetho omusha njengegxathu elibalulekile kuguquko lokunyusa utshalomali ekunakekelweni nasekwakhiweni kwengqalasizinda yamanzi nokwenziwa ngcono kwezinga lamanzi.

3.1.2 Imiphumela yocwaningomabhuku lohulumeni basekhaya

IKhabhinethi liphawule ngeMiphumela Yocwaningomabhuku Lukamasipala ekhishwe uMcwaningimabhuku Jikelele weNingizimu Afrika (i-AGSA) yonyaka wezi-2022/23 ebonisa ukwenza kangcono kancane kancane ukuphathwa kwezimali komasipala abathile. 
Noma kunjalo, usamuningi umsebenzi okufanele wenziwe ukwenza ngcono ukuthotshelwa komthetho komasipala abaningi abaqhubekayo nokuthola imiphumela yocwaningomabhuku engemihle.
Umbiko we-AGSA ubonisa omasipala bamadolobha abangama-34 kwabangama-257, omasipala besifunda nabasekhaya bathole imiphumela yocwaningomabhuku emihle.
Ngasohlangothini oluhle, inani locwaningomabhuku olunobufakazi obungaphelele lehlile ngesikhathi omasipala abangama-45 bethole imiphumela yocwaningomabhuku engcono kusukela ngowezi-2020/21, nenani lalaba abalethe izitatimende zezimali ngesikhathi libe ngcono kusuka kuma-81% ngowezi-2020/21 kuya kuma-90% ngowezi-2022/23.
IKhabhinethi ligqugquzeleke kakhulu ngokuthi uMnyango Wezokubusa Ngokubambisana Nezindaba Zendabuko, ngokubambisana ne-AGSA, uyaqhubeka nokuqalisa izinhlelo okuhloswe ngazo ukuhlanganisa konke okuhle okwenziwe komasipala abathile. 
Umnyango uphinde wabeka phambili ukusizwa komasipala abangenzi kahle kuleli lizwe ngokuthi benze kangcono ukusebenza ngokubaqeqesha nokudluliswa kwamakhono, kanye nokubeka imithetho yobuncane bezindinganiso kubaphathi bakamasipala nabaphathi abakhulu.

B.    Ezakamuva kwiKhabhinethi
(i)    Usuku Lukazwelonke Lokubungaza Amaphoyisa 
(a)    IKhabhinethi litshelwe kafushane ngoSuku Likazwelonke Lokubungaza amaphoyisa, obelungeSonto, mhla lu-1 kuMandulo 2024. (b)    USuku Lwesikhumbuzo kuhloswe ngalo ukuhlonipha abesifazane namadoda abangamaphoyisa abashona besemsebenzini, kanye nokuthatha izinyathelo ezifanele ukweseka imindeni yabo ikakhulukazi izingane zabo ezisafunda isikole.(c)    Uhulumeni uphikisana kakhulu nokubulawa kwamaphoyisa angama-39 ashona esemsebenzini futhi uzobhekana nanoma ubani obandakanyeka ekubulaweni kwamaphoyisa esemsebenzini. (d)    Uhulumeni ubeke phambili ukulwisana nezenzo zobugebengu futhi uzoqinisa imithetho ezovumela uhulumeni ukuthi akwazi ukuthuthukisa izindlela zokulwa nobugebengu.
(ii)    Inqubekelaphambili yeNingizimu Afrika ekubekweni iso ngenxa yokuntula izindlela zokulwa nokuhlanzwa kwemali yi-Financial Action Task Force (i-FATF)
(a)    IKhabhinethi lithole umbiko wesine wokuqhubekayo owethulwe yi-Interdepartmental Committee on Anti-Money Laundering and Combatting the Financing of Terrorism (IDC-AML/CFT) kusukela iNingizimu Afrika yafakwa ngaphansi kweso le-FATF ngoNhlolanja wezi-2023. Lo mbiko uqinisekisa isinqumo seKhabhinethi sangomhla wama-27 kuMandulo 2023 sokuthi i-IDC-AML/CFT ebika ngenqubekelaphambili yethulwe izikhathi ezintathu ngonyaka.(b)    Sekube nenqubekelaphambili ebonakalayo eNingizimu Afrika ngokuxazulula inkinga yokweswela izindlela zokuthobela umthetho, kokungama-20 kokudingekayo ukuthobela umthetho, kuyi-15 okuthotshelwe ngokuphelele.(c)    Ukuze iNingizimu Afrika iphume ngokuphelele ngaphansi kweso le-FATF ibe nezinyathelo ezingama-22 ezikhonjwe njengezinenkinga ekusebenzeni kahle, eziyisishiyagalombili zazo sesixazululiwe, osekusele eziyi-14 ezizoxazululwa ngoNhlolanja 2025. (d)    IKhabhinethi libuphawulile ubunzima bezinkinga okufanele zixazululwe, kodwa lisalokhu lizimisele ukuqinisekisa ukuthi imizamo iyaqiniswa ukuze kuzoxazululwa izinkinga ezisele, liphinde lakuphawula ukuthi imizamo yeNingizimu Afrika iletha imiphumela engcono uma kuqhathaniswa neyamazwe asethuthukile afana neMelika, esalokhu iza ngemuva kweNingizimu Afrika.
(iii)    UHlelo Lunye Lwensangu
(a)    IKhabhinethi litshelwe kafushane ngenqubekelaphambili ngokusungulwa koHlelo Lunye Lwensangu, okuhloswe ngalo ukuhlinzeka ngohlaka lokusungulwa, ukukhuliswa nokuthuthukiswa kwemboni yensangu eNingizimu Afrika ukuze izofaka igalelo ekukhuleni komnotho, ukulwisana nenhlupheko nokusungula imisebenzi. (b)    UHlelo Lunye lwakheke ngezinsika eziyisishiyagalolunye, okuyiZinsiza Zokulawula Ezisebenzayo; uHlelo Olusimeme Lokufakelwa Kwezimbewu; Ukuthuthukiswa Kocwaningo Nobuchwepheshe; Uhlelo Lokweseka Abakhiqizi; Ukuthuthukiswa Kwezimakethe; Ukuthuthukiswa Kwamabhizinisi Nabahlinzeki Bezinsiza; Ukuthuthukiswa Kwemikhiqizo Nokukhiqizwa Kwayo; Ukufundisa Nokuqeqesha; kanye Nokuxhumana Nokuqwashisa.(c)    Inqubekelaphambili esiyenziwe kuze kufike manje ifinyezwe ngokulandelayo:i.    Kulandela ukumenyezelwa kwensangu njengesitshalo sezolimo, sekukhishwe izimvume zokutshala insangu eziyinkulungwane nekhulu elineshumi (1 110).ii.    UMongameli u-Ramaphosa wagunyaza uMthethosivivinywa Wokusetshenziswa Ngasese Kwensangu ngoNhlaba 2024.iii.    UMnyango Wezobulungiswa Nokuthuthukiswa Komthethosisekelo uzoqhamuka nemithetho yokweseka Ukusetshenziswa Ngasese Kwensangu.iv.    UMnyango Wezempilo, ngokusebenzisana neZiphathimandla Ezilawula Imikhiqizo Yezempilo eNingizimu Afrika (i-SAHPRA), usuphothule izingxoxo mayelana nezinguquko zoMthetho weShejuli Yamakhambi Nemithi Ehambisana Nawo, we-1965 (Umthetho we-101 we-1965).v.    UMnyango Wezokuhweba, Izimboni Nokuncintisana (i-dtic) uphothule ukucwaningwa kwesimo namanani emkhakheni weNsangu eNingizimu Afrika, i-dtic maduze nje izoqalisa izingxoxo ngeNqubomgomo Yohwebo Lwensangu.vi.    UMkhandlu Wocwaningo Lwezolimo (i-ARC) usungule izinhlobo ezimbili zensangu kanti ngokusebenzisana noMnyango Wezolimo, Uguquko Lomhlaba Nokuthuthukiswa Kwezindawo Ezisemakhaya (i-DALRRD), uphakathi nomsebenzi wokukhiqiza imbewu ukuze izotholakala ngesikhathi sokutshala ngowezi-2025.vii.    NgoNhlaba 2024, uNgqongqoshe Wezolimo, Uguquko Lomhlaba Nokuthuthukiswa Kwezindawo Zasemakhaya wagunyaza uHlelo Lokuqinisekiswa Kwensangu ukuze kuzolawulwa uhlobo nezinga lensangu lokho okuzokweseka indlela esimeme yokuthola imbewu yensangu.viii.    I-DALRRD isiqale ucwaningo olubiza izigidi ezi-R124 ne-ARC olugxile ekutshalweni kwensangu ezosetshenziswa ukwenza amakhambi okwelapha, i-fibre nokunye, ukuqashwa kwezifo ezingahlasela izitshalo zensangu, ukugcinwa kwembewu yokuqala, ukusungulwa kohlelo lwembewu Yensangu.ix.    E-Gauteng, ngokusebenzisana noMkhandlu Wesayensi Nocwaningo Lwezimboni, kwesekwa amabhizinisi ayishumi amancane, aphakathi namancanyana ukuze kuthuthukiswe umkhiqizo. I-DALRRD iyaqhubeka nokuxoxisana nezifundazwe ezizinikele kulokhu kuze kube manje.  x.    Ukuthuthukisa ikhono lomnyango ukuthi likwazi ukubeka iso ukutshalwa kwensangu yilabo abanezimvume, i-ARC isungule uhlelo olubanzi lokuqeqesha oluzosiza ekuhloleni.
(iv)    INyanga Yemisebenzi Kahulumeni Edidiyelwe
(a)    IKhabhinethi litshelwe kafushane ngezinhlelo zokubungaza iNyanga Yemisebenzi Edidiyelwe Kahulumeni kulo nyaka. (b)    Kulo nyaka iNyanga Yemisebenzi Edidiyelwe Kahulumeni ibungazwa ngaphansi kwengqikithi ethi: “Uhulumeni osebenzayo”. (c)    INyanga Yemisebenzi Kahulumeni iyisikhumbuzo sokuthi kusho ukuthini ukusebenzela imiphakathi iphinde ibheke umthelela uhulumeni anawo, ikakhulukazi ngezinkinga zokulethwa kwezidingonqangi. (d)    Kulo nyaka, iNingizimu Afrika ibungaza iMinyaka engama-30 Yenkululeko kanye neminyaka engama-27 yoMthetho Odingidwayo we-Batho Pele njengohlaka lokuletha uguquko ekulethweni kwezidingonqangi eNingizimu Afrika.(e)    Uhlelo oludidiyelwe lukahulumeni lubandakanya iNyanga Yemisebenzi Kahulumeni; iNyanga Yamagugu; iNyanga Yezokuvakasha kanye neNyanga Yokutshalwa Kwezihlahla.
C.    Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
(a)    Nkz. Yolanda Batandwa Damoyi njengoMqondisi Omkhulu weBhodi le-Public Investment Corporation.
(b)     Nkz. Thulisile Glory Manzini njengoMqondisi-Jikelele eMnyangweni Wezokuthuthukiswa Kwamabhizinisi Amancane.
(c)    Ukubekwa esikhundleni kwamalungu eBhodi le-South African Diamond and Precious Metals Regulator.  
(i)    Mnu. Abiel Mngomezulu (uSihlalo);(ii)    Dkt. Natalie Skeepers     – Amalungu angebona abaphathi;(iii)    Nkz. Fungai Mushohwe – Ilungu elingaphethe;(iv)    Nkz. Faith Tumelo Mokwena – Ilungu elingaphethe;(v)    Dkt. Tshepo David Khoza –     Ilungu elingaphethe;(vi)    Nkz. Leanda-Marsha Mtshali – Ilungu elingaphethe;(vii)    Mnu. Norman Baloyi – Ilungu elingaphethe;(viii)    Mnu. Mawethu Cawe – Ilungu elingaphethe;(ix)    Ummeli Madikeledi Moloto –    (Ilungu eliphambili elimele i-DMRE);(x)    Nkz. Rebone Nkambule – (elinye ilungu elimele i-DMRE);(xi)    Mnu. Rangers  Molapo – (ilungu eliphambili elimele i-NUM);(xii)    Mnu. Dingindawo Sibeko – (elinye ilungu elimele i-NUM);(xiii)    Ummeli Leon Johannes Pretorius –    ilungu eliphambili le-UASA;(xiv)    Nkz. Nongcebo Ngcobo – ilungu eliphambili le-SARB;(xv)    Nkz. Kamolegelo Manamela – elinye ilungu le-SARB;(xvi)    Nkz. Nosiphiwo Mzamo –  (ilungu langaphambilini); kanye(xvii)    noMnu. Cecil Khoza – (ilungu langaphambilini).
(c)    Ukubekwa esikhundleni kwamalungu eBhodi le-State Diamond Trader (i)    Mnu. Abbey Chikane (uSihlalo);(ii)    Mnu. Ernest Blom – Ilungu elingaphethe;(v)    Nkz. Komathie Kisten Govender – Ilungu elingaphethe;(vi)    Ummeli Mpati Lebakeng – Ilungu elingaphethe;(vii)    Dkt. Olga Masekoa – Omele umnyango; (viii)    Nkz.. Hellen Diatile     ilungu eliphambili elimele i-NUM;(ix)    Mnu Thapelo Malekutu     elinye ilungu le-NUM;(x)    Nkz. Adele Rossouw     ilungu eliphambili elimele uBumbano;(xi)    Mnu. Johan Du Toit Böning – elinye ilungu elimele uBumbano;(xii)    Mnu. Jacques Hugo – ilungu elimele i-UASA;(xiii)    Nkz. Danile Nyakale – ilungu eliphambili elimele i-IDC;(xiv)    Mnu. Lefu Dlamini – elinye ilungu elimele i-IDC;(xv)    Nkz. Nosiphiwo Mzamo – ilungu elingaphethe (langaphambilini); kanye(xvi)    noMnu. Cecil Khosa –    Ilungu elingaphethe (laphambilini).
D. Imicimbi Ezayo
a)    INyanga Yamagugu

NgoMandulo, iNingizimu Afrika ibungaza iNyanga Yamagugu ngaphansi kwengqikithi ethi: “Ukubungaza izimpilo zamaqhawe namaqhawekazi akithi anikela ngezimpilo zawo ukuze sithole inkululeko”.
Kule nyanga, uhulumeni uzokwethula uMkhankaso Wokubuyiswa Kwamaqhawe Ekudingisweni okuhloswe ngawo ukubuyisa ekhaya amathambo amaqhawe ayelwela inkululeko ashonela ekudingisweni ukuze imindeni yabo izokwazi ukuxola, futhi iphole kanye nokubuyiswa kwezwe lethu.
Lolu hlelo luyingxenye neNqubomgomo Kazwelonke yoKubuyiswa Nokubuyiselwa Kwamathambo Abantu Nezinto Ezingamagugu. Laba abanikela ngezimpilo zabo ukuze sithole inkululeko bavulele indlela umthethosisekelo wentando yeningi labantu osekelwe phezu kwezimiso zesithunzi somuntu kanye namalungelo alinganayo awo wonke umuntu.
Uhulumeni ucela bonke abantu baseNingizimu Afrika ukuthi basebenzise leNyanga Yamagugu ukugqugquzela ukubumbana komphakathi, ukwakha isizwe kanye nokwabelana ngaleli lizwe kanjalo lokuhlonipha labo abanikela ngezimpilo zabo ukuze thina sizothola inkululeko.

b)    UMhlangano Jikelele wama-79 weNhlangano Yobumbano Lwezizwe (i-UNGA)

UMongameli u-Ramaphosa uzohola ithimba laseNingizimu Afrika kwiNkulumo-mpikiswano Jikelele yoMhlangano wama-79 we-UNGA e-New York kusuka mhla wama-24 kuya mhla wama-30 kuMandulo 2024. 
Kulo nyaka umhlangano uzobanjwa ngaphansi kwengqikithi ethi: “Ubumbano ngokwehlukahlukana, ukuthuthukisa ukuthula, intuthuko esimeme kanye nesithunzi somuntu kowowonke umuntu kuyo yonke indawo.”
UMongameli u-Ramaphosa uzokwethula inkulumo eMhlanganweni Jikelele mhla wama-24 kuMandulo 2024, lapho ezobe ehlolisisa isimo samanje sokuthula emhlabeni nasezwenikazini, izinselele zokuvikelela nentuthuko.
Ngaphambi kwe-UNGA 79, uNobhala-Jikelele we-UN uzovula iNgqungquthela Yesikhathi Esizayo mhla wama-20 kuya mhla wama-21 kuMandulo 2024 eKomkhulu le-UN. Ingqungquthela izohlanganisa abaholi bomhlaba ukugqugquzela isivumelwano esisha samazwe ngamazwe sokuthi kusetshenzwa kanjani kahle esikhathini samanje ngesikhathi okuzovikela isikhathi esizayo.

c)    UMbukiso Wezindiza Nezokuvikela e-Afrika (i-AAD) wezi-2024

UMongameli u-Ramaphosa uzovula umbukiso we-AAD, kusuka mhla we-18 kuya mhla wama-22 kuMandulo 2024 e-Air Force Base Waterkloof e-Gauteng ngaphansi kwengqikithi ethi: “Ukuthola Izindlela Ezintsha, Ukwabelana Ngezisombululo, Ukubonisa Amaqhinga Amasha Namakhono”. 
I-AAD iwona mbukiso Wezokuvikela osingathwa iNingizimu Afrika eZwenikazini i-Afrika futhi ubalwa emicimbini eyisithupha ephezulu emhlabeni ekhalendeni leZokuvikela owenziwa ngezinhloso ezilandelayo:

ukubonisa eZokuvikela kanye nobuchwepheshe bezindiza obakhiwe bakhiqizwa eNingizimu Afrika nasemhlabeni jikelele.
ukugqugquzela nokuthumela imikhiqizo esimamisa eZokuvikela nezimboni zezindiza.
ukugqugquzela nokuqinisekisa indima yeNingizimu Afrika njengezwe eliqhuba ukusungulwa kwezinto ezintsha nokukhiqiza.
ukwelula ukusebenzisana emhlabeni jikelele; ukusebenzisana phakathi kwamabhizinisi naphakathi kohulumeni. 
ukugqugquzela iNingizimu Afrika ukuthi ibe izwe elikhethwa izivakashi namabhizinisi. 
ukufaka igalelo ekusungulweni kwamathuba emisebenzi.
ukusungula inkundla yezemfundo ezogqugquzela imisebenzi kwezokuvikela nezindiza nokuqamba kabusha entsheni.



d)    IMiqhudelwano ye-FIBA Under-18 AfroBasket

INingizimu Afrika isingathe imiqhudelwano yamazwe ayi-12 ye-U18 Basketball African Championship ePitoli kusuka mhla lu-1 kuya mhla ziyi-14 kuMandulo 2024. Abadlali abadlala kule miqhudelwano amaqembu e-basketball kazwelonke abesilisa ayi-12 nabesifazane ayi-12 ahlukaniswe amaqoqo amathathu, ngalinye linamaqembu amane.

e)    Ukusayinwa kweSivumelwano Sokuqaliswa KoHlelo phakathi koMnyango Wemfundo Eyisisekelo noMnyango Wezemidlalo, Ubuciko Namasiko

Mhla wesi-4 kuMandulo 2024, uNgqongqoshe Wemfundo Eyisisekelo noNgqongqoshe Wezemidlalo, Ubuciko Namasiko basayine iSivumelwano Sokuqaliswa Kohlelo ukugqugquzela ukubaluleka kwezemidlalo esikoleni, kanye nokweseka ukubaluleka kwezifundo zangaphandle kwamagumbi okufundisela ezikoleni zethu ukuthi zisiza ukuthi abafundi bakhule ngokuphelele futhi kuyabasiza ukuthuthukisa amakhono abalulekile ukuthi baphumelele futhi babe izakhamuzi ezibamba iqhaza kuleli lizwe.
Lolu hlelo luhlanganisa uchungechunge lwezinhlelo zokusebenzisana ezifana nokuba yinxusa leZemidlalo; iKhempu Kazwelonke Yentsha; Imidlalo Yendabuko; Amaqembu agqugquzela ukufunda izincwadi; uHlelo Lokufundisa Ngamagugu; Umncintiswano Wokupelomagama; uhlelo lwentsha i-Young Patriots Programme; Ukufundisa Ngokuzivocavoca; uHlelo Lukazwelonke Lomtapo Wolwazi; i-South African Schools Choral Eisteddfod; iViki Likazwelonke Lokuqwashisa Ngezinqolobane, phakathi kwezinye.

E. Imiyalezo
1. Ukuhalalisa
IKhabhinethi lihalalisela futhi lifisela okuhle laba abalandelayo:

Abacwaningi baseNingizimu Afrika ababe yingxenye yocwaningo lwe-BEAT-Tuberculosis (i-TB), oseluphenduke uhlelo oluhamba phambili emhlabeni empini yokulwa nesifo sofuba esingalapheki ngamakhambi kubo bonke abantu, okube nomthelela kwinqubomgono yomhlaba yokwelashwa kwe-TB yeNhlangano Yezempilo Yomhlaba.
U-Warona Tsiane no-Onalerona Tsiane, abadume ngokuthi ama-Tee Sisters, ngokuphuma indawo yesithathu emncintiswaneni Wendebe Yomhlaba Yokuqalwa Kwamabhizinisi obubanjwe e-Japan. I-Tee Sisters iphinde yahlabana ngemiklomelo emibili ye-Sustainable Development Goals e-UN, ikakhulukazi eye-Goals 1 (No Poverty) kanye ne-16 (Peace, Justice and Strong Institutions).
Abasubathi bezwe lakithi emiqhudalwaneni ye-Under-20 World Championships neMidlalo ye-Paralympic, ikakhulukazi laba abalandelayo: 

umgijimi onesivinini osemusha emhlabeni, uBayanda Walaza ngendondo yegolide emjahweni wamanqamu we-100m no-200m emdlalweni ye-U20 World Championships. UWalaza usafunda wenza umatikuletsheni e-Curro Hazeldean ePitoli.
U-Bradley Nkoana ngendondo yeThusi kowamanqamu we-100m ku-Under 20 (U20) World Championships.
U-Udeme Okon ngendondo yeGolide kowamanqamu we-400m U20 World Championships.
Indondo yeSiliva yeqembu lamadoda le-relay engu-4x400m (Bryan Katoo, Sihle Mahlangu, Njabulo Mbatha, Udeme Okon) ku-U20 World Championships.
U-JL van Rensburg ngendondo yeSiliva ye-shot-put yamadoda kowamanqamu we-U20 World Championships.
U-Hannah van Niekerk ngendondo yeThusi ku-400m hurdles ku-U20 World Championships.
UMpumelelo Mhlongo ngendondo yeGolide kanye nerekhodi lomhlaba elisha ku-T44 100m yamadoda eMdlalweni yama-Paralympic e-Paris.
U-Louzanne Coetzee ngendondo yeThusi ku-T11 1500m yabesifazane eMidlalweni yama-Paralympic e-Paris.


U-Ronwen Williams, unozinti weBafana-Bafana ne-Mamelodi Sundowns, ngokuqokwa kwakhe njengomunye wonozinti abahamba phambili abayishumi (10) emhlabeni kuma-Ballon d’Or awards.
Iqembu lama-Springboks, ngokwehlula iqembu lama-All Blacks emdlalweni we-Castle Lager Rugby Championship ngoMgqibelo, mhla wama-31 kuNcwaba 2024. 
I-Passenger Rail Agency of South Africa (i-PRASA) ne-Gautrain ngokuhlinzeka ngezinsizakalo zokuthutha ezivumele abantu baseNingizimu Afrika ukuthi bayozibukela mathupha umdlalo wama-Springboks ne-All Blacks. IKhabhinethi liphinde lagqugquzela umphakathi ukuthi babheke baphinde bagibele isitimela sakwa-PRASA esinophawu lweminyaka engama-30 yenkululeko nentando yeningi labantu.

4.    Amazwi enduduzo
IKhabhinethi lidlulisa amazwi enduduzo kubangani nasemndenini walaba abalandelayo:

Slz. Brian O'Connell, iNhloko yeNyuvesi yaphambilini nePhini likaShansela weNyuvesi yaseNtshonalanga Kapa. Usebenze njengeNhloko yeNyuvesi kusuka ngowezi-2001 kuya kowezi-2014. 
umsebenzi womsakazo nomabonakude uThabiso Sikwane, umsakazi osemnkantshubomvu nogqugquzele abantu abaningi ezweni lonkana.
umhayi wezinkondlo uBhishobhi u-Jessica Mbangeni, obaziwa kakhulu ngekhono lakhe lobumbongi. Usehaye izinkondlo zakhe emcimbini wokugcotshwa kukaMongameli waphambilini uThabo Mbeki ngowe-1999 nakwikhonsathi ye-46664 kaMongameli waphambili u-Nelson Mandela. 
UMnu. Mphakamisi Nciweni, uthisha waKwaZakhele Primary School eMpumalanga Kapa, obulawe emagcekeni esikole ngabaphangi.

Imibuzo: Nks Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"Isitatimende Somhlangano weKhabhinethi obubanjwe ngoLwesithathu, mhla we-18 kuMandulo 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-we-18,"A.    Ezisematheni
1.    Umnotho1.1    Izinkomba Ezinhle Zomnotho1.1.1    IKhabhinethi lamukele izinkomba ezinhle zomnotho ngokwemininingwane ekhishwe abeZibalo eNingizimu Afrika (i-StatsSA). 1.1.2    Mhla zi-3 kuMandulo 2024, i-StatsSA samemezela ukunyuka ngephesenti elingu-0.4 kwiSamba Somkhiqizo Wezwe (i-GDP) ngekota yesibili yangowezi-2024. Lokhu kunyuka kube ngumphumela womkhakha wezokukhiqiza onyuke ngephesenti elingu-1.7 unyaka nonyaka. 1.1.3    Ukwenza kangcono emkhakheni wokukhiqiza kwenziwe izingxenye eziyisihlanu kweziyishumi zokukhiqiza, okungezokukhiqiza ukudla neziphuzo, insimbi, imikhiqizo engeyona insimbi, imikhiqizo yensimbi kanti umkhakha wemishini ubonise ukukhula ekukhiqizeni. 1.1.4    Ukuvuselelwa komkhakha wokukhiqiza kuyimpumelelo ebalulekile ekuguqulweni kwezimboni eNingizimu Afrika.1.1.5    Ngaphezu kwalokhu, i-Headline Consumer Price Index yazo zonke izindawo zasemadolobheni ibonise ukuthi amandla emali onyaka ngoNcwaba 2024 abengu-4.4%, okwehle kusuka ku-4.6% ngoNtulikazi 2024. Izinga lokukhuphuka kwamandla emali ngonyaka lezimpahla belingu-4.4%, okwehle kusuka ku-4.6% ngoNtulikazi 2024, ngokufanayo izinga lokukhuphuka kwamandla emali ezinsizakalweni kwakungu-4.5%, okwehle kusuka ku-4.7% ngoNtulikazi 2024. Sekube nokwenza ngcono ku-CPI kusukela ngoNdasa 2024.
1.2    Ukuvuselelwa kweZinkampani Zikahulumeni (ama-SOC)1.2.1    IKhabhinethi lamukele inqubekelaphambili esiyenziwe ekuvuselelweni kwama-SOC kanye nokusebenza kangcono kwama-SOC okuzofaka igalelo elihle emkhankasweni weNingizimu Afrika wokuthuthukiswa kwezimboni.1.2.2    Ngenxa yalokhu, kubalulekile ukubalula ukuthi i-Denel yenze inzuzo eyizigidi ezingama-R390 kungakafakwa inzalo nentela ngonyakamali wezi-2023/24, kwehla izindleko ngamaphesenti angama-98. I-PRASA isebenza kanzima ukubuyisa ukusebenza kwezitimela zabagibeli njengoba sekusebenza imizila yezitimela engama-31 kwengama-40, noHlelo Lokuvuselelwa kuka-Eskom luyaqhubeka nokuthela izithelo ezinhle, njengoba ukucinywa kukagesi ngenhloso yokuwonga kusamile izinsuku ezingaphezu kwe-175 kuze kube ngumhla we-18 kuMandulo 2024.
2.    Ukulwisana Nobugebengu Nenkohlakalo
2.1 I-Operation Shanela2.1.1 IKhabhinethi yamukele inqubekelaphambili esiyenziwe ekulweni nobugebengu ngomkhankaso i-Operation Shanela. Phakathi komhla wesi-2 nesi-8 kuMandulo 2024, ama-ejensi ezomthetho abophe abasolwa abayizi-13 691 ngobugebengu obunzima obufana nokubulala, ukudlwengula, ukutholakala nezibhamu ezingekho emthethweni kanye nokuphangwa kwamabhizinisi. Selokhu yethulwa ngoNhlaba 2023, i-Operation Shanela isiholele ekuboshweni kwabasolwa abayizi-850 375, nokushaqwa kwezibhamu ezingekho emthethweni ezingama-824 nezinhlamvu ezingaphezu kwezi-17 282. Ngaphezu kwalokhu, kwashaqwa izidakamizwa zenani elingaphezu kwezigidi ezi-R13 e-OR Tambo International Airport ezinyangeni ezimbili ezedlule, kwaphinde kwatholwa nezintambo zekhopha ezibiza ngaphezu kwezigidi ezingama-R20 ezatholwa endaweni yokukhanda izimoto duzane naseThekwini nalapho okwaboshwa khona umsolwa oyedwa.2.1.2 Ngemikhankaso yemikhakha eminingi nezobunhloli, ama-ejensi ezomthetho agxile ekuhlakazeni amaqembu abaphangi ezweni lonkana. Emasontweni amabili edlule, kwaboshwa abaphangi abayi-14 ezifundazweni ezehlukene.
2.2 Ukubuyisa Isithunzi Samaphoyisa2.2.1. Ngokusebenzisana kwemikhakha eminingi, ama-ejensi ezomthetho asebophe abasolwa abayi-14 eMpumalanga ngamacala okukhwabanisa nenkohlakalo ngokukhipha izincwadi zokushayela ezingekho emthethweni, kanti amaphoyisa omgwaqo ayi-11 nawo aboshiwe ngokuthatha intshontsho kubashayeli emgwaqeni onguthelawayeka u-N1 eLimpopo.2.2.2 Amaphoyisa amathathu abengekho emsebenzini nelunga lomphakathi baboshiwe eThekwini, KwaZulu-Natali ngokufuna intshontsho eliyizi-R100 000 kusomabhizinisi ukuze bezokhulula impahla yakhe ebishaqiwe, amanye amaphoyisa amane azinikele wona ku-SAPS ngecala elifanayo. 2.2.3 Ngaphezu kwalokhu, abasolwa abayisishiyagalombili baboshiwe ngokusolwa ngokubandakanyeka emacaleni okukhwabanisa nenkohlakalo yamathenda abiza izigidi ezingama-R850 eDolobheni laseKapa, eNtshonalanga Kapa.
3.    Ezemfundo 3.1 IKhabhinethi licele bonke abafundi abafanelekile abaya nalaba asebevele besezikhungweni zemfundo ephakeme ukuthi bafake izicelo zomfundaze nemalimboleko yoXhasomali Lukazwelonke Lwabafundi (i-NSFAS) zonyaka wezi-2025 uma kuvulwa isikhathi sokufaka izicelo nge-inthanethi ngoLwesihlanu, mhla wama-20 kuMandulo 2024. Ukufaka isicelo, abafundi kufanele bavakashele ku: my.nsfas.org.za.
3.2 UMthetho Wokuchibiyela Imithetho Yemfundo Eyisisekelo (i-BELA)3.2.1 IKhabhinethi lamukele ukusayinwa koMthethosivivinywa we-BELA waba ngumthetho nguMongameli u-Ramaphosa, nokube nguphawu lwesinyathelo esibonakalayo sokuletha uguquko nokuthuthukisa uhlelo lokusebenza lwemfundo eyisisekelo. Lo mthetho udinga ukuthi izinhlangano ezilawula izikole zicabangisise izidingo zolimi zomphakathi ngokubanzi ukuqinisekisa ukubandakanywa kwawo wonke umuntu kwezemfundo.3.2.2 Njengesinyathelo sokuqinisa imfundo yasenkulisa, uMthetho we-BELA wenza ukuthi iBanga R libe ibanga elisha eliyimpoqo lokuqala isikole. Uphinde ubeke abazali icala lobugebengu uma behluleka ukuqinisekisa ukuthi abantwana babo baya esikoleni. 3.2.3 IKhabhinethi liphinde lamukela isinqumo sikaMongameli u-Ramaphosa sokuvumela isikhathi esiyizinyanga ezintathu sokuxoxisana ngezahluko ezimbili ezimayelana nokwamukelwa esikoleni kanye nolimi, njengengxenye yokuqinisekisa ukubumbana kwesizwe.
4.    Ezempilo4.1 Isifo se-MPOX 4.1.1 Ukuqeda ukusabalala kwesifo se-Mpox, bonke abantu abaseNingizimu Afrika bayagqugquzelwa ukuthi balandele izindlela okungezona ezokwelashwa. Lezi zindlela zibandakanya ukuhlanza izandla zikhathi zonke ngensipho namanzi noma ukusebenzisa isibulalimagciwane ezandleni.4.1.2 Yize ubungozi bokubhebhetheka kwe-Mpox kusalokhu kuphansi, kuqinisekiswe omunye ohlaselwe i-Mpox nokwenze isibalo sabahaqekile sibe ngama-25 eNingizimu Afrika selokhu saqubuka ngoNhlaba wezi-2024.
4.2 Ukuqubuka kweSichenene – eSifundeni saseMopani eLimpopo4.2.1 IKhabhinethi litshelwe ngokuqubuka kweSichenene e-Greater Tzaneen eMopani (Limpopo) lapho abantwana abayi-150 kutholakale ukuthi baneSichenene.4.2.2 Uhulumeni wesifundazwe saseLimpopo wasungula iThimba Lesifundazwe kanti nemizamo iyaqhubeka yokunqanda lesi sifo esitholakala emanzini, ukubhekana nokuqubuka kwesifo kanye nokuhlolwa kwamanzi ezindaweni ezihaqekile.4.2.3 ISichenene sidluliseka ngokuthinta amanzi anegciwane. IKhabhinethi linxusa umphakathi ukuthi uqinisekise ukuthi abantwana ababhukudi noma badlale emanzini okungenzeka anegciwane. 4.2.4 Abazali nabanakekeli babantwana kufanele bathathe ngokushesha abantwana okusolakala ukuthi bathole igciwane babayise esikhungweni sezempilo esiseduzane ukuze bezokwelashwa.
4.3 Ukuqubuka kweSifo Samatele e-Sarah Baartman, eMpumalanga Kapa4.3.1 IKhabhinethi licele abafuyi bemfuyo ukuthi banciphise ukuhanjiswa kwezilwane kulandela ukuqubuka kwesifo samatele komasipala base-Kouga nase-Koukamma eSifundeni i-Sarah Baartman eMpumalanga Kapa.4.3.2 Ukungena nokuphuma kwezilwane esifundeni esihaqekile kuyaqhubeka nokuqashwa ngeso lokhozi ukugwema ukubhebhetheka kwesifo ezindaweni ezingakahaqeki ngokweNqubo Yokulawula Isifo Endaweni. 4.3.3    IKhabhinethi likhumbuze abantu baseNingizimu Afrika ukuthi ukuhanjiswa kwezilwane zisuka endaweni ziya kwenye kudinga IMvume Yokuhanjiswa Kwesilwane etholwa ehhovisi likadokotela wombuso wezilwane endaweni.5.    Ukuphathwa kwe-GNU5.1    IKhabhinethi lamukele isinqumo sikaMongameli u-Ramaphosa sokusungula indlela yokuxoxisana ezingeni likahulumeni ngezindaba amaqembu aku-GNU azithola enemibono eyehlukene ngazo. B. Izinqumo zeKhabhinethi(I) Ukushicilelwa KoMyalelo Wenqubomgomo Esahlongozwa ngokuqedwa kwezinombolo eziphuthumayo u-10177, 10111 no-107 ukuze umphakathi uphawule ngawo (a) IKhabhinethi ligunyaze ukushicilelwa koMyalelo Wenqubomgomo Esahlongozwa ngokuqedwa kwezinombolo eziphuthumayo u-10177, 10111 no-107 ukuze umphakathi uzophawula ngawo.(b) IKhabhinethi liziphawulile izinyathelo ezibekiwe zokuthi iNingizimu Afrika iguqukele enombolweni eyodwa emfushane yezimo ziphuthumayo u-112. Lokhu kuzoqinisekisa ukuthi abantu abangaphansi kwengcindezi akunasidingo sokuthi bakhumbule izinombolo eziningi uma bedinga usizo oluphuthumayo. (ii) UMthetho Osadingidwa ngokuSungulwa nokuThuthukiswa Kwezokuvakasha eNingizimu Afrika (a) IKhabhinethi ligunyaze uMthetho Odingidwayo Wokusungula Nokuthuthukiswa Kwezokuvakasha eNingizimu Afrika ukuze umphakathi uzophawula ngawo. Le nqubomgomo kuhloswe ngayo ukukhuphula igalelo elifakwa ezokuvakasha emnothweni waseNingizimu Afrika ngenxa yobuningi bezivakashi. (b) Ngowezi-2023, iKhabhinethi lagunyaza ukushicilelwa koMthetho Odingidwayo omayelana nokuThuthukiswa Kwezokuvakasha eNingizimu Afrika, nemibono yamaqembu athintekayo yafakwa kule nqubomgomo. Lo Mthetho Odingidwayo manje uhlinzeka ngohlaka nomhlahlandlela wenqubomgomo ekuvunyelwene ngawo ukuze kusungulwe futhi kuthuthukiswe ezokuvakasha eNingizimu Afrika. (c) Le nqubomgomo izogqugquzela ukuvulwa kwamabhizinisi emkhakheni wezokuvakasha futhi uqinisekise ukuthi lo mkhakha ufaka igalelo ekusungulweni kwamathuba emisebenzi. Izethulo zeNqubomgomo ziphinde zigxile ekuhambisalaneni inqubomgomo yezokuvakasha kanye nezinqubomgomo zikahulumeni, kanye nokuqinisa lo mkhakha ukuthi ukwazi ukubhekana nezinselele.  (iii) INqubomgomo Yoxhasomali Lwamabhizinisi Amancane Naphakathi Nemifelandawonye (ama-MSME) (a) IKhabhinethi ligunyaze INqubomgomo Yoxhasomali lwama-MSME neMifelandawonye ukuthi iqaliswe. Le nqubomgomo kuhloswe ngayo ukuqeda ngezinkinga ezivimbela ama-MSME kanye nemifelandawonye ukuthi athole usizo lwezimali. Lezi zingenelelo zizophinde zisize ekuguqulweni kwamabhizinisi angahlelekile ukuthi ahleleke nasemabhizinisini amancane ukuthi abe ngaphakathi.  (b) Inqubomgomo ihlinzeka ngokusungulwa kwesimo soxhasomali kumaqembu akhethiwe afana nentsha, abesifazane kanye nabantu abaphila nokukhubazeka. Le nqubomgomo iyingxenye yezinye izingenelelo zokusiza amabhizinisa amancane, kubandakanya noHlaka Lukazwelonke Oluhlanganisiwe Lokuthuthukisa Amabhizinisi Amancane olwagunyazwa yiKhabhinethi ngowezi-2022.  (c) Uhulumeni ubeke phambili ukwesekwa kwama-MSME nemifelandawonye ngoba amabhizinisi awusizo ekusungulweni kwamathuba emisebenzi futhi anikeza abantu amathuba okuthola imali yokuziphilisa. (d) Ukuqaliswa kwenqubomgomo kuzoqeda igebe lezikolodo kuma-MSME futhi ivumele ukukhula komnotho, okuyiyonanto eseqhulwini kuhulumeni.  (iv) IQhingasu Lezokuvakashela Emkhathini kanye noHlelo Lokuqaliswa Kwalo lwangowezi-2023-2033(a) IKhabhinethi ligunyaze ukushicilelwa kweQhingasu Lezokuvakashela Emkhathini noHlelo Lokuqaliswa Kwalo kuze umphakathi uzophawula ngalo. (b)  Leli qhingasu kuhloswe ngalo ukubeka iNingizimu Afrika ezingeni lomhlaba lendawo yezivakashi kanye nokuvakashela emkhathini, futhi lokhu kuzoqinisa ukuthuthukiswa komnotho kanye namathuba emisebenzi emkhakheni wezokuvakasha. INingizimu Afrika iyizwe lokuqala e-Afrika ukusungula iQhingasu Likazwelonke Lezokuvakashela Emkhathini futhi lokhu kuzoqinisa ukuhlukahlukana komkhakha wezokuvakasha. (c)  Leli qhingasu ligxile ezinhlakeni ezehlukene, okuyilezi: ukuthuthukiswa kwengqalasizinda, ukuthuthukisa ezokuvakashela emkhathini, ukusebenzisana komkhakha ozimele nokahulumeni, ezokuvakasha ezibandakanya wonke umuntu kanye nokuletha uguquko.(d)  INingizimu Afrika inezimo ezihlukile eziningana ezenza ukuthi kube yiyona ndawo yezokuvakasha emkhathini. Lezi zimo zibandakanya isibhakabhaka esicocekile ebusuku kanye nesimo esihle sezulu. (f)  UMnyango Wezokuvakasha, ngokusebenzisana noMnyango Wesayensi Nokuqamba Kabusha, bazokwethula iQhingasu Likazwelonke Lezokuvakashela Emkhathini embungazweni woSuku Lukazwelonke Lwezokuvakasha eNyakatho Kapa mhla wama-27 kuMandulo 2024, lapho kukhona umklamo we-Square Kilometer Array. (v) UHlelo Lokusiza Ukusebenza Komasipala(a) IKhabhinethi lithole laphinde lagunyaza uSihlalo, amalungu kanye nemigomo yeKomidi Longqongqoshe (i-IMC) emayelana nokuqaliswa kwemizamo yokusiza ohulumeni bendawo abangasebenzi kahle.(b) Inhlosonqangi ye-IMC ngukubheka ukuqaliswa kwemisebenzi eyahlukahlukene yokusiza ohulumeni bendawo abangenzi kahle ngokusebenzisa izingenelelo ezehlukahlukene emikhakheni elandelayo:i. Ukusebenza kahle kohulumeni wendawo;ii. Ukuziphendulela, ukwengamela kanye nemiphumela;iii. Ukubusa, uzinzo lwepolitiki kanye nokuphatha;iv. Ukuphathwa kwezimali nemiphumela engcono yokuhlolwa kwamabhuku;v. Ukulethwa kwezidingonqangi nokunakekelwa kwengqalasizinda;vi. Ukuthuthukiswa komnotho wendawo nokuhlelwa kwezindawo;vii. Ubudlelwano bangaphakathi kuhulumeni.(c) I-IMC izobeka eqhulwini izingenelelo komasipala abathwele kanzima.(d) IKhabhinethi liphinde layalela ukuba iminyango kahulumeni namabhizinisi kahulumeni kufanele bakhokhe ngokushesha izikolodo zabo abazikoloda omasipala futhi noMgcinimafa Kuzwelonke unikezwe umsebenzi wokuqinisekisa ukuthi lokhu kuyenzeka.(vi) Omasipala abakoloda amabhodi amanzi(a) IKhabhinethi litshelwe kafushane ngokukhula kwesikolodo sikamasipala esikolodwa amabhodi amanzi, osekubeka engcupheni ukusimama kwe-Vaal Central Water Board ekolodwa izigidigidi eziyi-R9.9 kanye ne-Magalies Water ekolodwa izigidi ezingama-R300 ngesikhathi sokuphela kukaNtulikazi 2024 nokungenzeka la mabhodi amabili aphelelwe yizimali.(b) Imali ekolodwa amabhodi amanzi ibeka engcupheni ukuhlinzekwa kwamanzi komasipala bona abakhokha izikolodo zabo zamanzi.(d) IKhabhinethi ligunyaze ukuthi i-IMC isungulwe ukuze izobheka uhlelo lokusiza omasipala. I-IMC izobeka phambili izingenelelo zokusiza omasipala bakhokhe izikolodo zamabhodi amanzi, ikakhulukazi labo ababhekene nesimo sokuphelelwa yizimali.C. UMthethosivivinywa1. UMthethosivivinywa Wezobuholi Bendabuko YaBathwa wezi-20241.1. IKhabhinethi ligunyaze ukulethwa koMthethosivivinywa Wezobuholi Bendabuko Yabathwa wezi-2024 ePhalamende. Lo Mthethosivivinywa uyimpendulo yesinqumo seNkantolo Yomthethosisekelo esamemezela ukuthi uMthetho Wendabuko Wezobuholi Babathwa, wangowezi-2019 (Umthetho wesi-3 wezi-2019) awusekho ngenxa yokuthi umphakathi azange ubandakanywe ngokwanele ePhalamende. 1.2. UMthethosivivinywa unika iPhalamende ithuba lokuthobela umyalelo weNkantolo Yomthethosisekelo. UMthetho Wobuholi Bendabuko Yabathwa wezi-2019 ungene endaweni yoMthetho Wobuholi Nohlaka Lokubusa Lwendabuko, wangowezi-2003 (Umthetho wama-41 wezi-2003).D. Ezakamuva kwiKhabhinethi1. Imiphumela yoKuvakashela Embusweni wase-China kanye nokubamba iqhaza kwiForamu Yokusebenzisana kwe-China ne-Afrika (i-FOCAC)1.1. IKhabhinethi litshelwe kafushane ngemiphumela yohambo lwakamuva oluya e-People’s Republic of China kanye nomhlangano we-FOCAC obubanjwe e-Beijing, e-China kusuka mhla zi-2 kuya mhla ziyisi-6 kuMandulo 2024. IKhabhinethi liphawule le miphumela ebalulekile elandelayo ezosiza iNingizimu Afrika:1.1.1. Isivumelwano sokuguqula ukuhweba kufake imikhiqizo eminingi ekhiqiziwe, ikakhulukazi, isivumelwane sokuhwebelana ngohlu lwemikhiqizo eyi-100 esuka eNingizimu Afrika i-China ezothatha isinqumo sokuyithenga. 1.1.2. Ukwengeza kulokhu, iNingizimu Afrika ivumelene ngokusebenzisana ne-China emikhakheni emithathu ehlobene nokuncishiswa kwekhabhoni, ukuguqukela kwidijithali, ezokuthutha nokuthuthwa kwempahla. Lokhu kusebenzisana kuzovula indlela yokugqugquzela utshalomali ezimotweni ezihamba ngogesi, ukukhiqizwa kwamabhethri, ukugcinwa kukagesi ovuselelekayo, kanye neZindawo Zomnotho ezikhethiwe neZindawo Zokuthuthukiswa Kwezimboni. 1.1.3. Abatshalizimali abakhulu base-China abase-Shenzhen nase-Beijing babonise intshisekelo yokwandisa utshalomali lwabo noma utshalomali lokuqalisa amabhizinisi abo eNingizimu Afrika.  1.1.4. IZivumelwano Zokusebenzisana (ama-MoU) zasayinwa ngesikhathi sokuvakasha okuhloswe ngazo ukugqugquzela ukusebenzisana phakathi kwe-China neNingizimu Afrika.1.1.5 Ama-MoU afaka phakathi isivumelwano sokusebenzisana ngeSifo Samatele (i-FMD) esinciphisa imikhawulo yokuthumela inyama yenkomo ezifundeni ezithintwe yi-FMD kuphela kunokuthi imikhawulo ibekwe ezweni lonkana. Ukusebenza kwale-MoU kuqale ngesikhathi sikaHulumeni Wehlandla Lesithupha.   2. Umbiko Wokuqhubekayo ngokubuyiswa kwamathambo amaqhawe enkululeko e-Zambia nase-Zimbabwe2.1. IKhabhinethi laziswe ngamalungiselelo okubuyiswa kwamathambo amaqhawe enkululeko aseNingizimu Afrika ayengcwatshwe e-Zimbabwe naze-Zambia. Phakathi kwala mathambo azobuyiswa eNingizimu Afrika kukhona aweqhawe uMmeli Duma Nokwe, uMama Florence Mophosho no-Basil February.  2.2. Ukubuyiswa kwamathambo e-Zambia nase-Zimbabwe kuyingxenye ye-Resistance and Liberation Heritage Route Project (i-RLHR). I-RLHR nguhlelo lukazwelonke lwesikhumbuzo okuhloswe ngalo ukukhumbula, ukubungaza, ukufundisa, ukugqugquzela, ukugcina, ukulondoloza kanye nokunikeza ngobufakazi bendlela esihanjwe ngabantu baseNingizimu Afrika beya enkululekweni.2.4. UMcimbi Wokubuya Kwamathambo uzoba se-Waterkloof Airforce Base mhla wama-27 kuMandulo 2024 uma kufika amathambo eNingizimu Afrika.    3. Ukusheshiswa kokuqaliswa kohlelo lokuguqulwa komhlaba3.1. IKhabhinethi lithole laphinde labukisisa umbiko wokuqhubekayo ngokusheshiswa kokuqaliswa kohlelo lokuguqulwa komhlaba kuleli lizwe.  Ukusheshiswa koHlelo Lokuguqulwa Komhlaba kuphendula izincomo zePhaneli Eyeluleka uMongameli Ngokuguqulwa Komhlaba Nezolimo nelethula umbiko walo nezincomo kwiKhabhinethi ngowezi-2019.3.2. Izinhlelo ezehlukahlukene zokuguqulwa komhlaba ziyaqhubeka nokuqaliswa futhi nenqubekelaphambili yabikwa kwiKhabhinethi ngokulandelayo:i. Ngokulandela uMthetho Wokuguqulwa Kwezindawo Ezithile Zasemakhaya, we-1998 (Umthetho wama-94 we-1998), amahektha ayizi-630 000 adluliswa;ii. Amanye amahektha ayizi-659 602 omhlaba wezolimo kahulumeni atholakala aphinde abiwa;iii. Ngomhla wama-31 kuNdasa 2024, izicelo zomhlaba eziyizi-83 205 zakhokhwa;iv. Umhlaba ongamahektha ayizi-2 895 935 watholwa ngemali eyizigidigidi ezingama-R26.4; v. Ukunxeshezelwa ngokwezimali kwezigidigidi ezingama-R26 kwakhokhelwa labo abafanele. vi. Amakhaya ayizi-2 376 976 asizakala ohlelweni lokubuyiswa komhlaba.vii. IKhomishini Yokubuyiswa Kwamalungelo Omhlaba ihlele ukuphothula izicelo zomhlaba ezingama-339 kunyakamali wezi-2024/2025. 4. Ukuvalwa koMhubhe wase-Lesotho-Highlands ukuze uzonakekelwa4.1. IKhabhinethi litshelwe kafushane ngokuvalwa komhubhe we-Lesotho Highlands Water Project ukuze unakekelwe kusuka mhla lu-1 kuMfumfu kuya mhla zingama-31 kuNdasa 2025.4.2. Ukunakekelwa komhubhe okuhleliwe kubalulekile ukuvikela ingqalasizinda eminye iminyaka engama-20-30 kanti ukwehluleka ukwenza lo msebenzi kuzofaka engcupheni ukuthunyelwa kwamanzi kwi-Integrated Vaal River System (i-IVRS), okuyiyona ethumela amanzi asuka e-Rand Water aye kubantu kubo bonke omasipala e-Gauteng.4.3. I-DWS ihlolisise kabanzi ukusebenza kwe-IVRS, okufaka amadamu axhunywe kuyo ayi-14. Kutholakale ukuthi umthelela wokuvalwa komhubhe kwi-IVRS ngeke ube mubi kakhulu njengoba amadamu amaningi aku-IVRS agcwele njengamanje.4.4. IKhabhinethi likuphawulile ukuphazamiseka kokuthunyelwa kwamanzi okukhona njengamanje e-Gauteng nakomasipala abathile eFreyistata okungahlangene nokuvalwa komhubhe, liphinde lakuphawula ukuthi i-DWS isize omasipala ukuthi baxoxisane nababambiqhaza mayelana nokuvalwa kwe-Lesotho Highlands Tunnel. 4.5. IKhabhinethi liphinde lakuphawula ukuthi e-Gauteng, ukukhula masinya kwenani labantu, ukunganakekelwa kwengqalasizinda, ukungathotshelwa kwemithetho kanye nokuthatha isikhathi ukuqaliswa kwesigaba sesibii somklamo we-Lesotho Highlands ikona okuholele ekuphazamiseni ukuthunyelwa kwamanzi okukhona. Noma kunjalo, ukuphothulwa kweSigaba Sesibili somklamo we-Lesotho Highlands kuzokwehlisa umthwalo uma kuhlanganiswa nezingenelelo zokulawulwa kokuthunyelwa kwamanzi, kusetshenziswa ubuchwepheshe obusha bokonga amanzi kanye nokunakekelwa kahle kwezingqalasizinda. 4.6. IKhabhinethi liphawule ukuthi i-DWS isibambe imihlangano yokulungela lokhu kusukela ngoNhlolanja wezi-2022 nomasipala baseFreyistata abathola amanzi e-Liebenbergsvlei River ukuqeda ngokuphazamiseka kwezinsizakalo ngesikhathi sokunakekelwa komhubhe. Noma kunjalo, ukubambezeleka okwenziwa ngomasipala ukulungisa ingqalasizinda yabo kusalokhu kuyinkinga. IKhabhinethi likuphawulile ukuthi i-DWS izoqapha uma kunesidingo, ingenelele ukusiza labomasipala.5. Ukuncishiswa kokuthunyelwa kwamanzi e-Gauteng5.1. IKhabhinethi litshelwe kafushane ngokuqaliswa kweSigaba Sokuqala sokuncishiswa kwamanzi e-Gauteng. Lokhu kuza emva kokuthi i-Rand Water ifikelele ezingeni lamanzi amaningi esiwakhiphele ku-IVRS. 5.2. Ukudingeka kwamanzi e-Gauteng kuyaqhubeka nokwenyuka ngenxa yokukhula kwenani labantu, amanzi amoshekayo komasipala, kufaka phakathi ukuxhunywa kwamapayipi ngokungemthetho nokungakhokheli amanzi, ukunganakekelwa kwamapayipi okuholela ekuvuzeni kwamanzi okukhulu, okungama-33% komasipala base-Gauteng.5.3. Njengamanje, amanzi adingwa ngamakhasimende e-Rand Water komasipala asondele kakhulu futhi anokudlula esilinganisweni samanzi athunyelwayo asuka kwisihlanzimanzi nasemathangini. 5.4. Ukugwema ukuncishiswa kakhulu kwamanzi, omasipala base-Gauteng kufanele babeke phambili ukuncishiswa kwamanzi avuzayo emapayipini abo futhi bagcizelele izindlela zokunciphisa ukusetshenziswa kwamanzi.5.5. I-DWS, i-Rand Water nomasipala base-Gauteng basebenzisana ne-World Bank 2020 Water Resources Group ukuqalisa umkhankaso wokuqwashisa nokuthumela imiyalezo yokusebenzisa amanzi ngokuwonga, ngokusebenzisana nomphakathi nabaholi bamabhizinisi.E. Abaqashiwe Bonke abaqashiwe kufanele kuqinisekiswe iziqu zabo futhi bahlolisiswe ngokufanele.  (a) Mnu. Captain Rufus Lekala njengoMphathi Omkhulu (i-CEO) we-South African Maritime Safety Authority iminyaka emihlanu. (b) Mnu. Luvuyo Xola Ntoyi njenge-CEO ye-Vaal Central Water Board iminyaka emihlanu.  (c) Mnu. Gift Zowa njenge-CEO ye-Broadband Infraco iminyaka emihlanu. F. Imicimbi Ezayo1. USuku Lwamagugu1.1. IPhini likaMongameli uMashatile uzokwethula inkulumo emcimbini wezwe woSuku Lwamagugu ozoba ngoLwesibili, mhla wama-24 kuMandulo 2023 e-Meqheleng Stadium e-Ficksburg eFreyistata, ozobungazwa ngaphansi kwengqikithi ethi: “Sibungaza izimpilo zamaqhawe namaqhawekazi akithi anikela ngezimpilo zawo ukuze sithole inkululeko.”1.2. Ukubungaza uSuku Lwamagugu, sihlonipha amaqhawe namaqhawekazi anikela ngezimpilo zawo elwela inkululeko yethu, ikakhulukazi lawo maqhawe enkululeko aphoqeleka ukuthi aye ekudingisweni ngumbuso wobandlululo aze ashonela khona ekudingisweni.1.3. UMcimbi Wokubuya Ekhaya uzoba mhla wama-27 kuMandulo 2024 uma kufika amathambo Amaqhawe Omzabalazo esuka e-Zambia nase-Zimbabwe njengengxenye yoHlelo Lokubuyisa Amathambo Ekudingisweni.1.4 Njengengxeye yemigubho yeNyanga Yamagugu, uhulumeni uzosingatha iMiqhudelwano Yemidlalo Yesintu phakathi komhla wama-24 nama-29 kuMandulo 2024 eFreyistata ukubonisa imidlalo yesintu, umculo, ukusina, ukudla kanye nomsebenzi wezandla. 2. INyanga Yemisebenzi Kahulumeni (i-PSM)2.1. Njengoba siqhubeka nokubungaza i-PSM, kuleli sonto uhulumeni ugxile ekubongeni abasebenzi abasiza isizwe sakithi ngokuzigqaja nangokuzimisela. Kuleli sonto, sibonisa nangezikhungo ama-Thusong Service Centres, okuyizona ezenza ukuthi abantu bakwazi ukufinyelela kulwazi nezinsizakalo.  
3. ISonto Lokuqwashisa Ngabantu Abangezwa Ezindlebeni3.1. INingizimu Afrika izohlanganyela nomhlaba wonke ekubungazeni isonto Labantu Abangezwa Ezindlebeni kusuka mhla wama-23 kuya mhla wama-29 kuMandulo 2024 ngaphansi kwengqikithi ethi: “Iba Yingxenye Yamalungelo Olwimi Lwezimpawu”.4. INgqungquthela ye-Brazil, i-Russia, i-India, i-China neNingizimu Afrika (i-BRICS) 4.1. Ukulungiselela iNgqungquthela ye-BRICS yezi-2024 ezayo kusuka mhla wama-22 kuya kuma-24 kuMfumfu 2024 ezobanjelwa e-Russia, iNingizimu Afrika iyingxenye yemihlangano eminingi yokuzilungiselela ukuba nezwi ezindabeni ezibalulekile kanye nokugqugquzela lokho okufunwa ngamazwe wonke.
5. INgqungquthela Yomhlaba Yokusebenza Ngokubusa nge-Elekthroniki 5.1. UMnyango Wezemisebenzi Kahulumeni Nokubusa, ngokubambisana neNyuvesi yase-Witwatersrand School of Governance, bazosingatha iNgqungquthela Yomhlaba ye-17 Yokusebenza Ngokubusa nge-Elekthroniki (i-ICEGOV) mhla lu-1 kuya mhla wesi-4 kuMfumfu 2024 ngaphansi kwesiqubulo esithi: “Ukwethemba noKubusa Ngokuziphatha ukuze Sizoba Nomhlaba Esiwufunayo”.
G. Imiyalezo1. UkuhalalisaIKhabhinethi lihalalisela futhi lifisela okuhle laba abalandelayo:• IQembu laseNingizimu Afrika ngokudlala kahle kakhulu kuma-2024 Paralympics e-Paris lapho abathole khona izindondo eziyisithupha.• U-Simoné Kruger ngokuthola indondo yegolide ku-discus throw F38 emidlalweni yama-Paralympic. • Umgibeli webhayisikili u-Nicolas Pieter du Preez ngokuthola indondo yethusi ku-Men’s H1 Individual Time Trial emidlalweni yama-Paralympic e-Paris. • U-Donald Ramphadi no-Lucas Sithole ngokuthola indondo yethusi emdlaweni webhola lomphebezo lezitulo ezihamba ngamasondo ye-Quad doubles emidlalweni yama-Paralympic e-Paris. • Oshampeni bomhlaba ama-Springboks ngokwehlula i-New Zealand emdlalweni we-Rugby Championship. Ama-Springboks awakaze ahlulwe emidlalweni ye-Rugby Championship azophinde adlale ne-Argentina emdlalweni olandelayo. • Umculi waseNingizimu Afrika u-Tyla oqophe umlande ngokuba ngowokuqala owaseNingizimu Afrika ukuthola i-MTV Video Music Award. • IQembu laseNingizimu Afrika eNgqungqutheleni Yomhlaba Yamakhono yangowezi-2024 e-France ngokubonisa ngamakhono nethalente elihle kakhulu lesizwe sethu.•    IKhabhinethi lihalalisela i-The Douglas Weir eNyakatho Kapa njengoba ithathwa njengeNdawo Yomhlaba Enodonga Lwedamu yiKhomishini Yomhlaba Yezokuchelela namanzi. Kungokokuqala uhlelo lokwakhiwa kodonga lwedamu eNingizimu Afrika luthola umklomelo. Lolu donga lwedamu oseluneminyaka eyi-130 lunakekelwa nguMnyango Wezamanzi Nokuhanjiswa Kwendle futhi luyingxenye yengqalasizinda ye-Lower Orange Vaal Water User Association, ethumela amanzi okuchelela endaweni engama-8 1113 ha.• iKhabhinethi lihlanganyele noMongameli u-Ramaphosa ekuhalaliseleni uMhlonishwa uMongameli u-Abdelmadjid Tebboune ngokuphinde akhethwe ukuba nguMongameli wase-People’s Democratic Republic of Algeria. IKhabhinethi lizimisele ukuxoxisana noHulumeni nabantu base-Algeria ukuqinisa ubudlelwano bala mazwe omabili.2. Amazwi enduduzoIKhabhinethi lidlulisa amazwi enduduzo kubangani nasemndenini walaba abalandelayo:• Mnu. Pravin Gordhan, obeyingxenye yokulwa nokubanjwa kombuso ngobhongwane, futhi wasebenza ngokungakhathali ukuvikela umthetho nokubusa ngendlela efanele. Emsebenzini wakhe esebenzela abantu, usebenze ezikhundleni ezehlukene zobungqongqoshe waphinde waba ngoKhomishana Wezokuqoqwa Kwentela eNingizimu Afrika. Amagalelo akhe abebalulekile kakhulu ekuthuthukisweni komnotho waseNingizimu Afrika, ukugqugquzela ukwenza izinto obala, ukuziphendulela, nokulwa nenkohlakalo. Ube yisishoshovu esilwisana nobandlululo futhi wanikela ngempilo yakhe elwela inkululeko yesizwe sakithi.• Nkz. Regina Brookes, isishoshovu esasilwisana nobandlululo esasiphikisana noMthetho Wokuziphatha Kabi ngeminyaka ye-1950 futhi wahlukunyezwa nguhulumeni wobandlululo ngokuthi wayehlala nabantu abaMnyama yena engowesifazane oMhlophe. Ngowe-1955 wacela ukuthi kuguqulwe ubuzwe bakhe athathwe njengeKhaladi ukuze azovumeleka ukuthi ahlale nabantu abaMnyama.  • Umbhali owaziwayo, usonkondlo kanye nesishoshovu, uMnu. James Matthews, OwayeyiLungu Elihloniphekile le-National Order of Ikamanga. Wahlonishwa ngayo ngowezi-2024 ngomsebenzi wakhe omuhle wezincwadi, igalelo lakhe kwezobuntatheli kanye nokuzinikela kwakhe emzabalazweni weNingizimu Afrika engacwasi ngokwebala.• Iqhawe lomculo we-Kwaito, uMnu. Sandile Ngwenya, obedume ngelika-Mapaputsi, ofake igalelo elikhulu ekuthuthukisweni komculo we-kwaito. • Abalingisi u-Darlington Michaels, u-Sello Motloung no-Paul Lückhoff, abathe ngomsebenzi wabo, bakwazi ukuthuthukisa ezamafilimu kuleli lizwe kanye nemboni yezobumnandi.• Usomahlaya, uMnu. Philani Mabanga, obedume ngelika ‘Mfundisi Ntshebe’, obesihlekisa futhi esijabulisa ngomculo wakhe ohlekisayo.
Imibuzo: Nkz. Nomonde Mnukwa – iBamba likaSomlomo kaHulumneniUmakhalekhukhwini: 083 653 7485"
"Isitatimende soMhlangano weKhabhinethi obubanjwe ngoLwesithathu, mhla ziyisi-9 kuMfumfu 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-0,"A.    Ezisematheni
1.    Umnotho1.1.    INingizimu Afrika: Indawo Ehamba Phambili Kutshalomali1.1.1.    IKhabhinethi licubungule ngezinhlelo zotshalomali ezivele ohambweni lokuvakashela e-New York e-USA lukaMongameli u-Cyril Ramaphosa nePhini likaMongameli u-Paul Mashatile nase-New York e-United Kingdom (UK). 1.1.2.    Uhlelo lukaMongameli, ngokuhambiselana noMhlangano Omkhulu Wezizwe Ezibumbene (i-UNGA) wama-79, lufaka phakathi amathuba okuthuthukisa iNingizimu Afrika njengezwe elihamba phambili lokutshala izimali njengokusho kwakhe kwinkulumo yakhe kwiMakethe Yamasheya yase-New York – inkundla yokuthengiselana ngamasheya enkulukazi emhlabeni ngokwenani lemakethe. 1.1.3.    Umkhankaso wotshalomali wePhini likaMongameli obuse-UK nase-Ireland uphinde wabandakanya ukukhuluma neMakethe Yamasheya e-London (i-LSE) mayelana nesidingo sokuthi banyuse izimali abazitshala eNingizimu Afrika. I-LSE bekuyinkundla yokuthengiselana ngamasheya ehamba phambili e-Europe ngowezi-2023.1.1.4.    Bobabili uMongameli u-Ramaphosa nePhini likaMongameli u-Mashatile, kanye nethimba ebelibaphelezele, babalule ngalokho okubekwe eqhulwini nguHulumeni Wobumbano Lukazwelonke (i-GNU), nokubeka phambili ukukhula komnotho obandakanya wonke umuntu nokusungulwa kwamathuba emisebenzi, kanye nezinhlelo ezihambisana nalokhu ziyaqhubeka ukufeza yonke imisebenzi ebekwe eqhulwini. Baphinde bacacisa ngomsebenzi oqhubekayo ezinhlelweni zokuguqula izakhiwo okuzokwenza ukuthi kube nezimo ezivumela utshalomali. Uhlelo lwezinguquko zezakhiwo luqhutshwa ngumkhankaso i-Operation Vulindlela eholwa yiHhovisi likaMongameli noMgcinimafa kaZwelonke.
1.2.    ISigaba Sesibili Sokusebenzisana Kukahulumeni Namabhizinisi1.2.1.    IKhabhinethi lamukele ukwethulwa kweSigaba Sesibili Sokusebenzisana Kukahulumeni Namabhizinisi okuhloswe ngakho ukuqalisa izingenelelo eziseqhulwini emikhakheni ekhethiwe ukuze kuzosheshiswa imisebenzi ezoholela ekukhuleni komnotho obandakanya wonke umuntu nokusungulwa kwemisebenzi, ngokuthi kukhuliswe utshalomali kanye nokuqaliswa kwezinguquko, okuzothuthukisa isizwe. 1.2.2.    Ukweseka izingenelelo zikahulumeni, Abaphathi Abakhulu  (ama-CEO) abangaphezu kwe-130 bamabhizinisi amakhulu eNingizimu Afrika bahlanganisa izinsiza, okufaka phakathi ulwazi lokubhekana nenkinga yokucinywa kukagesi ngenhloso yokuwonga okuyimanje sekuyinto esingasayazi, beseka ukuqaliswa koMhlahlandlela Wezokuthuthwa Kwempahla, Ukuguqulwa Kwama-Visa, kanye nokulwa nobugebengu nenkohlakalo eSigabeni Sokuqala.
1.3.    Ukufakwa Kusomqulu Ukuguqulwa Kwama-Visa 1.3.1.    IKhabhinethi lamukele ukufakwa kusomqulu kwendlela entsha yama-visa eNingizimu Afrika njengegxathu elibalulekile lokuheha amakhono notshalomali emhlabeni jikelele, ukukhulisa ezokuvakasha kanye nokusungula imisebenzi.1.3.2.    UNgqongqoshe Wezasekhaya, uDkt. Leon Schreiber, ushicilele kusomqulu izinguquko, ezihlanganise enye impumelelo ngaphansi kwe-Operation Vulindlela.1.4.    Ukuqinisekisa ukuthotshelwa Kwemithetho Yabasebenzi1.4.1.    IKhabhinethi lincome imizamo ehlangene eholwa nguMnyango Wezemisebenzi Nabasebenzi (i-DEL) yokuqinisekisa ukuthi abaqashi balandela imithetho yokuqasha abantu.  1.4.2.    Selokhu kuthathe uHulumeni Wehlandla Lesikhombisa, i-DEL isikhiphele abaqashi abangenzi kahle embonini yokuphathwa kwezivakashi abaqhubeka nokuqasha abantu bokufika abangenamaphepha izinhlawulo ezingaphezu kwezigidi eziyi-R10. Lokhu kuhlola kuyafana nalokhu okwenziwa embonini yamaloli ukuze kuzoqinisekiswa ukuthi abaqashi balandela imiyalelo yoMthetho Wezimo Zokuqashwa Kwabantu, wangowe-1997 (Umthetho wama-75 we-1997).1.4.3.    Ukuhlola kuphinde kwaveza ukungathotshelwa kweMithetho Yezabasebenzi ebandakanya amaholo amancane, ukudonswa kwemali, izimo zokuphepha nezempilo ezinganele emsebenzini.  
1.5.    UHlelo Lokusiza Umqashi Nomsebenzi Lwesikhashana (i-TERS)1.5.1.    IKhabhinethi lamukela ukwenyuswa kwesabelomali se-TERS sisuka kwizigidi ezingama-R400 siya kwizigidigidi ezi-R2.4 kulo nyaka wezimali esikuwo.  1.5.2.    Ukwenyuka kwesabelomali kuyingxenye yokuphendula kukahulumeni ekusizeni ukugcina imisebenzi ngokusiza izinkampani ezizithola zisenkingeni yezimali ngenxa yezimo zomnotho ezinzima nokunciphisa ukudilizwa kwabasebenzi.
2.    Ukulwa Nobugebengu Nenkohlakalo 2.1.    Ubugebengu2.1.1.    IKhabhinethi ligxeka ukubulawa kwabantu abayishumi nesishiyagalombili (18) eLusikisiki nabaqaphi basemphakathini abayisithupha (6) kuQumbu eMpumalanga Kapa ezigamekweni zokudutshulwa. 2.1.2.    IKhabhinethi lamukele ukujutshwa okusheshayo kwethimba longoti bamaphoyisa ukuthi baphenye lezi zigameko zokudubula, umsebenzi walo osuvele uthela izithelo, ngoba umsolwa oyedwa oxhunyaniswa ngqo nokubulawa kwabantu abayi-18 eLusikisiki usevelile enkantolo.2.1.3.    IKhabhinethi lamukele ukuphumelela kwemikhankaso eholwa ezobunhloli ebiqhutshwa e-Verulam nasezindaweni zase-High-Flats KwaZulu-Natali. Emkhankasweni wase-Verulam, amaphoyisa atholane phezulu nongqondongqondo futhi ongomunye wabasolwa abafunelwa ukuphangwa kwezimoto ezithwala imali KwaZulu-Natali. Umsolwa wabulalwa ngesikhathi kudutshulwana emva kokuthi evulele ngenhlamvu ebhekise emaphoyiseni. Ngokufanayo, abasolwa ababili (2) abasolwa ngokubulala abantu abayisikhombisa (7) e-High-Flats babulelwe ngesikhathi kudutshulwana namaphoyisa.2.1.4.    IKhabhinethi liyagqugquzeleka ngempumelelo eqhubekayo ye-Operation Shanela. Esontweni eledlule, abasolwa abangaphezu kwezi-10 000 baboshiwe ngamacala ehlukene afana nokubulala, ukudlwengula, ukutholakala nezibhamu ezingekho emthethweni, ukuphangwa kwamabhizinisi kanye nabashushumbisa izidakamizwa ngokutholakala ne-cocaine emachwebeni angenela ezweni lethu.2.1.5.    IKhabhinethi liphinde lancoma umkhankaso wase-Limpopo oholele ekuvunjululweni kwendawo eyenza izidakamizwa e-Lebowakgomo, lapho kushaqwe khona izidakamizwa zenani elilinganiselwa kwizigidi ezi-R4 futhi kwaboshwa nabasolwa abathathu (3).
2.2.    Ukulwa Nenkohlakalo2.2.1.    IKhabhinethi lamukele ukuboshwa kwabaqondisi abayisithupha benkampani yobunjiniyela ababekwe amacala okufolosa ngaBantu Abamnyama bakhwabanisa ithenda eyizigidi ezingama-R400 kwa-Eskom nase-Sasol.
2.3.    Udlame Olubhekiswe Kwabobulili Obuthile Nokubulawa Kwabesifazane (i-GBVF)2.3.1.    Ukugwetshwa komdlwenguli odlwengula ephindelela olahlwe yicala uNkosinathi Phakathi odilikajele abangama-42 yiNkantolo Ephakeme yase-Gauteng kuthumela isexwayiso kubabhebhezeli be-GBVF sokuthi isizwe sakithi ngeke siphile lubhojozi ngenhla yezenzo zabo ezimbi. 2.3.2.    IKhabhinethi linxusa bonke abantu baseNingizimu Afrika ukuthi babike bonke ababhebhezeli bobugebengu be-GBVF noma ngaluphi uhlobo lodlame olubhekiswe kubantu ababuthakathaka - ingane, umuntu omdala noma umuntu ophila nokukhubazeka - esiteshini samaphoyisa sendawo noma bashayele inombolo yamahhala ye-Crime Stop ethi: 086 00 10111.
3.    Ukubusa 3.1.    Ekugcwaliseleni isethembiso esenziwa ngesikhathi seNkulumo emayelana Nokusetshenziswa Kwezimali kweHhovisi LikaMongameli sokuthi bazosebenzisana nohulumeni bezifundazwe nabasekhaya ukuxazulula izinkinga zokulethwa kwezidingonqangi, uMongameli u-Ramaphosa uzohola ithimba lamalungu eKhabhinethi ekuxoxisaneni noNdunankulu Namalungu Amakomidi Aphezulu Esifundazwe.3.2.    Uhambo lokuqala luzoya e-Limpopo ngoLwesihlanu, mhla lu-1 kuLwezi 2024 futhi luzolandelwa uhambo oluya KwaZulu-Natali ngoLwesine, mhla wesi-7 kuLwezi 2024.
4.    Ukuvikelwa Komphakathi 4.1.    Izimo Zezulu Ezimbi 4.1.1.    IKhabhinethi seligqugquzele abantu baseNingizimu Afrika ukuthi bahlale beqaphile futhi bahloniphe izixwayiso zesimo sezulu eziphuma kwiNhlangano Yesimo Sezulu eNingizimu Afrika. Izwe liyaqhubeka nokubhekana nesimo sezulu esingesihle kusuka ekukhithikeni okungajwayelekile, izikhukhula, iziphepho, izivunguvungu kanye nokushisa kakhulu okudalwa ukuguquguquka kwesimo sezulu. Izixwayiso zesimo sezulu zithunyelwa kuzozonke izinkundla zokuxhumana, kanye neziteshi zemisakazo yomphakathi.4.1.2.    IKhabhinethi maduze-nje lizothola iQhingasu Elihlanganisiwe Lokubhekana Nokulawula Izinhlekelele ezibuyekeziwe elikhuluma ngokunciphisa nokubhekana nezinhlekelele, kufaka phakathi noxhasomali lokusiza ngezikhathi zenhlekelele.
4.2.    IForamu Yokuqala Kazwelonke yoHlelo Lokufudukela Emadolobheni4.2.1.    Iminyango eyehlukene okunguMnyango Wezokuhlaliswa Kwabantu, owezoKubusa Ngokubambisana Nezindaba Zendabuko, i-South African Cities Network kanye noHlelo lwe-UN Lwezokuhlaliswa Kwabantu (i-UN-Habitat) basingathe iForamu Yokuqala Kazwelonke yoHlelo Lokufudukela Emadolobheni yezinsuku ezintathu, kanye neNqubomgomo yeNingizimu Afrika Yokufudukela Emadolobheni. Iforamu ibihlanganise ababambiqhaza ababalulekile ukuzokhuluma ngezinselele nokubonisana ngamathuba okufudukela emadolobheni eNingizimu Afrika.4.2.2.    Iforamu igqamise ukubaluleka kokulawula ukufudukela emadolobheni njengenye yezindlela zokubhekana nezimo ezifana nokuguquguquka kwesimo sezulu, ukuthuthukiswa kwezokuthutha nobuchwepheshe.
4.3.    Ukubuyiswa kwamathambo aMaqhawe Enkululeko aseNingizimu Afrika 4.3.1.    IKhabhinethi lamukele ukubuyiswa kwamathambo amaqhawe ethu enkululeko ayekade engcwatshwe e-Zimbabwe nase-Zambia. Ukubuyiswa kwamathambo abo eNingizimu Afrika esikhululekile kungukufezeka kweSandulela soMthethosisekelo waseNingizimu Afrika wangowe-1996, oyala ngokuthi kufanele 'siqede ukwahlukana kwesikhathi esedlule bese sisungula umphakathi owakhelwe phezu kwentando yeningi labantu, ubulungiswa kanye namalungelo abantu.' 4.3.2.    Lesi sinyathelo siyingxenye yoHlelo Lokubuyiswa Kwamathambo Amaqhawe, okuhloswe ngalo ukuvumela izwe nemindeni ukuthi ikhumbule labo abalwela inkululeko nobulungiswa, nokuthi uhulumeni ahloniphe futhi agcine umlando walabo abanikela ngezimpilo zabo ukuze izwe lizokhululeka.4.3.3.    INingizimu Afrika kusafanele ibonge kakhulu ubumbano lwamazwe ngamazwe lwawo wonke amazwe akhoselisa amaqhawe enkululeko, aweseka futhi awanika nendawo yokugcina yokuphumula.
4.4.    Ezemidlalo4.4.1.    IKhabhinethi linxusa abantu baseNingizimu Afrika ukuthi beseke unozinti weqembu le-Mamelodi Sundowns neBafana Bafana u-Ronwen Williams, oqokwe njengomunye wonozinti abayishumi abahamba phambili emhlabeni kuma-Ballon d’Or awards emkhakheni we-Yachine Trophy, ngokuthi bavote ku-https://www.lequipe.fr/en/special/selection/ballon-dor-2024/section/the…4.4.2.    U-Williams ungumdlali waseNingizimu Afrika wokuqala ukuthi aqokelwe i-Yachine Trophy kuma-Ballon d’Or awards. Ihlandla lama-68 lomcimbi wokuklonyeliswa lizoba mhla wama-28 kuMfumfu 2024. Kusuka manje kuze kube yilolo suku, singavotela u-Williams kuyo yomibili imkhakha ye-English ne-French.
5.    Izindaba Zamazwe Ngamazwe5.1.    Isinqumo se-UNGA ngengxabano ye-Israel ne-Palestine5.1.1.    IKhabhinethi lamukele isinqumo se-UNGA esimemezele ukuthi ukuhlala kwezwe lakwa-Israel e-East Jerusalem, e-West Bank nase-Gaza akukho emthethweni, kwabe sekugunyazwa ukuthi izifiki namasotsha akwa-Israel mabaphume baphele.5.1.2.    Lesi sinqumo asibalulekanga kuphela ecaleni leNingizimu Afrika eliseNkantolo Yobulungiswa Yamazwe Ngamazwe (i-ICJ) kodwa amazwe athuthukile afana ne-Spain, i-Belgium ne-Japan ahlanganyele namazwe amaningi aseNingizimu ukweseka lesi sinqumo.
5.2.    Uhambo Lombuso oluya e-Kingdom of Lesotho 5.2.1.    IKhabhinethi liluphawulile uHambo Lombuso lukaMongameli u-Ramaphosa lokuya e-Kingdom of Lesotho ngoLwesihlanu, mhla wesi-4 kuMfumfu 2024, ngokumenywa iNkosi u-Letsie III. Kulolu hambo, uMongameli wethamele uKubungazwa Kweminyaka engama-58 yoSuku Lokuzibusa Kwezwe lase-Lesotho Nomgubho Weminyaka Eyikhulu, waphinda wabeka amagama ngesikhathi semigubho yesikhumbuzo samagugu acebile eSizwe saBasotho.
5.3.    Ingxabano eqhubekayo e-Sudan5.3.1.    IKhabhinethi liphawulile ngokubhebhetheka kwengxabano e-Sudan labe selinxusa bonke abantu base-Sudan ukuthi bathobele imiyalelo ye-AU neZiphathimandla Zentuthuko kuHulumeni wokuthi baqede ingxabano. INingizimu Afrika ikulungele ukusiza amaqembu ngobungcweti bayo, ababambiqhaza nabanye ababandakanyekayo ukuze kuzosetshenzwa ngokubambisana ukuletha ukuthula e-Sudan.
B.    Ezakamuva kwiKhabhinethi
1.    Umbiko ngokuphothulwa kokuHlolwa Kwendlela Yokuphila kwamalungu angaBaphathi (i-SMS)1.1.    IKhabhinethi litshelwe kafushane ngokuqhubekayo ekuphothulweni kwama-eDisclosure ngamalungu angama-SMS futhi lancoma inqubekelaphambili eyenziwe okubandakanya ukuthotshelwa komthetho yiminyango kazwelonke nezifundazwe eyi-147 kweyi-160, yaphinda yatshelwa ngophenyo oluqhubekayo kumalungu angathobeli umthetho.1.2.    IKhabhinethi linxuse uMnyango Wezemisebenzi Yomphakathi Nokuphatha ukuthi ucabange ngokuyisa uhlelo lwe-eDisclosure komasipala.
2.    Umbiko ngokusungulwa kweRejista Elilodwa Lokuqondiswa Kwezigwegwe kuzo zontathu izinhlaka zikahulumeni 2.1.    IKhabhinethi lithole umbiko ngokuqhubekayo ekusungulweni kweRejista Elolidwa Lokuqondiswa Kwezigwegwe kuzo zontathu izinhlaka zikahulumeni futhi leseka isethulo sokuthi iRejista Lokuqondiswa Kwezigwegwe lihlanganiswe nohlelo lukahulumeni lokuKhokha imiholo kanye nolohulumeni basekhaya, ukuze uma kuqashwa kuzoba lula ukubona labo abathintekayo, abasula nabaxoshwa.
C.    Izinqumo zeKhabhinethi
IMithethosivivinywa
1.    UMthethosivivinya Osahlongozwa weNkampani kaWoyela yaseNingizimu Afrika (i-SANPC) 1.1.    IKhabhinethi ligunyaze ukulethwa ePhalamende koMthethosivivinywa we-SANPC wezi-2024. UMthethosivivinywa uhlinzeka ngokusungulwa kwenkampani kahulumeni, nokufakazisa isinqumo seKhabhinethi sangomhla we-10 kuNhlangulana 2020 sokuthi kuhlanganiswe i-PetroSA, i-South African Gas Development Company (i-iGas) ne-Strategic Fuel Fund Association. 1.2.    Ukuhlungwa kokawoyela eNingizimu Afrika kwenziwa yi-International Oil Companies (i-IOC), lokho okubeka engozini ukutholakala kukawoyela oluketshezi njengoba i-IOC ivala izindawo zokuhlunga uwoyela. UMthethosivivinywa owethuliwe ubeka i-SANPC njengenkampani ezothatha ngokwayo amalungelo okuhlola uwoyela negesi iphinde iphathe amasheya ngokwemithetho yoMbuso yamalungelo ayo.
2.    UMthethosivivinywa Osahlongozwa Wemikhiqizo Kawoyela wezi-2024 2.1.    IKhabhinethi ligunyaze ukushicilelwa koMthethosivivinywa Osahlongozwa Wemikhiqizo Kawoyela ukuze umphakathi uzophawula ngawo. Lo Mthethosivivinywa kuhloswe ngawo ukuqinisekisa ukuthi imikhiqizo kawoyela iyatholakala kanye nokuthuthukiswa komkhakha wemikhiqizo kawoyela, kubandakanya ukwethulwa kwemikhiqizo yesimanje, ecocekile kanye nevuselelekayo ezokwenza ngcono ukuhlanganiswa kwezamandla. 2.2.    UMthethosivivinywa uzofaka igalelo kulokho okubekwe nguhulumeni eqhulwini okungukuguqula umnotho nokusungula amathuba emisebenzi emkhakheni wemikhiqizo kawoyela eNingizimu Afrika futhi uzoxazulula izinkinga eziningi ezaphakanyiswa ezihambisana nokuqhutshwa koMthetho Wemikhiqizo Kawoyela, we-1977 (Umthetho we-120 we-1977).
3.    UMthethosivivinywa Wokuchibiyela Ezempilo Nokuphepha Kwezimayini 3.1.    IKhabhinethi ligunyaze ukulethwa ePhalamende koMthethosivivinywa Wokuchibiyela Ezempilo Nokuphepha Kwezimayini. 3.2.    UMthethosivivinywa osahlongozwa kuhloswe ngawo ukuchibiyela uMthetho Wezempilo Nokuphepha Kwezimayini, we-1996 (Umthetho wama-29 we-1996) ngokuhambelanisa izinqubo zokuphatha, ukuqinisa ukuthotshelwa komthetho, ukuqinisekisa amacala nezinhlawulo, nokuchibiyela ukuchazwa kwezinto ezithile. 3.3.    UMthethosivivinywa osahlongozwa, phakathi kwezinye izinto, uzoqinisekisa ukuthi imigomo yezempilo nokuphepha iqaliswa ukusebenza kahle, iyalandelwa futhi yenza ngcono ukusebenza kwezimayini, ngalokho ke izonciphisa ukushona kwabasebenzi, ukulimala kanye nezifo.
D.    Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
1.    Mnu. Nkululeko Lwazi Mahlangu njengePhini loMqondisi-Jikelele: Kwezokubusa, Ubungozi Nokutshotshelwa Komthetho kuMnyango Wezemisebenzi Yomphakathi Nengqalasizinda. 2.    Ukubekwa kwamalungu ebhodi le-Limpopo-Olifants Catchment Agency: (a)    Ummeli Thato Goodness Moeeng (uSihlalo);(b)    Mnu. Nandha Govender (iPhini likaSihlalo);(c)    Mnu. Francois Joubert;(d)    Nkz. Phathutshedzo Mudzanani;(e)    Dkt. Vhahangwele Bologo Akwinekomi;(f)    Mnu. Nkhangweni Lawrence Rambau;(g)    Mnu. Dikgole Timothy Seroka;(h)    Ummeli Reinette Mary Rosey; kanye (i)    noMmeli Elanie Broekman.
E.       Imicimbi Ezayo
1.    INyanga Yezokuthutha1.1.    Kulo nyaka siqeda iminyaka eyi-19 yeNyanga Yezokuthutha ngoMfumfu ngaphansi kwesiqubulo esithi: ""Senza okuningi ngokubambisana"". Imicimbi izogxila ekuboniseni ingqalasizinda yomphakathi kanye nokulungisa okuqhubekayo kwezinsizakalo zomphakathi ngokusebenzisana nabobonke ababambiqhaza. 1.2.    Inqubekelaphambili ebonakalayo isiyenziwe kwezokuthuthwa kwempahla selokhu kwasungulwa i-Transnet War Room, nokusebenza kangcono ekuthuthweni kwempahla ngezitimela nasekusebenzeni kwamachweba.1.3.    Uhulumeni uzobonisa imiklamo yokwakhiwa kwemigwaqo, okufaka ukulungiswa kuka-N2/N3 KwaZulu-Natali ne-Moloto Road, ehlanganisa izifundazwe i-Gauteng, iMpumalanga ne-Limpopo. 1.4.    I-Ejensi Yezitimela Zabagibeli eNingizimu Afrika (i-PRASA) isiyenze inqubekelaphambili ebonakalayo ekuvulweni futhi kwemizila ebalulekile efaka umzila wase-Germiston-Katlehong-Kwesine, okusahlolwa ukusebenza kwawo, kanye noMzila waseKapa, okuhlelwe ukuthi uphothulwe uma kuphela unyaka wezimali.
2.    INyanga Yokuthuthukiswa Komphakathi
2.1.    UMfumfu uphinde abe yiNyanga Yokuthuthukiswa Komphakathi kanti uhulumeni uhlose ukuqwashisa ngeMisebenzi yoMnyango Wezokuthuthukiswa Komphakathi.2.2.    Kule nyanga, kuzohanjelwa imiphakathi ezindaweni ezehlukene ezweni lonkana ukusondeza izinsizakalo emiphakathini, izinhlelo zokusiza umphakathi kanye nokuxoxisana nomphakathi, izinhlelo zemikhankaso yokuthuthukisa impilo yemiphakathi ethintekayo.
3.    INgqungquthela Kazwelonke Yaminyaka Yonke Yomlando Okhulunywa Ngomlomo  3.1.    INingizimu Afrika izobamba iNgqungquthela Kazwelonke Yaminyaka Yonke Yomlando Okhulunywa Ngomlomo yangowezi-2024 kusuka mhla wesi-7 kuya mhla we-11 kuMfumfu 2024 oLundi, KwaZulu-Natali.3.2.    Engqungqutheleni yakulo nyaka, kuzogxilwa ngokukhethekile kulezo zinto eziyisikhumbuzo sesizwe ezingabhalwanga phansi, ezingagciniwe nezingalondoloziwe ezinqolobaneni zikazwelonke nasesifundazweni.
4.    Inyanga Yokuqwashisa Ngokuphila Kwengqondo4.1.    UMfumfu yiNyanga Yokuqwashisa Ngokuphila Kwengqondo, okuhloswe ngakho ukufundisa umphakathi ngokuphila kwengqondo nokubagqugquzela ukuthi banakekele ukuphila kwengqondo yabo. Sigqugquzela abantu baseNingizimu Afrika ukuthi bathole usizo nokwesekwa, nokuthi bahloniphe labo abaphethwe yizifo zengqondo.
5.    INgqungquthela ye-Brazil, i-Russia, i-India, i-China ne-South Africa (i-BRICS) 5.1.    UMongameli u-Ramaphosa uzokwethamela iNgqungquthela yangowezi-2024 ye-BRICS e-Kazan, e-Russia kusuka mhla zingama-22 kuya zingama-24 kuMfumfu 2024.5.2.    ENgqungqutheleni ye-16 ngaphansi kwengqikithi ethi: “Ukuqinisa Ukusebenzisana Kwamazwe Ukuthuthukisa Umhlaba Ococekile Nezokuvikeleka”, kuzodingidwa ngezinkinga zohwebo, izinkinga zombusazwe emhlabeni kanye nokusebenzisana phakathi kwamazwe angamalungu.
6.    USuku Lwenkululeko Yabezindaba6.1.    NgoMgqibelo, mhla we-19 kuMfumfu 2024, iNingizimu Afrika izobungaza uSuku Lwenkululeko Yabezindaba njengophawu lokukhumbula izigameko zangomhla we-19 kuMfumfu 1977 (uLwesithathu Omnyama) lapho kwanqantshelwa khona izinhlangano Ezilwela Abantu Abamnyama eziyi-19 kanye namaphephandaba amabili (2). INingizimu Afrika ekhululekile isiyenze inqubekelaphambili ebonakalayo ukuthuthukisa ukukhululeka kwabezindaba nokukhuluma ngokukhululeka. Ilungelo lokukhuluma ngokukhululeka libhaliwe kuMthethosisekelo waseNingizimu Afrika.
7.    IMbizo kaMongameli yoHlelo Lokuthuthukiswa Kwezifunda (i-DDM).7.1.    UMongameli u-Ramaphosa uzohola iMbizo kaMongameli ye-DDM ezoya eMgababa kuMasipala Wedolobha laseThekwini KwaZulu-Natali ngoLwesihlanu, mhla wesi-8 kuLwezi 2024.7.2.    IKhabhinethi linxusa abahlali baseMgababa nezindawo eziseduzane ukuthi beze embizweni ukuze bezoxoxisana nabamele umphakathi ngezisombululo zezinselele ezikhona emiphakathini yabo, nokuthola izindlela zokwenza ngcono ukulethwa kwezidingonqangi.
8.    Izivivinyo Zesitifiketi Sikazwelonke seBanga le-12 (i-NSC) 8.1.    IKhabhinethi lifisela iKilasi langowezi-2024 okuhle kodwa uma liqala izivivinyo zikamatikuletsheni mhla wama-21 kuMfumfu 2024, futhi linxusa abazali nabanakekeli ukuthi beseke abafundi ngalesi sikhathi esibalulekile ohambeni lwabo lwemfundo. 8.2.    I-NSC isalokhu iyigugu, futhi ivulela abantu abasha amathuba amaningi ajabulisayo.
G.      Imiyalezo
1.    Ukuhalalisa IKhabhinethi lihalalisela futhi lifisela okuhle laba abalandelayo:•    Ithimba Labameli laseNingizimu Afrika ku-ICJ ngokuklonyeliswa nge-4th Steve Biko/Frantz Fanon Award emkhakheni we-Psychology Liberation. Umklomelo ngowomsebenzi wabo wokuma neSivumelwano Sokunqanda Nokujeziswa Kobugebengu Bokubulawa Kwabantu e-Gaza. Amalungu ethimba yilawa: u-John Dugard SC; u-Adila Hassim SC; uTembeka Ngcukaitobi SC; u-Blinne Ní Ghrálaigh KC, u-Max du Plessis SC, u-Vaughan Lowe KC, u-Tshidiso Ramogale, u-Sarah Pudifin-Jones no-Lerato Zikalala.•    oSolwazi u-Salim Abdool Karim no-Quarraisha Abdool, ngokuthola umklomelo we-Lasker Award ngokusebenzela umphakathi ngomsebenzi wabo wocwaningo lwe-HIV lokusindisa impilo.•    U-Relebogile Maloma, umfundi onesibindi weBanga 3 ngokwenza i-chemotherapy kanye nothisha wakhe, uNkz. Nqobile Mbatha, ngokuthola uMklomelo kaNgqongqoshe we-#MyTeacher Award ngodaba lwabo olugqugquzelayo. Ngale kokulwa nomdlavuza, u-Relebogile, ngokwesekwa kakhulu nguNkz. Mbatha, ukwazile ukuqhubeka nomsebenzi wakhe wesikole ngesikhathi esesibhedlela. UNkz. Mbatha uqinisekise ukuthi u-Relebogile azange asalele emuva, ubemsiza ngokufunda nangokuxhumana nabanye abafundi ekilasini. Ngalo mzamo omkhulu, u-Relebogile akahambisananga nje nezifundo kodwa wenze ezibukwayo, waba kubafundi abayishumi abaphume phambili ekilasini lakhe – konke lokhu ukwenze esesibhedlela. Udaba lwabo lungubufakazi okunamandla bomphumela wozwelo nokuzinikela ekufundiseni, kanye nokuphikelela komuntu.•    Nkz. Melisa Carol Du Plessis (Ofundisa iBanga R); •    Nkz. Bonisiwe Happiness Maphumulo (Ofundisa Amabanga Aphansi); •    Nkz. Nthabiseng Mavis Mateba (Ofundisa Amakhono Empilo, iBanga 1-6);•    Nkz. Koliwe Doris Mbatha (Ubuholi Besikole Samabanga Aphansi);•    Mnu. Thapelo Jacob Mthimkhulu (Ofundisa Esikoleni Samabanga Aphezulu);•    Nkz. Rose Martha De Jonker (Ubuholi Esikoleni Samabanga Aphezulu); •    Mnu. Tiisetso Daniel Chaka (Ukufundisa Abafundi Abanezidingo Ezikhethekile); •    Mnu. Mbongiseni Cyril Dlamini (Ubuholi Esikoleni Sabafundi Abanezidingo Ezikhethekile) •    Mnu. Itumeleng Esau Jr Komane (Ukufundisa Nokufunda Ngobuchwepheshe); •    Nkz. Maserole Mojela (Ukufundisa Isayensi Yemvelo); •    Nkz. Motlatso Lucia Maake (Ukufundisa iSayensi); •    Mnu. Ethon Alexander (Ukufundisa Izibalo, GET); •    Mnu. Sithembiso Eugene Mahlalelo (Ukufundisa Izibalo, FET); •    Mnu. Derek Swart (Umklomelo we-Kader Asmal Lifetime Achievement); kanye •    noNkz. Ntombozuko Mkizwana (Uthisha Ophume Phambili Kuzwelonke). •    Ama-Springboks, iqembu lesizwe lombhoxo, ngokuphuma phambili ngesikhathi bedlala ne-Argentina nangokuthatha isicoco se-2024 Rugby Champions. •    Iqembu le-Under 20 Men’s likanobhutshuzwayo, elaziwa ngokuthi Amajita, ngokuthatha isicoco se-TotalEnergies CAF Under-20 Africa Cup of Nations champions, nokungena emidlalweni yemiqhudelwano ye-2025 U-20 Africa Cup of Nations. •    I-Motorsport South Africa, ngokuthola ithuba lokusingatha umcimbi we-World Rally-Raid Championship (i-W2RC), ozoba seNingizimu Afrika ngowezi-2025.•    U-Zoalize Jansen van Rensburg, ngokwethweswa isicoco sikaZime Womhlaba waseNingizimu Afrika ngowezi-2024. U-Zoalize uneminyaka eyi-18 futhi uzomela izwe kuNobuhle Womhlaba wama-71 ngoNhlolanja wezi-2025.•    Abaklonyeliswe emikhakheni eyehlukene kuma-SAICA South African in Australia Awards. Umklomelo we-CEO utholwe nguManana Johnson emkhakheni wezokuthuthukiswa komphakathi, Ubuntu, ukuxhumana nomphakathi nokubandakanywa kwentsha.
2.    Amazwi enduduzo•    IKhabhinethi lidlulisa amazwi enduduzo kuHulumeni nabantu base-Democratic Republic of Congo kulandela isibhicongo sesikebhe e-Lake Kivu ngoMgqibelo, mhla wesi-5 kuMfumfu 2024, esidlule nemiphefumulo yabantu.
IKhabhinethi lidlulisa amazwi enduduzo emndenini nakubangani balaba abalandelayo: •    Umfundisi owaziwayo u-Ray McCauley, umsunguli we-Rhema Bible Church noSihlalo waphambilini we-National Interfaith Council of South Africa.•    IJaji laphambilini u-Willem Heath – obengusihlalo we-Heath Commission of Enquiry ebiphenya ngenkohlakalo, ukukhwabanisa nokungaphathi kahle eMpumalanga Kapa, waphinde wahola uPhiko OLukhethekile Lokuphenywa Kwamacala kusuka ngowe-1997 kuya kowezi-2021.•    Umculi womculo wokholo u-Solomon Molokoane, odume ngelika ‘Solly Moholo’, obesinika ukugqugquzeleka, ukuphola nokujabula ngomculo wakhe. •    USiphiwe ‘General GTZ’ Sibisi, obese kunguyena osele eqenjini lomculo we-Kwaito i-Chiskop, nowadlala indima ebalulekile ekuthuthukisweni komculo we-Kwaito kuleli lizwe.3.    Isimemezelo Somphakathia.    IKhabhinethi linxusa bonke abantu bakuleli lizwe ukuthi basebenzise amanzi ngokuwonga njengoba iNingizimu Afrika isalokhu iyizwe eliswele amanzi futhi njengamanje sibhekene nokuncipha kwamanzi. Ikakhulukazi, sinxusa abahlali base-Gauteng naKwaZulu-Natali, lapho amanzi esezingeni lokuqala (1) nasezingeni lesibili (2) izinyathelo zokuvalwa kwamanzi seziqalile, ukulandela ukuvalwa kwamanzi okubekiwe.b.    Amanzi ayimpilo, asebenzise ngokuwonga.
Sikhishwe: uPhiko LukaHulumeni Lwezokuxhumana Nokudluliswa Kolwazi (i-GCIS)Imibuzo: Nks Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"Isitatimende soMhlangano weKhabhinethi obubanjwe ngoLwesithathu, mhla wama-23 kuMfumfu noLwesithathu mhla wesi-6 kuLwezi 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-wama-3,"A. Ezisematheni
1. Ezokuphepha Nokuvikeleka1.1. Ukufa nezifo ezibangelwa ukudla 1.1.1.    IKhabhinethi litshelwe kafushane ngokufa nangezifo ezibangelwa ukudla okubikwe ezingxenyeni ezehlukahlukene zezwe, eziholele ekufeni kwezingane ezinye zalaliswa ezibhedlela e-Gauteng, eMpumalanga, eMpumalanga Kapa, KwaZulu-Natali naseFreyistata.1.1.2.    UMongameli uzokhuluma neSizwe ngezingenelelo ezizothathwa nguhulumeni ukubhekana nalesi simo. 1.1.3.    Okwamanje, uMnyango Wezempilo usujube iSikhungo Sikazwelonke Esibhekele Izifo Ezithathelanayo (i-NICD) ukuthi sithungathe siphinde senze ucwaningo ngomsuka wobuthi obutholakale ekudleni okusemathinini bese senza izincomo. 1.1.4.    UMnyango Wezokubusa Ngokubambisana Nezindaba Zendabuko ngokwesekwa nguMnyango Wokuthuthukiswa Kwamabhizinisi Amancane neKomidi Longqongqoshe Elibhekene Nokulawulwa Kwenhlekelele bafake kusomqulu iMithetho kaMasipala Esahlongozwa Yokuthuthukiswa koMnotho Wasemalokishini okuhloswe ngayo ukugqugquzela omasipala ukuthi babambisane ohlelweni olufanayo beze nezindlela zokusebenzisana ezizoholela eminothweni yendawo ebandakanya wonke umuntu kanye nokuqeda nya ukuqhutshwa kwamabhizinisi angekho emthethweni emalokishini.   1.1.5.    IKhabhinethi lidlulise amazwi enduduzo emindenini, abangani kanye nabantwana abafunda nezingane ezishone emva kokugula ngenxa yokudla ezikudlile futhi lifisela labo abasagula ukululama okusheshayo.
1.2.    Ukulwisana Nobugebengu 1.2.1.    IKhabhinethi likugxeka kakhulu ukubulawa ngesihluku kukaNkosikazi Thenjiwe Eunice “Nogcinile” Mtirara eMqhekezweni Great Place eMpumalanga Kapa futhi lidlulisa amazwi enduduzo esigodlweni samaDlomo kanye noBukhosi bonke babaThembu. Abomthetho bazoqinisekisa ukuthi izigilamkhuba ezenze lobu bugebengu ziyaboshwa.1.2.2.    IKhabhinethi liphinde lagxeka ukudlwengulwa kwabafundi abayisihlanu ababanjwe inkunzi bekhonjwe ngesibhamu endaweni yaseMqhekezweni.1.2.3.    I-NATJOINTS isijutshwe ukuba isheshise iqede ubugebengu obusezingeni eliphezulu kanye nokubulala eMpumalanga Kapa nokuqinisekisa ukuthi zonke izigilamkhuba nongqondongqondo bayaboshwa.1.2.4.    IKhabhinethi lincome umkhankaso wezobunhloli oholwa i-NATJOINTS (umkhankaso wokulwa nokumbiwa kwezimayini ngokungemthetho kanye nomkhankaso i-operation vala-mgodi) oholele ekuboshweni kwabambi-mgodi abangekho emthethweni abangaphezu kwenkulungwane emigodini yemayini engasasebenzi e-Orkney eNyakatho Ntshonalanga selokhu kuqale impelasonto yomhla zi-2 kuLwezi 2024.1.2.5.    IKhabhinethi lamukele imizamo eqhubekayo yokuqinisa umthamo wamaphoyisa ngokutshalwa kwamaphoyisa amasha aqeda kuqeqeshwa ayizi-2 800 eziteshini zamaphoyisa ezehlukahlukene. Amanye amaphoyisa asaqeqeshwa ayizi-2 000 azothweswa iziqu ngoZibandlela 2024 futhi azobe ebekulungele ukusebenza ngesikhathi samaholide kakhisimusi.1.2.6.    IKhabhinethi linxusa abantu baseNingizimu Afrika ukuthi basebenzisane namaphoyisa ekulweni nobugebengu ngokuthi babike izenzo zobugebengu ku: 0800 10111 nangobugebengu obuhlobene nokuphanga eNombolweni Yezimo Eziphuthumayo Zokuphanga Kuzwelonke ethi: 0800 911 011.
2.    Izindaba Zamazwe Ngamazwe2.1.    Sibala Izinsuku: Isikhundla seNingizimu Afrika soBumongameli we-Group of Twenty (i-G20) 2.1.1.    Sekuqalile ukubalwa kwezinsuku ezisele ukuze iNginizimu Afrika ithathe isikhundla soBumongameli we-G20 kusuka mhla lu-1 kuZibandlela 2024 kuya mhla zingama-30 kuLwezi 2025 ngaphansi kwengqikithi ethi: “Ubumbano, Ukulingana Nokusimama”.2.1.2.    INgqungquthela Yabaholi izoba seGoli, e-Gauteng kanti i-IMC isebenzisana nezinye iZifundazwe ukusingatha umhlangano woNgqongqoshe Namaqembu Asebenzayo. Sizokwethula uhlelo lweNingizimu Afrika lwe-G20 mhla lu-1 kuZibandlela 2024. 2.1.3.    INingizimu Afrika izobamba iqhaza eNgqungqutheleni ye-G20 mhla we-18 ne-19 kuLwezi 2024, e-Rio de Janeiro, e-Brazil.
2.2.    INkantolo Yobulungiswa Yamazwe Ngamazwe (i-ICJ)2.2.1.    IKhabhinethi lamukele ukuhanjiswa kweSitatimende Esiqukethe Amaqiniso e-ICJ, esibonisa ukuthi uHulumeni wakwa-Israel usiphule kanjani iSivumelwano Esikhuluma Ngokubulawa Kwabantu ngokuthi uhlasele futhi ubulale amaPhalestina ahlala e-Gaza.2.2.2.    Isitatimende esiqukethe amaqiniso esingamakhasi angaphezu kwe-1 300 – esinobufakazi nezithasiselo – sinobufakazi bezenzo zika-Israel zokubulala abantu, ukwehluleka kwayo ukunqanda ukugqugquzela ukubulawa kwabantu nokuthi ijezise labo abagqugquzela nababulala abantu. 2.2.3.    Ukuhanjiswa kwesitatimende kwenzeka ngesikhathi lapho izwe lakwa-Israel liqinisa ukubulala abantu abahlala e-Gaza futhi lihlose ukwenza okufanayo ngokuthi libhubhise izwe lase-Lebanon. Isitatimende siyisikhumbuzo emhlabeni jikelele sonya olubhekiswe kubantu base-Palestine kanye nesidingo sokuthi kube nobumbano ukuze kuzoqedwa impi. Ukuhanjiswa kwesitatimende kube yizinyathelo ezithathwe emva kwesisombululo seNhlangano Yezizwe Ezibumbene sokugxeka izenzo zikahulumeni wakwa-Israel kubantu base-Palestine.
2.3.    Ukuthuthukiswa Kwentando Yeningi Yomhlaba Jikelele 2.3.1.    IKhabhinethi lihalalisela ohulumeni babantu base-Republic of Botswana, e-Mozambique nase-United States (US) ngokhetho lwabo lwakamuva olube yimpumelelo.2.3.2.    IKhabhinethi lincoma umfelandawonye we-Umbrella for Democratic Change e-Botswana ngempumelelo yawo ngaphansi kobuholi bukaMongameli uDuma Boko futhi lamukela ukusungulwa kwezinhlelo zenguquko phakathi kobuholi obuphumayo nobuholi obungenayo bukaMongameli Okhethiwe u-Boko. 2.3.3.    IKhabhinethi lihalalisela uMongameli Okhethiwe u-Daniel Chapo neqembu lakhe, i-FRELIMO, ngokunqoba kwabo okhethweni lwezwe oluyingqophamlando olwenzeke emva kweminyaka engama-32 kulandela ukusayinwa kweSivumelwano Sokuletha Ukuthula, esaqeda impi futhi sethula intando yeningi yamaqembu ehlukene e-Mozambique. Udlame lwasemva kokhetho oluqhubekayo luyakhathaza kakhulu, futhi wonke amaqembu angathinteki kufanele eze nezindlela zomthetho ukuxazulula izikhalazo zokhetho bese eqhubeka nokwakhela phezu ngoxolo okwavunyelwana ngalo kwiSivumelwano Soxolo sase-Maputo Nokubuyisana Kuzwelonke. 2.3.4.    IKhabhinethi liphinde lahalalisela uMongameli Okhethiwe u-Donald Trump emva kokhetho lweMelika obelungomhla wesi-5 kuLwezi 2024. INingizimu Afrika imagange nokusebenzisana noMongameli u-Trump ezinyangeni eziyi-12 ezizayo uma uMongameli u-Cyril Ramaphosa esethatha izintambo zokuba uMongameli we-G20 mhla lu-1 kuZibandlela 2024.
3    IZindaba Zohwebo  3.1    Imiphumela Yohambo nokubamba iqhaza kwiNgqungquthela Yokusebenzisana kweShayina ne-Afrika (i-FOCAC)3.1.1    IKhabhinethi litshelwe kafushane ngemiphumela yoHambo olube yimpumelelo oluya e-People’s Republic of China nomhlangano we-FOCAC obubanjwe e-Beijing, e-China kusuka mhla wesi-2 kuya mhla wesi-6 kuMandulo 2024. IKhabhinethi litshelwe ngemiphumela ebalulekile elandelayo yeNingizimu Afrika:3.1.2    Isivumelwano sokushintsha uhlelo lokuhweba lube ngolunemikhiqizo eminingi ekhiqiziwe, ikakhulukazi isivumelwano sokuhwebelana ngohlu lwemikhiqizo eyikhulu esuka eNingizimu Afrika iShayina okumele izifakele amehlo. 3.1.3    Ngaphezu kwalokhu, iNingizimu Afrika izosebenzisana neShayina emikhakheni emithathu ehlobene nokuncishiswa kwekhabhoni, ukuguqukela kudijithali, ezokuthutha nokuthuthwa kwempahla. Lokhu kusebenzisana kuzovula indlela yokugqugquzela utshalomali ekwakhiweni kwezimoto zikagesi, ukukhiqizwa kwamabhethri, ukugcinwa kogesi ovuselelwayo, kanye neZindawo Ezibekelwe Imisebenzi Yezomnotho kanye NeZindawo Zezimboni. 3.1.4     Abatshalizimali Abaphambili baseShayina e-Shenzhen nase-Beijing babonise intshisekelo ekwandiseni utshalomali lwabo noma utshalomali lokwakha endaweni entsha eNingizimu Afrika.  3.1.5    Ngesikhathi seNgqungquthela yaMabhizinisi, iZivumelwano Zokusebenzisana (ama-MoU) zasayinwa ngenhloso yokugqugquzela ukusebenzisana phakathi kwezinkampani zaseShayina nezinkampani zaseNingizimu Afrika kanye neZikhungo Zokuthuthukiswa Kwezezimali ukuqinisa ukusebenzisana okuzogqugquzela ukuthuthukiswa kwezimboni eNingizimu Afrika, kugqugquzele ukusebenzisana kwezobuchwepheshe obuzosiza ekuqedeni ikhabhoni emikhakheni ebalulekile yaseNingizimu Afrika nokugqugquzela utshalomali emkhakheni kagesi ovuselelekayo.3.1.6    Izivumelwano ezisayinwe emkhakheni kahulumeni nozimele zizofaka igalelo ekusheshiseni utshalomali okuzogqugquzela ukuguqukela kwikhabhoni ephansi nokugqugquzela ukuqanjwa kabusha kwezinto emisebenzini yezimboni kanye nokuheha utshalomali eZindaweni Ezibekelwe Imisebenzi Yezomnotho neZimboni.
4    Umnotho4.1    ISitatimende Senqubomgomo Yohlahlomali Lwesikhathi Esiphakathi (i-MTBPS)4.1.1    IKhabhinethi lamukele i-2024 MTBPS, eqalisa izethembiso zikaHulumeni Wobumbano Lukazwelonke zokuqalisa ukukhuliswa komnotho okusheshayo, okubandakanya wonke umuntu nokusimeme, nokwakha umphakathi olinganayo ngokulwisana nobubha, ukungalingani nokuswelakala kwemisebenzi.4.1.2    Uzinzo ezimalini zikahulumeni ngokuthi kulawulwe ngobuhlakani ukusetshenziswa kwezimali nezikweledu zikahulumeni kuqinisekisa ukuthi izwe lethu lingakwazi ukukhulisa umnotho ngesikhathi liqinisekisa ukuthi labo ababuthakathaka bayaqhubeka nokusizwa ngezinhlelo zethu zokusiza umphakathi.4.1.3    IKhabhinethi leseka izinhlaka ezine zokufukula umnotho ngokuletha uzinzo kwezomnotho, ukuqaliswa kwezinguquko zezakhiwo, ukwakha ikhono lombuso nokunyusa utshalomali lwengqalasizinda yomphakathi. Izwe lisahamba kahle ekutheni lisuswe ohlwini lwe-Financial Action Task Force (i-FATF), emva kokuphothula izinyathelo eziyi-16 kwezingama-22 ezahlonzwa ngaphambi kokunye ukuhlolwa kwe-FATF okuzokwenzeka ngowezi-2025. 4.1.4    I-MTBPS iyingxenye yomzuliswano wesabelomali sezwe lethu esivumela uhlelo lwezimali lwesikhathi esiphakathi kuya kweside ezimalini zesizwe. Siphinde sivumele abantu baseNingizimu Afrika ukuthi babuze iminyango kahulumeni nezinkampani mayelana nokusetshenziswa kwezimali nokunika abatshalizimali isiqinisekiso sokuthi izwe libhekephi ngokwezomnotho.
4.2    Ezokuvakasha4.2.1    Ukwethulwa koMkhankaso Wasehlobo Wezokuvakasha wezwe kugqugquzela abantu baseNingizimu Afrika nabavakashi abaqhamuka emhlabeni jikelele ukuthi babone izindawo zokuheha izivakashi ezingaziwa ezitholakala kuzozonke izifundazwe eziyisishiyagalolunye.4.2.2    UMkhankaso we-Gimme Summer – Sho’t Left uzobonisa izindawo zakuleli zokuheha izivakashi ezivumela abantu baseNingizimu Afrika ukuthi bathokozele, babone, futhi babe yingxenye yezindawo zakuleli eziheha izivakashi.4.2.3    Ekuqiniseni umkhakha wezokuvakasha, iKhabhinethi lamukele ukufakwa kusomqulu kwe-Trusted Tour Operator Scheme (i-TTOS), okuzokwenza lula inqubo yokufakwa kwezicelo ze-visa kumaqembu amakhulu avakashayo asuka e-China nase-India. 4.2.4    Lesi sinyathelo sixazulula izinkinga zomthamo wezivakashi ezingenayo futhi kuhloswe ngaso ukuheha abavakashi abaningi abasuka e-China nase-India, okuyisibalo sezivakashi ezivela emazweni aphesheya esingu-1.8% no-3.9% eziza lapha eNingizimu Afrika.4.2.5    Izinkampani zezokuvakasha ezingathanda ukuba yingxenye zingafinyelela kulolu hlelo ngokungena ku: https://touroperator.dha.gov.za:8443 noma ngokucofoza esithombeni se-TTOS kwiwebhusayithi ethi: www.dha.gov.za.4.2.6    Ngaphezu kwalokhu, uHlelo lwama-eVisa seluqalisiwe emazweni angama-34 ukuvumela abavakashi bakulawo mazwe ukuthi bafake izicelo zama-visa okuza eNingizimu Afrika ngaphandle kokuya ezindlini zenxusa.
5    Izindaba Zamanzi 5.1    Umzamo wesikhashana wokuhlinzeka ngamanzi okuphuza e-Hammanskraal5.1.1    IKhabhinethi lithole laphinde lacubungula inqubekelaphambili esiyenziwe nguMnyango Wezamanzi Nokuthuthwa Kwendle ekuhlinzekeni iDolobha lase-Tshwane ngamanzi okuphuza ukuze lizokwazi ukuthumela amanzi okuphuza kubantu base-Hammanskraal ngohlelo lwesikhashana.  5.1.2    Izinkinga zamanzi eziqhubekayo ezihlasele i-Hammanskraal nezindawo ezakhelene nayo ziyaqhubeka nokukhathaza izimpilo zabantu, kanye nokuhlinzekwa kwezinsizakalo zezempilo ezikhungweni zendawo ezifana nesibhedlela i-Jubilee.5.1.3    IDolobha lase-Tshwane njengamanje liqalisa umklamo wezigidi ezingama-R278 wokulungisa isihlanzimanzi esingasebenzi i-Rooiwal Wastewater Treatment Works (i-WWTW). 5.1.4    Kulindeleke ukuthi ukwenyusa umthamo we-Rooiwal WWTW kubize izigidigidi ezilinganiselwa kwezimbili zamarandi. IKhabhinethi litshelwe ukuthi iDolobha lase-Tshwane kuzofanele likhokhele lo mklamo ngemali yalo, noma liyiboleke noma ngeZibonelelo zalo Zokuthuthukiswa Kwedolobha ezisuka kuMnyango Wezokuhlaliswa Kwabantu. 5.1.5    Ngowezi-2023, uNgqongqoshe Wezamanzi Nokuthuthwa Kwendle wayalela i-Magalies Water ukuthi ingenelele ngokuphuthuma ngokoMthetho Wezinsizakalo Zamanzi, we-1997 (Umthetho we-108 we-1997), nokuthi iklame futhi ifake isihlanzimanzi esisha esizoba se-Klipdrift Water Treatment Works eduze nase-Hammanskraal. Lokhu kuzosiza ukunciphisa izinkinga zamanzi nokuza nezisombululo zesikhathi eside. Lesi sihlanzimanzi esengeziwe sizothumela amanzi emathangini athile ohlelweni lweDolobha lokuthumela amanzi nokuzokwenyusa ukuthunyelwa kwamanzi okuphuza e-Hammanskraal. 5.1.6    Uhulumeni unxusa abantu base-Hammanskraal nezindawo ezakhelene nayo ukuthi babekezele ngesikhathi lo msebenzi uqhubeka. Isigaba sokuqala kulindeleke ukuthi siphothulwe mhla we-15 kuLwezi 2024. Lokhu kuzokwenza ukuthi iDolobha lase-Tshwane likwazi ukuhambisa amanzi okuphuza ezingxenyeni ezithile zase-Hammanskraal.
5.2    Izikolodo Zikamasipala zamabhodi amanzi5.2.1    IKhabhinethi laziswe ngokwakamuva odabeni oluqhubekayo lwezikolodo zikamasipala zamabhodi amanzi, nokuyisikolodo esikhulayo, ngomhla wama-31 kuNcwaba 2024 esabe sesiyizigidigidi ezingama-R23 sesisonke. Isikolodo sibeka engcupheni ukusebenza kahle kwezimali kwamabhodi amanzi nomkhakha wonke wamanzi. UNgqongqoshe Wezamanzi Nokuthuthwa Kwendle u-Pemmy Majodina kamuva-nje uhlangane nomasipala abehlukene abathintekayo futhi omasipala abangakhokhi bathembisa ukuthi bazokhokha. 5.2.2    IKhabhinethi esikhathini esedlule ligunyaze ukusungulwa kweKomidi Longqongqoshe (i-IMC) elizosiza omasipala. I-IMC izophinde ibeke phambili izinyathelo zokuthi omasipala bakhokhe izikolodo zabo kumabhodi amanzi, ikakhulukazi labo ababhekene nesimo sokungabi namali.
5.3    Ukuncishiswa Kokuphakelwa Kwamanzi e-Gauteng5.3.1    IKhabhinethi litshelwe ngesigaba sokuqala sokuncishiswa kwamanzi esesilungisiwe e-Gauteng ngenxa yokudingeka kwamanzi okuqhubekayo okudalwa izinga eliphezulu lokusetshenziswa kwamanzi okudalwa ukukhula kwenani labantu, ukuxhunywa kwamanzi okungekho emthethweni, amapayipi avuzayo kanye nokumoshwa kwamanzi. 5.3.2    Isilinganiso esiphakathi sokusetshenziswa kwamanzi e-Gauteng singamalitha angama-279 umuntu ngamunye ngosuku uma kuqhathaniswa nesilinganiso somhlaba samalitha ayi-173 umuntu ngamunye ngosuku. Ngesikhathi omasipala bamadolobha e-Gauteng bezoqalisa isigaba sokuqala sokunciphisa amanzi, muncane kakhulu umzamo owenziwa ngomasipala. 5.3.3    UNgqongqoshe Wezamanzi Nokuthuthwa Kwendle noNdunankulu wase-Gauteng bacele omasipala ukuthi baqalise isigaba sesibili sokunciphisa amanzi esizoza nezinhlawulo uma abathengi bengathobeli imikhawulo.
5.4    Ukusungulwa kweKomidi Likazwelonke Elibhekele Izinkinga Zamanzi5.4.1    IKhabhinethi leseka isinqumo sikaMongameli sokunezela umsebenzi osuvele uqhutshwa iPhini likaMongameli wokudlulisela izinkinga zamanzi njengesimo esibucayi nokusungulwa kwekomidi likaZwelonke elizobhekana nenkinga yamanzi elizoqhamuka nohlelo lokusebenza lwamanzi liphinde lize nongoti ukuze kuzongenelelwa ezinkingeni zikazwelonke zamanzi esigabeni sikaHulumeni Wasekhaya.
6    Ezenhlalo6.1    Ukusayinwa koMthethosivivinywa Wokuchibiyela Ezokwehlukanisa Umshado6.1.1    IKhabhinethi lamukele ukukhishwa kweqoqo lokuqala lezitifiketi zomshado wamaSulumane ezingama-33 nguMnyango Wezasekhaya emva kokuthi uMongameli u-Ramaphosa esayine uMthethosivivinywa Wokuchibiyela Ukuhlukaniswa Komshado ngoNhlaba kulo nyaka. UMthethosivivinywa uchibiyela uMthetho Wokwehlukaniswa Komshado, we-1979 (Umthetho wama-70 we-1979) ukuthi wamukele imishado yamaSulumane futhi uvikele amalungelo abafazi bamaSulumane kanye nezingane uma leyo mishado iphela.6.1.2    Lezi zinguquko okwakumele ngabe zenzeka kudala zibonisa ukuzinikela kwezwe ekuqinisekiseni ukuthi amalungelo abafazi bamaSulumane nezingane ayalingana nawabanye, isithunzi, nokufinyelela kubulungiswa kanjalo nokubhekelelwa komntwana, njengokusho koMthethosisekelo waseNingizimu Afrika wangowe-1996.  6.1.3    Ziphinde ziqinisekise ukubumbana komphakathi, ukwakhiwa kwesizwe kanye nokwabelana ngobuzwe kanjalo nokuhlonipha amasiko ehlukahlukene kanye namasiko enkolo.
B.    Izinqumo zeKhabhinethi 1.    Izinqumo Zomhlangano Wekhabhinethi wangoLwesithathu, mhla wama-23 kuMfumfu 2024
1.1.    Ukhetho Lohulumeni Basekhaya Lwezi-20261.1.1.    IKhabhinethi ligunyaze ukusungulwa kweKomidi Longqongqoshe elizobhekela amalungiselelo oKhetho Lohulumeni Basekhaya lwangowezi-2026/27. 1.1.2.    Ukhetho olwedlule lohulumeni wasekhaya lwabanjwa mhla lu-1 kuLwezi 2021, ukhetho lomasipala olulandelayo luzoba phakathi womhla zi-2 kuLwezi 2026 kuya mhla lu-1 kuNhlolanja 2027.  I-IMC izokwakhiwa uNgqongqoshe Wezokubusa Ngokubambisana Nezindaba Zendabuko kanye neminyango eyahlukahlukene ebalulekile ekuqinisekiseni ukulethwa kokhetho oluyimpumelelo. 1.1.3.    IKhabhinethi liphinde lacubungula lase ligunyaza indlela yokubala inani lamakhansela ngokweSahluko sama-20 (1) (a) soMthetho Wokwakheka Komasipala. 1.1.4.    UKhetho Lomasipala lwezi-2026 luzoba ukhetho lwesithupha selokhu sathola intando yeningi labantu ngowe-1994. I-IMC izosebenza ngokubambisana ne-IEC namanye amabhodi afanele ekuqinisekiseni ukuthi umsebenzi oholela kohulumeni wasekhaya uhamba kahle futhi ngokuthula.
2.    UMthethosivivinywa2.1.    UMthethosivivinywa Wokuchibiyela Uhlaka Lwangaphakathi Kuhulumeni, wezi-20242.1.1.    IKhabhinethi ligunyaze ukushicilelwa koMthethosivivinywa Wokuchibiyela Uhlaka Lwangaphakathi Kuhulumeni, wezi-2024 ukuze umphakathi uzophawula ngawo. Umthethosivivinywa kuhloswe ngawo ukwenza izichibiyelo zoMthetho Wohlaka Lwezobudlelwano Lwangaphakathi Kuhulumeni (Umthetho we-13 wezi-2005), ukuqinisekisa ukuthi izinhlaka ezihlukene zikahulumeni zisebenza ngendlela ehambisanayo.2.1.2.    Izichibiyelo zizolungisa ezinye izahluko zoMthetho eseziphelelwe isikhathi futhi zizoqinisekisa ukuthi zontathu izinhlaka zikahulumeni zisebenza ngokubambisana ukwenza ngcono ukulethwa kwezidingonqangi ezihlangabezana nezidingo zabantu.2.1.3.    ISahluko 3 soMthethosisekelo sidinga ukuthi zonke izinhlaka zikahulumeni zisebenzisane zibe nokwethembana nokukholelwa ekuqiniseni ubudlelwane obuhle nokusiza nokweseka omunye nomunye.  Ngale ndlela, UMthethosivivinywa Wokuchibiyela Uhlaka Lwangaphakathi Kuhulumeni, uzobheka ukuxhumanisa kokuqaliswa kwezinqubomgomo nemithetho kahulumeni, nokuqinisekisa uhulumeni ohlangene, ukuhlinzekwa kwezinsizakalo, ukuqapha nokuqaliswa kwezinqubomgomo. Lezi zinguquko zomthetho zizophinde zeseke UHlelo Lokuthuthukiswa Kwezifunda okuhloswe ngalo ukwenza ngcono nokuqinisa izinhlelo zobudlelwano bangaphakathi kuhulumeni.
3.    Izinqumo Zomhlangano Wekhabhinethi obubanjwe mhla wesi-6 kuLwezi 2024
3.1.    UMkhankaso Wezinsuku eziyi-16 Wokulwisana Nodlame Olubhekiswe Kwabobulili Obuthile Nokubulawa Kwabesifazane (i-GBVF)3.1.1.    IKhabhinethi ligunyaze uhlelo lwangowezi-2024 loMkhankaso Wezinsuku eziyi-16 Wokulwisana ne-GBVF, ngaphansi kwengqikithi ethi: “Iminyaka engama-30 Yezinyathelo Ezihlanganisiwe Zokuqeda Udlame Olubhekiswe Kwabesifazane Nezingane”, olugcizelela ukubaluleka kwendlela ebandakanya umphakathi wonke yokulwisana ne-GBVF kanye nokubaluleka kokuphendula okumikhakhaminingi.3.1.2.    Lo nyaka usho ukuphela kweminyaka engama-26 iNingizimu Afrika yaba yingxenye yeZinsuku ezingama-16 zoMkhankaso Wokulwisana Nodlame Olubhekiswe Kwabesifazane Nezingane, ozokwethulwa mhla wama-25 kuLwezi 2024 e-Royal Bafokeng Stadium eNyakatho Ntshonalanga.3.1.3.    Lokhu kweseka umkhankaso womhlaba ozoqala mhla wama-25 kuLwezi (uSuku Lomhlaba Lokuqedwa Kodlame Olubhekiswe Kwabesifazane) uphele mhla zili-10 kuZibandlela (uSuku Lomhlaba Lwamalungelo Abantu). Umkhankaso wakulo nyaka uyaqhubeka nokubhekana nomsuka we-GBVF ngesikhathi ukhuthaza ubudoda kanye nokulingana kwezobulili, kanye nokusungulela abesifazane nezingane amathuba omnotho. 3.1.4.    Yize izigilamkhuba ze-GBVF ezingaphezu kwe-1 000 zaboshwa phakathi komhla lu-1 kuMbasa nomhla wama-31 kuMandulo 2024, kusekuningi okusafanele sikwenze njengesizwe ukuqeda lesi sihlava emphakathini wakithi.
3.2.    Inyanga Yokuqwashisa Ngamalungelo Abantu Abaphila Nokukhubazeka (i-DRAM) ngowezi-20243.2.1.    IKhabhinethi ligunyaze uhlelo kanye nesiqubulo se-2024 DRAM noSuku Lukazwelonke Lwabantu Abaphila Nokukhubazeka, oluqale kusuka mhla wesi-3 kuLwezi kuya mhla wesi-3 kuZibandlela. Isiqubulo sakulo nyaka sithi: “Sibungaza Iminyaka engama-30 yeNkululeko; sakha umphakathi obandakanya abantu abaphila nokukhubazeka”. 3.2.2.    Isiqubulo sigcizelela ukubaluleka kokuqwashisa ngezinselele abantu abaphila nokukhubazeka ababhekana nazo, ukugqugquzela nokuvikela isithunzi sabo nokwazi amalungelo njengokusho koMthethosisekelo. 3.2.3.    Ukususa imigoqo ekhona evimbela abantu abaphila nokukhubazeka kubandakanya ukuqinisekisa indawo yabo enezinsiza, esimeme nephephile, kanye nokwazi ukuthi akusikho konke ukukhubazeka okubonakala ngeso lenyama. Imisebenzi ezothatha inyanga yonke izoqwashisa futhi ibonise inqubekelaphambili izwe eseliyenzile ekuqinisekiseni ukuvikelwa kwamalungelo abantu abaphila nokukhubazeka.3.2.4.    Uhulumeni unxusa wonke umphakathi ukuthi usebenze ngokubambisana nababambiqhaza ekwakheni ikusasa elisimeme nelibandakanya abantu abaphila nokukhubazeka.
3.3.    INqubomgomo Yokugwema Nokwelashwa Kokugula Kokusetshenziswa Kwezidakamizwa 3.3.1.    IKhabhinethi ligunyaze iNqubomgomo Yokugwema Nokwelashwa Kokugula Kokusetshenziswa Kwezidakamizwa, okuhloswe ngayo ukuqhamuka nohlaka oluphelele lokubhekana nezinkinga ezihlobene notshwala nokusetshenziswa kwezidakamizwa imiphakathi ebhekene nakho. 3.3.2.    Inqubomgomo yengeza kwizingenelelo ezikhona ezifana noHlelo Olukhulu Lukazwelonke Lwezidakamizwa olwaqaliswa phakathi kwezi-2013 nowezi-2017, futhi ivala amagebe atholakala kuMthetho Wokugwema Nokwelashwa Kwabasebenzisa Izidakamizwa, wezi-2008 (Umthetho wama-70 wezi-2008).3.3.3.    Inqubomgomo yethula izinhlelo zomphakathi zokugwema ezibhekana ngqo nezinkinga zokusetshenziswa kwezidakamizwa. Lokhu kugcizelelwa ezinhlakeni ezintathu: Ukunciphisa Ukulangazelela – okuhlose ukugwema ukuthi abantu bangakwazi ukuphila ngaphandle kwezidakamizwa; Ukunciphisa Ukusabalalisa – okuhlose ukunciphisa ukufinyelela kwizidakamizwa kanye noKunciphisa Umonakalo – okungukwelashwa nemisebenzi ehlobene nokusetshenziswa kwezidakamizwa. Kugxilwe ekunciphiseni umonakalo odalwa izidakamizwa kubantu ngabanye nemiphakathi. Lokhu kungaba yimpumelelo ngokuthi kugwenywe, kungenelelwe kusenesikhathi, ukwelapha kanye nezinye izinyathelo ezihambisana nakho kanye nezinsizakalo ezihlanganiswe kabusha.3.3.4.    Inqubomgomo ishicilelwe kwiwebhusayithi yoMnyango Wezokuthuthukiswa Komphakathi ethi: www.dsd.gov.za.
4.    Ezakamuva kwiKhabhinethi 4.1.    ISimo Sezimayini eNingizimu Afrika 4.1.1.    IKhabhinethi laziswe ngombiko weSimo Semboni Yezimayini, ngokocwaningo oluqhutshwe yi-Mintek. 4.1.2.    Umbiko uphethe imininingwane egcwele neyamanje ngokuqhubekayo kamuva ezimakethe zomhlaba zemikhiqizo, ukukhiqizwa kwezimbiwa eNingizimu Afrika, igalelo lemboni yezimayini kwisamba somkhiqizo wezwe, utshalomali kanye nokusungulwa kwemisebenzi. 4.1.3.    Umbiko usebenza njengethuluzi elibalulekile lokuthola izithiyo ekuthuthukisweni komnotho wezimayini, okuyiyona nto enomthelela omkhulu ekukhuleni komnotho waseNingizimu Afrika. 4.1.4.    Umbiko weSimo Semboni Yezimayini uzovumela umkhakha wezimayini kuleli lizwe ukuthi ukwazi ukuzibeka futhi usebenzise ithuba lokuchuma esimeni sokudingakala kwemikhiqizo ngokuthi uhlinzeke ngolwazi ngemikhiqizo eyahlukahlukene.
4.2.    Umbiko ngeSigaba Sesine soHlelo Lukamongameli Lokusungelela Intsha Imisebenzi emkhakheni wemfundo eyisisekelo ngaphansi koHlelo Lwezemfundo Eyisisekelo Lokusungula Imisebenzi (i-BEEI) 4.2.1.    IKhabhinethi laziswe kafushane ngempumelelo ye-BEEI, okuwuhlelo olukhulu lomphakathi lokungenelela ekusunguleni amathuba emisebenzini elizosiza intsha engasebenzi ephakathi kweminyaka eyi-18 nama-35 ubudala. Lezi zingenelelo kuhloswe ngazo ukubhekana namazinga aphezulu okungasebenzi kwentsha eNingizimu Afrika.4.2.2.    Selokhu lolu hlelo lwaqala ngoZibandlela 2020, i-BEEI isisungule amathuba emisebenzi alinganiselwa kwisigidi esi-1.1 entsha ephakathi kweminyaka eyi-18 nama-35 ubudala. Lolu hlelo luphinde lwasiza izwe ukuthi libhekane nezinselele ezimbi zomnotho ezidalwe ubhubhane lwe-COVID-19, njengengxenye yohlelo lukahulumeni lokuvuselela umnotho.4.2.3.    I-BEEI isifake abantu abasha abayizi-240 342 ezikoleni njengabasizi bothisha kanye nabasizi besikole. Abasizi bathola umholo ongadluli izi-R4 000 ngenyanga. IKhabhinethi livume isethulo esenziwe nguMnyango Wemfundo Eyisisekelo sokuqhubeka noHlelo Lwemfundo Eyisisekelo Lokusungula Amathuba Emisebenzi kunyakamali wezi-2024/25.
5.    Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
1.    Mnu. Neville Matjie esikhundleni sokuba yi-CEO ye-Brand South Africa2.    Ukuqashwa kukaNkz. Khetha-okuhle Vincentia Rantao ukuba ngumqondisi ongeyona ingxenye yabaphathi abakhulu kwiBhodi le-Land Bank. 3.    Ukuqashwa kweBhodi Labalawuli le-CCMA(a)    Dkt. September Cornelia Carol (uSihlalo Ozimele)(b)    Nkz. Riefdah Ajam (Imisebenzi Ehleliwe) (c)    Mnu. Solly Phetoe(d)    Mnu. Wiseman Dinwa;(e)    Mnu. Sifiso Lukhele (Amabhizinisi Ahleliwe);(f)    Mnu. Kaizer Moyane;(g)    Nkz. Siobhan Leyden;(h)    Nkz. Unathi Ramabulana (omele uhulumeni);(i)    Nkz. Ntsoaki Mamashela; kanye (j)    noMnu. Lucky Charles Mohalaba
6.    Imicimbi Ezayo
6.1.    UMkhankaso Wezinsuku eziyi-16 6.1.1.    UMkhankaso Wezinsuku eziyi-16 Zokulwisana Nodlame Olubhekiswe Kwabesifazane Nezingane uzothulwa mhla zingama-25 kuLwezi 2024 e-Royal Bafokeng Stadium eNyakatho Ntshonalanga ngaphansi kwesiqubulo esithi: “Iminyaka engama-30 yokuthuthukisa isinyathelo Esihlanganisiwe Sokuqeda Udlame Olubhekiswe Kwabesifazane Nezingane”.  
6.2.    Ukungena kwePhalamende Lase-Afrika (i-PAP) 6.2.1.    ISeshini Eyejwayelekile Yesine yePhalamende Lesithupha le-PAP, okuyisishayamthetho sezwekazi sabamele wonke amazwe ase-Afrika, izoqala mhla wesi-4 kuya mhla we-15 kuLwezi 2024. 6.2.2.    Ngesikhathi seSeshini, imibiko ephuma emakomidini ehlukahlukene izokwendlalwa futhi kwenziwe nezincomo zeNgqungquthela Yezinhloko Zamazwe noHulumeni base-Afrika mayelana nezinqubomgomo ezihambelanayo nemithetho yezwekazi. 6.2.3.    I-GCIS izobheka ukuqaliswa kwezinhlelo zokuxhumana nezamaklasta, kanti imibiko izohanjiswa kwiKhabhinethi nyanga zonke njengengxenye yombiko weZindaba Ezisematheni.
7.    Imiyalezo
7.1.    Ukuhalalisa IKhabhinethi lihalalisela futhi lifisela okuhle laba abalandelayo:

UNgqongqoshe Wezangaphandle wase-Ghana u-Shirley Ayorkor Botchwey ngokuqokwa kwakhe kamuva ukuba uMabhalane-Jikelele we-Commonwealth. UNkz. Botchwey uzoqala isikhundla sakhe seminyaka emine sobuholi benhlangano yamazwe angama-56 mhla lu-1 kuMbasa 2025.
Iqembu labafundi abahlanu baseNingizimu Afrika abathole iziqu ze-Masters in Maritime Affairs enyuvesi i-World Maritime University e-Sweden. Izifundo zabo bezixhaswe yi-Transport Education Training Authority, okuyiziphathimandla zezemfundo nezokuqeqesha ezigunyazwe ukuthi zithuthukise amakhono nokuqeqesha kuwona.
I-Banyana Banyana, okuyiQembu LaseNingizimu Afrika Likanobhutshuzwayo Labesifazane, ngokudlulela kowamanqamu emidlalweni ye-COSAFA Women’s Championship. Iqembu lethu lesizwe lishaywe ngamapenadi ngesikhathi lidlala ne-Zambia.
Ababhukudi baseNingizimu Afrika u-Chad Le Clos ngokuthola indondo yegolide ku-200m butterfly yamadoda kanye no-Pieter Coetzee ngokuthola indondo yegolide ku-100m naku-200m backstroke kanjalo nesiliva ku-50m backstroke yamadoda emidlalweni ye-2024 World Aquatics Swimming World Cup e-Singapore.

7.2.    Amazwi enduduzoIKhabhinethi lidlulisa amazwi enduduzo kubangani nasemndenini:

Ka-Slz. Noel Chabani Manganyi (84), obeyisifundiswa esigogodile, udokotela wengqondo nomsebenzi kahulumeni.

Imibuzo: Nkz Nomonde Mnukwa – iBamba likaSomlomo kaHulumeniUmakhalekhukhwini: 083 653 7485#GovZAupdates #serviceDeliveryZA"
Isitatimende Somhlangano weKhabhinethi obubanjwe mhla wesi-4 kuZibandlela 2024,05 Dec 2024,https://www.gov.za/news/cabinet-statements/statement-cabinet-meeting-4-december-2024-05-dec-2024,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-mhla-wesi-4-kuzibandlela,"A.  Ezisematheni1.  INgqungquthela yeQembu Lamazwe Angamashumi Amabili (i-G20) 1.1.  INingizimu Afrika iqalise ngokusemthethweni isihlalo soBumongameli be-G20 mhla lu-1 kuZibandlela 2024, nokuyenze yaba izwe lokuqala ngqa ezwenikazini i-Afrika ukuhola leforamu esezingeni eliphezulu. Isiqubulo seNingizimu Afrika se-G20 sithi “Ubumbano, Ukulingana, Ukusimama”.1.2.  Ukusingatha i-G20 kunika izwe lakithi ithuba eliyingqayizivele lokubeka iNingizimu Afrika ezingeni lomhlaba lokuqhuba Ukukhula Komnotho Obandakanya wonke umuntu, Amathuba Emisebenzi kanye Nokunciphisa Ukungalingani ngendlela esimeme. 1.3.  Silindele ukufukuleka komnotho emikhakheni efana neyezokuvakasha nokuphathwa kwezivakashi, njengoba ababambiqhaza, abasebenzi babo kanye nemindeni yabo bezokwethamela imihlangano engaphezu kwe-130 ngaphambi kweNgqungquthela Yabaholi. 1.4.  Zonke izifundazwe zizohlomula ngokusingatha imihlangano yoNgqongqoshe noma Amathimba. Ngokuhamba ezinyathelweni ze-Brazil, iNingizimu Afrika izosingatha i-G20 Social ezobandakanya umphakathi ngokubanzi futhi yethule iqembu elisha lezingxoxo i-Township20 (TS20) elizogqamisa amakhono, amasiko, ezezimali kanye namakhono okuqamba kabusha eminothweni yasemalokishini aseNingizimu Afrika. Eminye imininingwane nge-G20 Social kanye ne-TS20 izokhishwa maduze nje. 1.5. Imihlangano yamaqembu yokuqala yaManxusa, amaPhini Ezezimali Namabhange Amakhulu izobanjwa kusuka mhla wesi-9 kuya mhla we-10 kuZibandlela 2024 kanye nomhla we-11 kuya mhla we-12 kuZibandlela 2024 e-Gauteng. Ngeminye imininingwane nge-G20 eNingizimu Afrika – ngena ku: www.G20.org1.6.  IKhabhinethi limema abaxhasi ukuthi bazosebenzisana nohulumeni ngokuxhasa i-G20 eNingizimu Afrika. Labo abanentshisekelo bayacelwa ukuba bathumele izicelo zabo ku: g20sponsorship@dirco.gov.za ungakadluli umhla wama-31 kuNdasa 2025.2.  Ezomnotho2.1.  Ucwaningo Lwekota Lwabasebenzi – iKota 3 yezi-20242.1.1.  IKhabhinethi lamukele ukuhamba kahle kwezibalo zabasebenzi kuleli lizwe, okubonisa ukuthi inani labantu abasebenzayo lenyuke ngezi-294 000 laya kwizigidi eziyi-16.9 ekoteni yesithathu yezi-2024, kwabe sekuthi inani labantu abangasebenzi lehla laya kuma-32.1% lisuka kuma-33.5% ekoteni yesibili. Inani labasebenzi elenyuke kakhulu libonakale eMpumalanga Kapa (83 000), eNtshonalanga Kapa (75 000), eNyakatho Ntshonalanga (69 000) naseMpumalanga (49 000). 2.1.2.  Okubaluleke kakhulu, inani eliphelele lentsha engasebenzi (eneminyaka yobudala eyi-15 kuya kuma-34) lehle ngezi-171 000 laya kwizigidi ezi-4.8 ngesikhathi intsha esebenzayo yona ibonise ukwenyuka ngenani eliyizi-66 000 laya kwizigidi ezi-5,8. Ngokufanayo, inani labesifazane abasebenzayo lenyuke ngezi-97 000 laya kwizigidi ezi-7,5. 2.1.3.  Ukwenyuka kwenani labantu abasebenzayo kungumphumela wemizamo ehlangene nezingenelelo eziqale ngesikhathi uHulumeni Wehlandla Lesithupha eqalisa UHlelo Lokwakha Kabusha Nokuvuselela Umnotho (i-ERRP) neseziqalisa ukuthela izithelo.2.2.  Isamba somkhiqizo wezwe (i-GDP) yeKota yesithathu sehlile maphakathi kokuQagulwa Okuhle Komnotho2.2.1.  IKhabhinethi likuqaphelile ukwehla kwe-GDP ngo-0.3% ekoteni yesithathu ngowezi-2024, nokube nokwehla okukhulu kuka-28.8% okubonakale embonini yezolimo, amahlathi nokudoba, nokungabonisa umphumela wesomiso njengoba abeZibalo eNingizimu Afrika bebike ukuthi lokhu kwehla kudalwa ukuncipha kwemisebenzi yomnotho ezitshalweni ezilinywayo.2.2.2.  Ngale kokwehla kwe-GDP ekoteni yesithathu, iKhabhinethi lamukele ukuqagulwa okuhle kwezomnotho okwenziwe yi-International Monetary Fund (i-IMF) kanye ne-ejensi i-Standard & Poor's (i-S&P) njengoba umphumela wezinguquko ezididiyelwe ezilethwe yi-Operation Vulindlela ziqala ukuthela izithelo. 2.2.3.  I-S&P iphinde yabuyekeza isikolodo sakwa-Eskom ngokwesilinganiso samanani akuleli nakwamanye amazwe yabe seyiyisusa ezingeni elizinzile yayibeka ezingeni elihle kakhulu, nokubonisa inqubekelaphambili esiyenziwe nguhulumeni ekuqiniseni isimo sezimali nokusebenza kuka-Eskom ngenza yomsebenzi owenziwa yiKomidi Likazwelonke Elibhekene Nezinkinga Zikagesi, iBhodi lakwa-Eskom kanye nethimba Labaphathi.2.2.4.  IKhabhinethi liphinde lemukela isinqumo seBhangengodla laseNingizimu Afrika sokwehlisa inzalo ngamanye amaphuzu angama-25 kusuka ku-8% kuya ku-7.75%. Inzalo ephansi izoqhubeka nokwehlisa umthwalo kubathengi abasezikolodini kuphinde kwehlise izindleko eziphezulu zokuphila ngesikhathi kugqugquzela amabhizinisi ukuthi akhule ukuze ezokwandisa imisebenzi yomnotho.2.3.  Utshalomali 2.3.1.  IKhabhinethi lamukela isimemezelo se-Saudi Arabia sokuthi izotshala izigidigidi eziyi-R9.5 ukuze kwakhiwe isikhungo esincibikalisa iplathinamu nesihlunga insimbi esifundeni sase-Waterberg eLimpopo. 2.3.2.  Lolu tshalomali olusha lubonisa ukwethemba izwe lakithi kakhulu futhi lwakhela phezu kwesigaba sokuqala zomkhankaso wotshalomali ngaphansi kukaHulumeni Wehlandla Lesithupha lapho esabona khona izwe lakithi luthola utshalomali olwedlula ngama-26% kulolo olwalulinganisiwe lwaze lwafinyelela ku-R1.51 trillion kwizithembiso zotshalomali. INingizimu Afrika izibekele ukuthi izofinyelela ku-R2 trillion kutshalomali olusha kweminye iminyaka emihlanu phakathi kowezi-2023 nowezi-2028.2.4.  I-South African Airways (i-SAA)2.4.1.  IKhabhinethi lincome ukusebenza kahle kwe-SAA, nokugqamise inqubekelaphambili ebonakalayo kwezezindiza eholela ekuzinzeni kwezezimali. Okokuqala ngqa kusukela ngowezi-2012, i-SAA yenze inzuzo yezigidi ezingama-R252 kunyakamali wezi-2022/23 nemali eyenziwe izinkampani isuke kwizigidigidi ezi-R2 yenyuka yaya kwizigidigidi ezi-R5.7.2.4.2.  Ngokumangalisayo, i-SAA yenze inqophamlando ngesikhathi isebenza ngamabhanoyi ayisithupha kuya kwayisishiyagalombili kuphela abendizela ezindaweni eziyisishiyagalolunye ekuqaleni konyakamali wezi-2022/23. Le nkampani yamabhanoyi isiphindaphinde kabili inani lawo lamabhanoyi, yethula imizila exhuma kwamanye amazwekazi, yaphinde yandisa ukuxhumana kwayo nezindawo eziyi-16.3.  Ukungenelela Okwenziwe Ngezifo Ezibangelwa Ukudla 3.1.  Selokhu uMongameli u-Cyril Ramaphosa amemezela mhla ziyi-15 kuLwezi 2024 ngezingenelelo ezithathiwe ngezifo ezibangelwa ukudla, cishe izitolo eziyiziphaza eziyizi-200 000 sezivakashelwe nokuthe izitolo eziyiziphaza, amasuphamakethe nama-warehouses ezingaphezu kwe-1 000 sezivaliwe. Sekushaqwe inqwaba yezimpahla kwaphinde kwakhishwa nenhlawulo eningi ngokwephulwa kwemithetho yomasipala. Kuzocutshungulisiswa abakhiqizi bokudla nesibulalinambuzane i-Terbufos ukuze kuzoqinisekiswa ukuthi imithetho yokulawula iyalandelwa.3.2. ISigungu Sikazwelonke Zokusebenza Ngokubambisana Nobunhloli siyaqhubeka nokuhlela inhlela uhulumeni aphendula ngayo kulesi simo. 3.3.  Iminyango okungeyokuThuthukiswa Kwamabhizinisi Amancane, Izimboni Nokuncintisana ziphothulwa izinhlelo zoXhasomali Lwamabhizinisi Amancane Naphakathi (oluyizigidi ezingama-R500) okuzosizwa ngalo amabhizinisi asemalokishini nasezindaweni zasemakhaya aqhutshwa ngabantu baseNingizimu Afrika uma befaneleka ngokwemigomo nemibandela. 3.4.  IKhabhinethi likhumbuza zonke iziphaza nezindawo ezithengisa ukudla ukuthi kufanele zibhalise komasipala babo ezinsukwini ezingama-21 kusukela mhla we-15 kuLwezi 2024 futhi zihambisane nezinqubo zezempilo ezidingekayo ngoba uma kungenjalo zizovalwa.3.5. IKhabhinethi licela bonke abantu baseNingizimu Afrika ukuthi bahlale bevule amehlo uma bethenga izinto ezidliwayo, ikakhulukazi bangathengi izinto esezidlulelwe yisikhathi. Makube yijoka lethu ukuthi sifundise abantwana bethu ngokuphepha kokudla, kanye nokubafundisa ukuthi bazibhekele ngokwabo amalebuli. Abadayisi nabakhiqizi bokudla nabo bayanxuswa ukuba bathobele izindlela zokuhlanzeka, okufaka phakathi indlela ekahle yokugcina ukudla, ukuphekisisa ukudla nokugcina izindawo lapho kuphekelwa khona zihlanzekile.3.6. IKhabhinethi licela noma ngabe ubani obona ukudla osekuphelelwe yisikhathi kudayiswa emphakathini ukuthi abike ngalokhu kuKhomishini Yabathengi Kazwelonke ku: 012 065 1940.4.  Ukuphepha Nokuvikeleka 4.1.  Izibalo zobugebengu nokuqhubeka nokulwa nobugebengu. 4.1.1.  IKhabhinethi lamukele ukukhiswa kwezibalo zobugebengu zekota yesibili, ezibonise ukuthi imizamo yama-ejensi ezomthetho yokulwa nobugebengu isiqala ukuthela izithelo njengoba izibalo zokubulawa kwabantu nobugbengu zehla. 4.1.2.  Izinga lokubulawa kwabantu eNingizimu Afrika lehle ngo-5.8%, kwathi amacala ezocansi ehla ngo-2.5%, amacala okuphanga wona ehla ngo-8.8%. Amacala okudlwengula ehle ngo-3.1% kwathi ukuphanga ezindaweni zokuhlala abantu nakwezinye kwehla ngo-1.3% nango-21.1%.4.1.3.  IKhabhinethi liphinde lamukela ukuboshwa koneminyaka engama-39 ubudala ongowase-Mexico ngokudayisa phinde akhiqie izidakamizwa kanjalo nokwephula uMthetho Wezokufuduka Kwabantu, wezi-2002 (Umthetho we-13 wezi-2002) emva kokuthi umkhankaso omikhakhaminingi oholwa ngamaphoyisa uvundulule indawo lapho kukhiqizwa khona izidakamizwa e-Rietfontein, e-Johannesburg, ezingabiza inani eliyizigidi eziyi-R100. Ngaphezu kwalokhu, uPhiko Lwamaphoyisa aseNingizimu Afrika, emkhankasweni wawo oholwa ezobunhloli, lushaqe isiqukathi esithwele i-cocaine engabiza izigidi ezilinganiselwa kwezingama-R86.5 eziphuma e-Brazil nezingene eChwebeni laseThekwini. 4.1.4.  Ukwengeza kulokhu, abasolwa ngokuqhumisa ama-ATM abayisihlanu babulewe ngesikhathi betholana phezulu bedubulana namaphoyisa eMalahleni, eMpumalanga. Abasolwa bavulele ngenhlamvu bebhekise emaphoyiseni emva kokuthi bevalelwe endlini lapho bebebhace khona e-Schoongezicht eMalahleni.4.1.5.  IKhabhinethi licela yonke imikhakha yomphakathi ukuthi isebenzisane namaphoyisa ukuqinisa izindlela zokulwisana nobugebengu. Uma sisebenza ngokubambisana, singakha imiphakathi nezindawo zomphakathi eziphephile ngesikhathi siqinisekisa ukuthi izigilamkhuba ziphelelwa ngamahlathi okucasha.5.  INgqungquthela Yokuqala Kazwelonke Yezokwakha5.1.  IKhabhinethi lamukele iNgqungquthela Kazwelonke Yezokwakha yokuqala ebibanjwe mhla we-19 kuLwezi 2024 nguMnyango Wezemisebenzi kahulumeni Nengqalasizinda ukuze kuzoba nezindawo zokwakha ezingenabugebengu. Ingqungquthela ibihlanganise ababambiqhaza abaphuma kuhulumeni kwezemisebenzi kahulumeni nengqalasizinda, amaphoyisa, umgcinimafa kanjalo nalabo abakumkhakha wezokwakha, bezobonisana futhi bavumelane ngendlela eyodwa yokuqeda udlame nokuphanga ezindaweni zokwakha, nokwenza ukuthi imiklamo kahulumeni emikhulu ihambe kancane.5.2.    IKhabhinethi litsheliwe ngokusayinwa kwe-Durban Declaration njengomzamo wokwakha ithemba emakhonweni kahulumeni ukuthi akwazi ukuqeda imiklamo ngesikhathi futhi nangokwesabelomali ngenhloso yokuguqula iNingizimu Afrika ibe indawo enezakhiwo. 5.3.  Lesi sivumelwano sethula uchungechunge lwezingenelelo ezizoqeda ukuphazamiseka ezindaweni zokwakha nezizoqaliswa ngonyaka ozayo. Lokhu kubandakanya ukuqinisa imithetho elawula imboni yezokwakha, ukuqalisa izinqubomgomo ezifanele ukuze kuzothuthukiswa imboni yezokwakha, ukuthuthukisa izinhlelo zokugcina imininingwane nokubika, kanye nokuboshwa nokushushiswa kwalabo abenza ubugebengu nokuphanga ezindaweni zokwakha. 5.4. Umsebenzi wokweseka amabhizinisi asafufusa uzoqalisa nawo kanye nokuqinisekisa ukuthuthukiswa kwamakhono. Kuzophinde kugxilwe kakhulu ekuhlanganiseni izisombululo zezinkinga imboni yezokwakha ebhekene nazo, ezizosizwa ngukusungulwa kwezinkundla zokusizana zababambiqhaza embonini lapho bezokwabelana khona ngolwazi lomsebenzi.6.  Ukuxoxisana Nabaholi Bendabuko6.1.  IKhabhinethi liqaphele ukuxoxisana kwakamuva okube yimpumelelo phakathi kukahulumeni ne-National House of Traditional naBaholi bama-Khoi-San okuhloswe ngakho ukuqinisa ukusebenzisana nokubhekana nezinkinga ezihlasele imiphakathi yasemakhaya ezilethwe ngabaholi bendabuko.6.2.  Umhlangano ulethe ithuba lokukhuthaza ukuxoxisana ngezindaba ezihlobene nobuholi bendabuko nemiphakathi, kanye nokwasiswa ngokuqhubekayo kuMthethosivivinywa Wendabuko Bobuholi bama-Khoisan owafakwa kusomqulu mhla wama-29 kuLwezi 2024 ukuze umphakathi uzophawula ngawo.6.3.  Lezi zingxoxo ziyingxenye yomsebenzi oqhubekayo weThimba Longqongqoshe (i-IMTT) elabekwa nguMpongameli uRamaphisa neliholwa ngusihlalo oyiPhini likaMongameli u-Paul Mashatile wokuqinisekisa ukuthi izikhalazo nemiboni yabaholi bendabuko iyazwakala futhi icutshungulwa kabanzi. 6.4.  Ngesikhathi kuqhubeka umhlangano, oNgqongqoshe beKhabhinethi abayingxenye ye-IMTT banikezele ngombiko wokuqhubekayo emikhakheni yabo efana nowezempilo, umhlaba, amanzi nokuthuthwa kwendle kanye nokuhlaliswa kwabantu.7.  Ezenhlalo 7.1. IKilasi lowezi-20247.1.1.    IKhabhinethi lincome uMnyango Wemfundo Eyisisekelo kanye neKilasi lowezi-2024 ngokuphothula ngempumelelo izivivinyo Zesitifikethi Zikazwelonke Sikamatikuletsheni. 7.1.2.  Uhulumeni uselungise izikhungo zokumaka eziyi-181 ezweni lonkana esezihlolisisiwe futhi zahlonzwa njengesezikulungele ukusebenza. Imiphumela kamatikuletsheni kazwelonke izomenyezelwa mhla we-13 kuMasingana 2025, bese kuthi iminyango yezemfundo ezifundazweni ikhiphe imiphumela mhla we-14 kuMasingana 2025.7.2. USuku Lomhlaba lwe- AIDS 7.2.1.  IPhini likaMongameli uMashatile, kanye ne-South African National AIDS Council bethule isikhumbuzo sezwe soSuku Lomhlaba lwe-AIDS mhla lu-1 kuZibandlela 2024 ngaphansi kwesiqubulo esithi: “Amalungelo Alinganayo, Ukunakekela Okulinganayo,” nokunxusa ukufinyelela okulinganayo, nokunesithunzi ezinsizakalweni zezempilo kubobonke abantu baseNingizimu Afrika, ngaphandle kokubheka isimo sabo sezomnotho, ubulili, ubuzwe noma indlela abazikhethela yona ngokwezocansi.7.2.2.  Ngokuhambisana nesiqubulo, uhulumeni uyaqhubeka nemizamo yokuqinisa ukulwisana ne-HIV ne-AIDS, nokweseka labo abasulelekile nabathintekile ngenxa yegciwane. Lolu suku lusikhumbuza ukuthi i-HIV ne-AIDS ayikapheli futhi kufanele sibambisane silwe negciwane, ikakhulukazi ngokuthi senze ucansi oluphephile. I-HIV idlangile kubantu abasha, ikakhulukazi kumantombazanyana namatshitshi aphakathi kweminyaka yobudala eyi-15 nengama-24, njengoba kubikwa ukusuleleka ngegciwane kubantu abayi-1 300 masonto onke.7.2.3.  Bekuyisikhathi futhi lapho abantu baseNingizimu Afrika becabanga ngenqubekelaphambili enkulu esesiyenzile ekulweni ne-AIDS nesifo sofuba. Izwe lakithi linohlelo olukhulu lokwelashwa kwegciwane emhlabeni, njengoba abantu abangaphezu kwesigidi esi-5.7 abaphila negciwane bekwazi ukuthola imishanguzo.7.2.4.  Ukwethulwa koSuku Lomhlaba lwe-AIDS kuhambisane noSuku Lukazwelonke Lomthandazo lwezi-2024 obubanjwe eNkundleni Yezemidlalo i-FNB nobuhlanganise amasonto ehlukene ezothandazela izwe lakithi. Lo mkhuleko ubuhlelwe inhlangano i-Motsepe Foundation futhi wethanyelwe ngamazwe amaningi emhlabeni jikelele ukukhuthaza abantu bezinkolo zonke ukuthi bekhulekele abaholi nabantu bakubo.7.3.  UMkhankaso Wezinsuku eziyi-16 Wokulwisana Nodlame 7.3.1.  Kulo nyaka kuphela iminyaka engama-26 Yomkhankaso Wezinsuku eziyi-16 Wokulwisana Nodlame olubhekiswe Kwabesifazane Nezingane oqhutshwa ngaphansi kwesiqubulo esithi: “Iminyaka engama-30 Yokusebenza Ngokubambisana Ukuqeda Udlame Olubhekiswe Kwabesifazane Nezingane”. 7.3.2.  Umkhankaso uqalo mhla wama-25 kuLwezi kanti uzophela mhla we-10 kuZibandlela 2024. Ukweseka uMkhankaso Wezinsuku eziyi-16 Zokulwisana Nodlame olubhekiswe Kwabesifazane Nezingane, uSuku Lukazwelonke Lwamadoda Lokulwisana Nodlame Olubhekiswe Kwabobulili Obuthile Nokubulawa Kwabesifazane (i-GBVF) luzoba seThekwini, KwaZulu-Natali mhla wesi-6 kuZibandlela 2024, kuzoba nemashi esuka e-King Dinuzulu Park iye e-The Station e-Stamford Hill. 7.3.3.  USuku Lukazwelonke Lwamadoda Lokulwisana ne-GBVF ngumcimbi waminyaka yonke okuhloswe ngawo ukuqwashisa ngomthelela we-GBVF emphakathini kanye nokufundisa izakhamuzi ngokulingana ngobulili. Umcimbi uzoholwa yiPhini likaMongameli uMashatile noBayede iNkosi uMisuzulu kaZwelithini.8.  Ezamazwe Ngamazwe 8.1.  INkantolo Yobugebengu Yamazwe Ngamazwe (i-ICC)8.1.1.  IKhabhinethi lamukele imiyalelo ekhishwe i-ICC yokuthi kuboshwe uNdunankulu wakwa-Israel u-Benjamin Netanyahu, uNgqongqoshe waphambilini Wezokuvikela u-Yoav Gallant no-Mohammed Deif wase-Hamas. Lezi zinyathelo ziluphawu olukhulu lobulungiswa ebugebengwini obubhekiswe kubantu kanye nempi ese-Palestine.8.1.2.  INingizimu Afrika iphinde yagcizelela ukuzinikela kwayo kumthetho wamazwe ngamazwe futhi inxusa wonke amazwe ukuthi enze lokho okuhambisana nezibophezelo zabo zeSivumelwano sase-Rome. Sicela wonke umhlaba ukuthi ume emthethweni futhi uqinisekise ukuthi labo abahlukumeza amalungelo abantu bayaphendula.8.2.  INgqungquthela ye-UN Yokuguquguquka Kwesimo Sezulu (i-COP29) 8.2.1.  IKhabhinethi lamukele umphumela we-COP29, ovumelana nezinhlelo ezintsha zezezimali zokusiza amazwe ukuze avikele abantu bawo naminotho ezinhlekeleleni zesimo sezulu. 8.2.2.  Uhlelo olwaziwa ngokuthi yi-New Collective Quantified Goal on Climate Finance, okunguhlelo olusha okuhloswe ngalo okuphindaphinda kathathu uxhasomali lwamazwe asathuthuka, lusule kwizigidigidi eziyi-US$100 ngonyaka lube yizigidigidi ezingama-US$300 ngonyaka ngowezi-2035. 8.2.3.  INingizimu Afrika ibona ukuguquguquka kwesimo sezulu njengenkinga enkulu yomhlaba kanti isisungule uhlelo lwe-Just Transition Partnership lokuguqukela emnothweni onekhabhoni ephansi njengengxenye yokuzinikela kwethu ekuvikeleni umhlaba kumagesi ayingozi.8.3.  IKhomishini Yamazwe Amabili (i-BNC) ye-Nigeria neNingizimu Afrika8.3.1.  ISeshini ye-11 ye-BNC ye-Nigeria neNingizimu Afrika ibibanjwe ngoLwesibili, mhla wesi-3 kuZibandlela 2024 eNingizimu Afrika ngenhloso yokuqinisa ubudlelwano phakathi kwamazwe womabili. Amazwe amabili asayine izivumelwane eziningana neZivumelwano Zokusebenzisana ezizothuthukisa izimpilo zabantu.9.  UKhetho lwase-Namibia 9.1.  IKhabhinethi lihalalisele uMongameli ongakagcotshwa uNetumbo Nandi-Ndaitwah ngokunqoba kwakhe okhethweni lukaMongameli wase-Namibia waba uMongameli wesifazane wokuqala ngqa wezwe. 9.2.  IKhabhinethi liphinde lancoma abantu base-Namibia ngokuphuma ngobuningi babo bayovota kulolu khetho kanye nokunikeza ithuba iKhomishini Yezokhetho yase-Namibia ukuthi iphothule ukubala imiphumela yokhetho lukaMongameli nolweSigungu Sikazwelonke.10.  Isikhathi Samaholise Esiphephile 10.1.  IKhabhinethi lifisela bonke abantu baseNingizimu Afrika iSikhathi Samaholide esiphephile nesihle, futhi likhumbuza bonke abantu ukuthi sinendima okufanele siyidlale ekwenzeni isikhathi samaholide sibe yintokozo futhi siphephe kuwowonke umuntu. 10.2.  IKhabhinethi likhumbuza wonke umuntu ukuthi amaphoyisa omgwaqo, ama-ejensi ezomthetho neminye iminyango kahulumeni izokwenyusa izindlela zokuphepha ngesikhathi samaholide ukuqinisekisa ukuthi abantu baphephile.  10.3.   Lokhu kubandakanya izivimbamgwaqo njalo, ukuseshwa kwezimoto kanye nokuthungathwa kwabasolwa abafunekayo. Ukwandisa ukubonakala kwamaphoyisa kuhloswe mgakho ukugwema, ukuqeda kanye nokulwa nobugebengu nodlame ngesikhathi samaholide nangale kwawo.10.4.  Ungadlala indima yakho yokuqinisekisa isikhathi samaholide esiphephile ngokuhlala njalo uthobela imithetho yomgwaqo. Ungashayeli uphuze utshwala, futhi ungasebenzisi umakhalekhukhwini ngeesikhathi ushayela. 10.5.  IKhabhinethi licela abazali nabanakekeli babantwana ukuthi behlale bevule amehlo ngokuqapha abantwana, ikakhulukazi uma bebhukuda kumaphuli, emabhishi naseduzane kwamanzi. Abantwana akufanele bashiywe bengagadiwe ezindaweni zokubhukuda noma emabhishi futhi kufanele banikwe izinsika ezifanele zokuphepha.  Ungaphuzi utshwala uma ugade abantwana ezindaweni zokubhukuda futhi qinisekisa ukuthi amaphuli okubhukuda avikelekile ngokufanele uma engasetshenziswa ukuze abantwana bengezukwazi ukungena. 10.6.  Siphinde sicela zonke izakhamuzi ukuthi zihlale ziqaphile futhi zivule amehlo uma ziseholidini noma ngezikhathi zobumnandi. Gwema ukuphatha imali engukheshi eningi; ungasebenzisa ikhadi lasebhange noma ukuthumela nge-elekthronikhi. Ungavezi obala imali engukheshi uma ukhokha ngoba ungazidonsela amehlo ezigebengu. INingizimu Afrika inamabhishi amaningi avuleleke kuzozonke izakhamuzi, ukunciphisa ukungena emabhishi omphakathi kungukunqunda inkululeko yokuhamba, okuyilungelo elivikelwe ngaphansi koMthethosisekelo weNingizimu Afrika we-1996.B.  Ezakamuva kwiKhabhinethi
1.  Ugesi1.1.  IKhabhinethi lincome ukuqaliswa okuyimpumelelo nokuqhubekayo koHlelo Lukazwelonke Lukagesi oluholwa nguNgqongqoshe Wezikagesi Nezamandla, uDkt. Kgosientsho Ramokgopa. Ukuqaliswa kwalolu hlelo luholele ezinsukwini ezingama-252 zokuthunyelwa kukagesi ngaphandle kokuphazamiseka. . 1.2.  Ukuqaliswa koHlelo Lokusebenza Lukagesi kuholele ekongweni kukadizili wezigidigidi eziyi-R17.37 unyaka nonyaka okungaphansi kwezigidigidi ezingama-R24.15 ezichithwe ngesikhathi esifanayo ngonyaka owedlule.1.3.  IKhabhinethi liphinde latshelwa kokuphothulwa komklamo obe yimpumelelo wamamitha aka-Eskom e-Key Revision Number (i-KRN). Amakhasimende angaphezu kwezigidi ezi-5.5 asedluliselwe ku-KRN2 futhi athenga ugesi ngaphandle kwezinkinga.1.4.  Umklamo we-KRN uholele ekunciphiseni abantu abangawuthengi ugesi kusuka kwizigidi ezi-2.1 kwaba yizigidi ezi-1.7. I-Eskom izosebenzisa izingenelelo ezehlukene ukunciphisa izigidi eziyi-1.7 zabantu abangathengi ugesi.1.5.  I-Eskom izophinde iqalise ukushintshwa kwamamitha angasebenzi, kanti izoqala ngalabo abawuthengayo ugesi. Izikhathi zizomenyezelwa emiphakathini ethintekayo uma umkhankaso wokushintshwa kwamamitha uqaliswa.
2.  UHlelo Lokutakulwa Kwamabhizinisi Nokuvulwa kwe-Lily Mine2.1.  IKhabhinethi litshelwe ngenqubekelaphambili esiyenziwe ngokutakulwa kwamabhizinisi nokuvulwa kwe-Lily Mine, obekubekwe ngaphansi kohlelo lokutakulwa kwamabhizinisi mhla wesi-4 kuMbasa 2016 kulandela inhlekelele yasemayini.2.2.  UNgqongqoshe Wezezimbiwa Nowoyela, uMnu. Gwede Mantashe, uyaqhubeka nokuxoxisana nomnikazi wemayini kanye ne-Business Rescue Practitioner ngenhloso yokuqinisekisa ukuphinde kuvulwe imayini kanye nokuthola izisombululo ezingcono zemindeni ethintekayo, ukutholwa kwabasebenzi abathathu abasalahlekile kanye nokuvuselelwa kwendawo.  2.3.  Kulandela  isivumelwano sokugcina esathathwa mhla we-10 kuNhlaba 2024 phakathi koMnyango Wezezimbiwa Nowoyela, umnikazi wemayini kanye nomxhasi omkhulu, uNgqongqoshe wabamba umhlangano nababambiqhaza lapho kwavunyelanwa ngalezi zisombululo ezilandelayo:2.3.1.  I-Vantage Goldfields izohlela futhi ihlinzeke ngoxhasomali lokuphinde kuvulwe imayini ungakashayi umhla wama-31 kuNtuli 2024;2.3.2.  Ukukhokhelwa kwemiholo yabasebenzi engakakhokhwa;2.3.3.  Kuzosungulwa uhlelo lokuqasha abasebenzi baphambilini abangakasebenzi;2.3.4.  Imayini izoqalisa ukusebenza kwama-slime dam ukuze izongenisa imali esikhathini esifishane.3.  Ukukhethwa kweNingiziminu Afrika njengePhini-Sihlalo lokuqala le-United Nations (UN) Tourism Executive Council ngowezi-20253.1.  IKhabhinethi litshelwe ngokukhethwa kukaNgqongqoshe Wezokuvakasha njengePhini-Sihlalo lokuqala le-UN Tourism Executive Council ngowezi-2025 eMhlanganweni we-UN Tourism Executive Council obubanjwe e-Cartagena, e-Colombia ngoLwezi 2024.3.2.  Loku kuqokwa kuzoqinisa indima yeNingizimu Afrika ekuqinisekiseni ezokuvakasha njengezizoqhuba ukukhula komnotho, ukusungulwa kwemisebenzi, kanye nokubeka iNingizimu Afrika ethubeni elihle kwesoBumongameli kwi-G20 ukukhuthaza amathuba ezokuvakasha ezwenikazini.
4.  Ezamanzi4.1.  IKhabhinethi litshelwe kafushane ngezingenelelo ezehlukene zokubhekana nezinkinga zokuthunyelwa kwamanzi. 4.1.1.  Ukuvuza Kwamanzi4.1.1.1.  IKhabhinethi laziswe ukuthi uMasipala waseThekwini ne-Joburg Water baqalise iqhingasu lokubhekana nezinkinga zamanzi ngokusizwa uHlelo LoMgcinimafa Kazwelonke Lokweseka Amadolobha.4.1.1.2.  UMnyango Wamanzi Nokuthuthwa Kwendle (i-DWS), uMngcinimafa Kazwelonke, iNhlangano yaseNingizimu Afrika Yohulumeni Basekhaya kanye ne-Development Bank of Southern Africa basungule iHhovisi Lokusebenzisana Lezamanzi elizosiza omasipala ukuthi bathole uxhasomali lwemiklamo eyehlukene, kubandakanya nemiklamo yokunciphisa amanzi amoshekayo. Omasipala bamadolobha baseThekwini, e-Buffalo City, i-Tshwane, i-Mangaung ne-Nelson Mandela bayasizwa ukuthi babe nemiklamo ezothola uxhasomali. 4.1.1.3.  UMgcinimafa Kazwelonke, ngoBudlelwano bakhe Bukahulumeni Nezinkampani Ezizimele, usiza iDolobha laseGoli ukuthi lithole usizo emkhakheni wabazimele ukuze lizonciphisa amanzi amoshekayo.
4.1.2.  Ukwesekwa Komasipala Abathumela Amanzi4.1.2.1.  IKhabhinethi lazisiwe ngokuthi ngaphezu ngokusiza oMasipala Abathumela Amanzi ngokuthi bathole uxhasomali, kunezinguquko ezimbili eziqaliswa yi-DWS noMgcinimafa Kazwelonke. Lezi yizichibiyelo zoMthetho Wezinsizakalo Zamanzi, we-1997 (Umthetho we-108 we-1997) kanye Nezinguquko zoHlelo Lwezinsizakalo Zokuhweba Komasipala.
4.1.3.  UHlelo Lwesikhathi Eside Lokulawula Izinsiza Zamanzi 4.1.3.1. IKhabhinethi litshelwe kafushane ngezinhlelo zokuqinisekisa ukuthi amanzi ayatholakala kuleli lizwe4.1.3.1.1.  Umklamo wokuthunyelwa kwamanzi e-Olifantspoort nase-Ebenezer kuhloswe ngawo ukwenyusa ukuthunyelwa kwamanzi komasipala base-Polokwane nase-Capricon. Isigaba esiqhubekayo somklamo saqala ngonyakamali wezi-2022/23 kanti sizophela ngoNtulikazi wezi-2025. Umklamo oqhubekayo uhlanganisa ukufakwa kwamapayipi neziteshi zokumpompa kwizihlanzimanzi zase-Olifantspoort nase-Ebenezer. 4.1.3.1.2.  Umklamo wokuthunyelwa kwamanzi i-Sinthumule Kutama kuhloswe ngawo ukuthumela amanzi engeziwe e-Makhado nokubhekwe ukuthi ukhothulwe ngoMasingana 2025.4.1.3.1.3.  Umklamo wamanzi e-Mooihoek uhlanganisa ukulungiswa kweSihlanzimanzi i-Mooihoek, nokuzothumela amanzi ezindawei aziyi-13, kufaka phakathi ne-Burgersfort. Usonkontileka ubheka izinkinga ezincane ezisele kanti umklamo usukulengele ukuthi umasipala uxhume amapayipi. 4.1.3.1.4.  Umklamo wokuthunyelwa kwamanzi i-Nebo kuhloswe ngawo ukuthi kuthunyelwe amanzi emiphakathini engama-40 e-Makuduthamaga nakomasipala base-Greater Fetakgomo Tubatse. Umasipala kulindeleke ukuthi uqashe usonkontileka kunyakamali wezi-2025/26 ukuze uzoqedela umklamo.4.1.3.1.5.  Umklamo wokuthunyelwa kwamanzi i-Moutse kuhloswe ngawo ukuthi kuthunyelwe amanzi asuka kwisihlanzimanzi sase-Groblersdal  aye emiphakathini engama-40 e-Moutse ngaphansi komasipala base-Ephraim Mogale nase-Elias Motsoaledi. I-DWS isisebenzisa izinsizakusebenza zayo ukuqinisekisa ukuthi umklamo uyaphothulwa ngoMandulo 2025.4.1.3.1.6.  Umklamo wamanzi e-Loskop kuhloswe ngawo ekuthumeleni amanzi emiphakathini ese-Moutse East, eMpumalanga naseLimpopo, kanti kulindeleke ukuthi uphele ngoNdasa 2025.4.1.3.1.7.  Umklamo wamanzi wase-Mametja kuhloswe ngawo ukuthumela amanzi emiphakathini engama-28 kuMasipala Wendawo wase-Maruleng Local Municipality kanti iSigaba Sokuqala somklamo kulindeleke ukuthi siphele ngoZibandlela 2024 bese kuqala iSigaba Sesibili ngowezi-2025.4.1.3.1.8.  Umklamo wamanzi e-Giyani: Ukulungiswa kwesihlanzimanzi kuphele kuNhlangulana 2024, imiphakathi eyi-11 ethunyelelwa amanzi yilolu hlelo lwamanzi isiyawathola amanzi emakhaya abo. Umsebenzi wokuthumela amanzi emiphakathini esele eyi-13 uzophela ngoZibandlela 2024. Isigaba Sesibili somklamo wokuthumela amanzi emiphakathini engama-31 sizoqala ngoMbasa 2025.4.1.4.  Ukuthunyelwa Kwamanzi e-Hammanskraal4.1.4.1.  IKhabhinethi likuthokozele ukuthi sesiphelile iSigaba Sokuqala sesigcinamanzi i-Klipdrift, okulindeleke ukuthi silethe amalitha amanzi ayizigidi eziyi-12.5 ngosuku emiphakathini yase-Hammanskraal. I-Magalies Water neDolobha lase-Tshwane kuyimanje bamatasa bafaka amapayipi athumela amanzi azosetshenziswa ukuthumela amanzi kubahlali. Uma sekuphothuliwe, kuzophinde kuhlolwe ukusebenza kwawo ukuze kuzoqinisekiswa ukuthi amanzi ahlanzekile futhi afanele ukuphuzwa. Uma zonke izigaba seziphelile ngokuphelele, amalitha amanzi ahlanzekile ayizigidi ezingama-50 azofakwa kulolu hlelo.C.  Izinqumo zeKhabhinethi
1.  INqubomgomo Kazwelonke ngoHlaka Lwenqubomgomo Yabezifazane Abakwezemidlalo 1.1. IKhabhinethi ligunyaze ukuthi kuqaliswe INqubomgomo Kazwelonke ngoHlaka Lwenqubomgomo Yabezifazane Abakwezemidlalo. 1.2.  Inqubomgomo kuhloswe ngayo ukukhuthaza ukubandakanywa kwabesifazane kwezemidlalo nasezzikhundleni zkuphatha, iphinde iqinisekise ukuthi ukubandakanywa kwabesifazane kwezemidlalo nasezikhundleni zokuphatha kuzonciphisa kakhulu kuphinde kufake igalelo ekuqedeni ukungalingani kwezobulili kanye nezinhlobo ezehlukahlukene zokucwaswa kwabesifazane. Iphinde igqugquzele ukulingana ngokuqinisekisa ukuthi abesifazane bathola inhlonipho futhi bayabongwa emisebenzini, nokufaka phakathi imiholo elinganayo neyozakwabo abangabesilisa.1.3.  Inqubomgomo icacisa iqoqo lezinyathelo ezizogqugquzela ziphinde zeseke abesifazane abakwezemidlalo kanye nokuqinisekisa ukuthi izinhlelo zokuxazulula ukwehlukana emidlalweni zime ngomumo. Iphinde ibhekane nemigoqo evimbela amabesifazane ukuthi bangene kwezemidlalo efana nokwesela uxhasomali, abaxhasi kanye nemiholo enganele.
2.  IQhingasu Lokunciphisa Ukulahwa Kokumosheka Kokudla2.1.  IKhabhinethi ligunyaze ukuqaliswa kweqhingasu lokunciphisa ukulahlwa nokumosheka kokudla.2.2.  Iqhingasu kuhloswe ngalo ukunciphisa ukulahlwa nokumosheka kokudla ezitolo, ukunciphisa ukumoshwa kokudla ngokusebenzisa izinsiza nobuchwepheshe, ukuqinisekisa ukuthi ukudla akupheli nokuqeda izinto eziphazamisa imvelo. Lokhu kuhambisana neingenelelo zikahulumeni zokunciphisa izindleko eziphezulu zempilo.2.3.  Lihlinzeka ngezinyathelo zokulawula nezingenelelo, izimiso, usizo lwezezimali kanye nezinkokhelo ukuze kugqugquzelwe ukuniphisa ukulahlwa nokumosheka kokudla, phakathi kokunye.Leli qhingasu lizosiza ukuqinisekisa ukunciphisa indlala nokuthuthukisa izindlela zokuqinisekisa ukuthi ukudla akupheli.3.  UMthetho Odingidwayo Kwezokuhlaliswa Kwabantu3.1.  IKhabhinethi ligunyaze UMthetho Odingidwayo Kwezokuhlaliswa Kwabantu, okuyimpumelelo emsebenzini wezwe wokusungula imiphakathi esimeme, ebandakanye wonke umuntu nelinganayo. 3.2.  UMthetho Odingidwayo kuhloswe ngawo ukuletha uhlaka lwenqubomgomo kwezokuhlaliswa kwabantu, nokubhekana nezinkinga okuhlangatshezanwe nazo esikhathi esedlule kanye nokuhlanganisa izimiso zokuhlanganiswa kwezindawo, ukubandakanywa kwabantu bonke nezindlela zokuhlanganisa amandla. 3.3.  Izinhloso zoMthetho Odingidwayo ukubheka izimo zenqubomgomo, ukulawula okudingekayo ngaphakathi ezikhungweni, ukubuyekeza kabusha uhlaka lomthetho okhona, nokuqinisa izingxoxo nababambiqhaza kanye nezinyathelo emikhakheni jikelele nakwiziphathimandla.3.4.  UMthetho Odingidwayo ababambiqhaza sebexoxisanwe ngawo kabanzi, kubandakanya nezingxoxo nomphakathi kanye nemibono ephuma ezinhlanganweni zomphakathi, izifundiswa, kanye neminyango ekulo mkhakha. 3.5. Yonke imibono ebhaliwe icutshunguliwe yase ifakwa kwidokhumenti yokugcina. Ukugunyazwa koMthetho Odingidwayo kubonisa ushintsho endimeni edlalwa umnyango kusukwa endleleni eBhekelele UHulumeni kuphela kuya kuleyo evumelayo, esekelayo, ehlanganisayo, nehlelayo, ethuthukisayo kanye nokuphathwa kwezokuhlaliswa kwabantu okudidiyelwe nokusimeme.3.6. Lesi yisinyathelo esikhulu esiholela ekufezekiseni iZinhloso Zentuthuko Ezisimeme Zenhlangano Yezizwe Ezibumbene, ikakhulukazi iNhloso ye-11, egxile emadolobheni nasemiphakathini esimeme.
4.  UHlelo Lokumaketha Ukuthuthukisa Ezokuvakasha  4.1. IKhabhinethi ligunyaze ukuthi kuqaliswe uHlelo Lokumaketha Ukuthuthukisa Ezokuvakasha. Uhlelo kuhloswe ngalo ukusebenzisa ezokuvakasha njengendlela yokukhulisa umnotho obandakaya wonke umuntu, ukusungulwa kwemisebenzi nokunciphisa inhlupheko. 4.2.  UHlelo Lokumaketha Ukuthuthukisa Ezokuvakasha lwakhelwe ekusebenzisaneni komkhakha ozimele nohulumeni okuhloswe ngakho ukweseka ukusimama nokuthuthukisa ezokuvakasha. Uhlelo luzoqinisa indawo yeNingizimu Afrika kwizinsizakalo zokundiza kwamabhanoyi.
5.  Ukubekwa kweKhomishiniyaseNingizimu Afrika Yamalungelo Abantu (i-SAHRC) njenge-National Preventative Mechanism for Optional Protocol to the Convention Against Torture (i-OPCAT) 5.1.  IKhabhinethi ligunyaze ukubekwa kwe-SAHRC njengendlela kazwelonke ye-OPCAT. I-OPCAT isivumelwano samazwe ngamazwe okuhloswe ngaso ukugwema ukuhlukunyezwa kanye nolunya, ukuphatha ngendlela yobulwane nokujezisa ngendlela eyehlisa isithunzi.5.2.  Lokhu kubekwa kuhambisana noMthethosisekelo WaseNingizimu Afrika wangowe-1996 kanye nenqubomgomo yamazwe angaphandle yaseNingizimu Afrika yokugqugquzela nokuvikela amalungelo abantu.
D.  UMthethosivivinywa1. UMthethosivivinywa Wokuchibiyela Izindaba Zamajaji wezi-20241.1.  IKhabhinethi ligunyaze ukuhanjiswa ePhalamende koMthethosivivinywa Wokuchibiyela Izindaba Zamajaji wezi-2024. 1.2.  Inhlosonqangi yalo Mthethosivivinywa ngukuchibiyela iMithetho eminingi elawulwa nguMnyango Wezobulungiswa Nokuthuthukiswa Komthethosisekelo. Izichibiyelo kuhloswe ngazo ukuxazulula izinkinga ezikhona, kubandakanya ukuthobela izahlulelo zeNkantolo Yomthethosisekelo.
E.  AbaqashiweBonke abaqashiwe kufanele kuqinisekiswe iziqu zabo futhi bahlolisisiwe ngokufanele.  1. Nkz. Mary Lerato Morake njenge-Chief Executive Officer (i-CEO) ye-Vaal Orange Catchment Management Agency iminyaka emihlanu.2. Mnu. Bernard Swaswa Ntlhoro njenge-CEO ye-Pongola-Umzimkulu Catchment Management Agency.3. Mnu. Cecil Khosa njenge-CEO ye-The South African Diamond Precious Metals Regulator.4. Mnu. Mziwabantu Dayimani njenge-CEO ye-National Empowerment Fund.5. Nkz. Mmmakgoshi Lekhethe njenge-CEO ye-Industrial Development Corporation.6. Ukubekwa kwamalungu angabona abaphathi kweBhodi ye-ARMSCOR:a.  Dkt. Lesiba Alex Mahapa (uSihlalo);b. Nkz Maki Ndlovu (iPhini likaSihlalo);c. Nkz. Peta Nonceba Mashinini;d. Mnu. Zane Oswald Cleophas;e. Nkz. Masande Booi;f.  Mnu. Raymond Mlungwana Vokwana;g. Dkt. Elsie Molokwane; h. Nkz. Mmathabo Abigail Sukati; kanyei.  noMnu. Ntshengedzeni Michael Tshivhase.
7. Ukubekwa kwamalungu eBhodi le-South African Weather Service:(a) Nkz. Sandika Daya (uSihlalo);(b) Slz. Sylvester Mpandeli (iPhini likaSihlalo);(c) Dkt. Lesley Luthuli;(d) Nkz. Mpho Gift Mogodi,(e) Dkt. Phumudzo Tharaga;(f) Slz. Thando Ndarana;(g) Nkz. Makua Zondi Balebetje;(h) Ummeli Ikaneng Mokgosi;(i) Nkz. Ane Bruwer; kanye (j) noDkt. Prittish Dala
8. Ukubekwa kwamalungu ebhodi le-Mzimvubu-Tsitsikamma Catchment Management Agency: (a) Mnu. Simphiwe Nicholus Khondlo; (b) Nkz. Fiona Sephton;(c) Nkz. Fezeka Mkile;(d) Mnu. Samir Randera-Rees;(e) Nkz. Margaret Wollf;(f) Nkz. Salome Chiloane- Nwabueze;(g) Slz. Winston Plaatjes;(h) Nkz. Nicky McLeod;(i) Dkt. Patricia-Ann Scherman; kanye (j) noMnu. Thembelani Nkele.
9. Ukubekwa kwamalungu ebhodi le-Broadband Infraco Limited:(a) Nkz. Zandile Kabini (uphinde wabekwa njengoSihlalo) (b) Nkz. Mathapelo Mzizi;(c) Nkz. Ulandi Exner;(d) Mnu. Loyiso Tyira (uphinde wabekwa);(e) Mnu. Patrick Makape;(f) Nkz. Bojane Segooa;
10. Ukubekwa kwamalungu angewona abaphathi eMkhandlwini we-Social Housing Regulatory Authority:  (a) Nkz. Pulane V. Thobejane (uSihlalo);(b) Nkz. Ayanda Olifant;(c) Mnu. Justice M. Makoko;(d) Mnu. Tumisho M. Makofane;(e) Mnu. Kevin Kiewitz;(f) Nkz. Refilwe Rapotu;(g) Nkz. Keletso P. Mokoena;(h) Dkt. Xitshembiso Russel Mulamula;(i) Nkz. Lindiwe N. Mjobo;(j) Mnu. Naledzani R. Sengani;(k) Mnu. James M. Maboa; kanye (l) noDkt. Soraya Beukes.11. Ukubekwa  kweBhodi le-Housing Development Agency:(a) Hosi Pheni C. Ngove (uSihlalo); (b) Nkz. Nelisiwe G. Baai (iPhini likaSihlalo);(c) Dkt. Alex Lesiba Mahapa; kanye (d) noNkz. Nalini Maharaj12. Ukubekwa kwamalungu e-Community Schemes Ombud Service(a) Mnu. Jacob Khawe (uSihlalo);(b) Nkz. Maria Dumakude (iPhini likaSihlalo);(c) Mnu. Heinrich G. April;(d) Mnu. Simon M. Molefe; (e) Nkz. Samkelisiwe F. Khumalo; kanye(f) noNkz. Lerato Moamogwa.
13. Ukubekwa kweBhodi le-Property Practitioners Regulatory Authority: (a) Nkz. Queendy R.M. Gungubele (uSihlalo);(b) Mnu. Johan D. Van der Walt;(c) Nkz. Pamela Nonkulululeko Makhubela;(d) Ummeli Mxolisi Sphamandla Nene;(e) Mnu. Kebeditswe H. Medupe;(f) Mnu. Dikgang M. Stock;(g) Nkz. Dalphline H.C. Ewerste;(h) Nkz. Kedibone R. Tsiloane; kanye(i) noNkz. Nomxolisi M. Moagi
14. Ukubekwa kwamalungu e-National Home Builders Registration Council: (a) Nkz. Noxolo Kiviet (uSihlalo);(b) Slz. Mandla J. Radebe (iPhini likaSihlalo);(c) Nkz. Renaire Shelley Huntley;(d) Mnu. Kganki S. Matabane;(e) Nkz. Nontuthuko Q. Chiluvane;(f) Nkz. Morwesi Ramonyai-Thonga;(g) Nkz. SiphindileS.  Memela;(h) Nkz. Nomthandazo Lucia Ngcobo;(i) Mnu. Donovan Goliath;(j) Slz. Sijekula Mbanga; kanye(k) noMnu. M. Lehlogonolo Alfred Masoga.
F.  Imicimbi ezayo
1.  INyanga Yokubuyisana1.1 INingizimu Afrika izobungaza iNyanga Yokubuyisana ngoZibandlela ngaphansi kwesiqubulo esithi: “Ukupholisa Amanxeba Akudala Sibheke Ekusaseni Elisha”. Inyanga iyithuba lapho yonke imikhakha yomphakathi idlala indima ekugqugquzeleni ukuphola kulokho okwenzeka esikhathi esedlule.1.2   Umcimbi wakulo nyaka uhambisana nokubungazwa kweminyaka engama-30 yeNkululeko futhi kuzobonisa umsebenzi weKhomishini Yamaqiniso Nokubuyisana (i-TRC), eyasiza izwe lethu ukuthi libhekane namanxeba adalwa wubandlululo. I-TRC yaletha ukuthula, ukubuyisana, ukubekezelelana nokubumbana komphakathi.1.3   USuku Lukazwelonke Lokubuyisana Lwezi-2024 luzoba mhla we-16 kuZibandlela 2024 kuMasipala Wendawo wase-Matzikama eNtshonalanga Kapa. Luzolandelwa yizingxoxo nabafelokazi balabo ababelwela inkululeko yezwe lethu. Ngalezi zingxoxo, sithemba ukuthola ubuhlakani nesibindi sokuqhubekela phambili ekwakheni izwe lethu ngokwemibono yokhokho bethu.
2.   Ubudlelwano Bamazwe Ngamazwe 2.1   Umhlonishwa uMongameli wase-Republic of Angola, uMnu. João Manuel Gonçalves Lourenço, uzothatha uhambo lukaHulumeni oluza eNingizimu Afrika mhla we-12 kuZibandlela 2024, ngokumenywa nguMengameli uRamaphosa. 2.2   Lolu hambo luzoqinisa ubudlelwano phakathi kweNingizimu Afrika ne-Angola futhi luzogxila ekulungiseleleni iseshini yokuqala ye-BNC yeNingizimu Afrika ne-Angola ezoba se-Angola ngowezi-2025. IZinhloko Zombuso zizophinde zibonisane ngezindaba zesifunda, ezezwekazi nezomhlaba eziwathinta womabili la mazwe.2.3   UMongameli uRamaphosa uzothatha uhaambo oluya e-People's Democratic Republic of Algeria mhla wesi-5 nomhla wesi-6 kuZibandlela 2024. Lolu hambo luzoveza izindlela zokuthuthukisa ubudlelwano phakathi kwamazwe womabili kanye nokusebenzisana emikhakheni eyehlukahlukene nokwabekana ngemibono ekugqugquzeleni amagugu nemibono yoBumbano lwama-Afrika.
G.   Imiyalezo
1. Ukuhalalisa IKhabhinethi lihalalisela futhi lifisela okuhle laba abalandelayo:•  UNgqongqoshe u-Ronald Lamola, ohlonishwe nge-Order of the Star of Merit ngokweseka kwakhe i-Palestine nobuhloli ecaleni leNingizimu Afrika kwi-ICJ elimayelana nokubulawa kwabantu elibekwe izwe lakwa-Israel.•  UMgcinimafa Kazwelonke, ngokukhipha ibhondi ye-US yezigidigidi ezi-R3.5 kanye yemali yeminyaka eyi-12 nengama-30 ku-London Stock Exchange. •  Slz. Thumbi Ndung'u, umcwaningi waseNyuvesi yaKwaZulu-Natali we-HIV ne-TB, okhethwe ukuthi aye e-US National Academy of Medicine. Lokhu kukhethwa kwakhe kuthathwa njengokunye kokuhlonishwa okuphezulu emkhakheni wezempilo namakhambi okwelapha.•  Slz. Thuli Madonsela, ngokukhethwa kwakhe njengelungu le-International Council for Arbitration in Sport yiKomiti Lamazwe Ngamazwe Lama-olimpiki esikhathini esisele sowezi-2023-2026, ukuvala isikhala esishiywe emva kokushona kuka-Justice Yvonne Mokgoro.•  I-Bafana Bafana, engene kuma-2025 African Cup of Nations. •  Ama-Springboks, kokubamba indawo yokuqala ku-World Rugby emva kokunqoba iNgilandi, no-Pieter-Steph du Toit, okhethwe njengoMdlali Wonyaka Ovelele ku-World Rugby. •  Nkosinathi Maphumulo, owaziwa ngelika-DJ Black Coffee, ngokukhethwa njengo-DJ Ovelele eMhlabeni ngowezi-2024.•  Palesa Desiree Shilabje, owaziwa ngelika-DJ DESIREE, okhethwe njenge-World’s Breakthrough Artist 2024 kuma-Golden Moon Awards abese-Spain. •  Wouter Kellerman, i-flautist yaseNingizimu Afrika eyawina i-Grammy Award, umbhali nomdidiyeli, ngokukhethwa ku-Grammy ku-Best New Age, Ambient or Chant Album nge-albhamu yakhe yakamuva ethi-Triveni.•  Johan Lange, ongumsebenzi esikhungweni sokuhlunyeleliswa kwezimilo eNingizimu Afrika emva kokuthwesa isicoco sokuba ngu-Mr Universe International Bodybuilding and Fitness Master Class emikhakheni engama-40.•  Magau Ramaila owethweswa isicoco sokuba ngunobuhle ku-2024 Miss Teen World.2. Amazwi enduduzoIKhabhinethi lidlulisa amazwi enduduzo kubangani nasemndenini walaba abalandelayo:•  Nkk. Louise Asmal, umholi wemikhankaso yomhlaba elwisana nobandlululo kanye nonkosikazi kaNgqongqoshe waphambilini Wezemfundo Ephakene, uSlz, Kader Asmal. Ubengumsunguli we-Irish Anti-Apartheid Movement.•  Dkt. Faustine Ndugulile, uNgqongqoshe Wezempilo waphambilini wase-Tanzania, owakhethwa njengoMqondisi Wesifunda sase-Afrika weNhlangano Yomhlaba Yezempilo (i-WHO) futhi obekumele aqale umsebenzi wakhe ngonyaka ozayo. IKhabhinethi lidlulisa amazwi enduduzo kuHulumeni nabantu base-Tanzania, iSifunda sase-Afrika se-WHO ngokudlula emhlabeni ngokukhulu ukuzuma kuka-Dkt. Ndugulile.•  Mnu. Naphtall Manana, owanikela impilo yakhe efuna ubulungiswa nenkululeko yabantu bonke baseNingizimu Afrika. Ukuzinikela nokuzimisela kwakhe emzabalazweni wenkululeko kuyaqhubeka nokusikhuthaza nokusigqugquzela ukuthi sisebenze ngokubambisana ukwakha iNingizimu Afrika engcono yabantu bonke. Usebenze njengomholi ohloniphekile, umsebenzi obeinikele kahulumeni kanye nenxusa lamazwe ngamazwe.  Inxusa u-Naphtal Manana ubelwela intando yeningi labantu, ukungacwasi ngokwebala, ukungacwasi ngokobulili, umphakathi obumbene nophumelelayo.•  Mnu. Mallele Petje, uSihlalo we-Audit Committee yoMnyango Wezemfundo eMpumalanga, owake wasebenza njengoMqondisi-Jikelele we-GPG eHhovisi likaNdunankulu. Phakathi kwezikhundla eziningi azibambile, usebenze njengo-Superintendent-General ku-GDE.•  Slz. Enos Ngutshane obengusihlalo weBhodi Elilawulayo le-CCMA. Ubeyisishoshovu futhi uzokhumbuleka ngegalelo lakhe ekuphathweni kwezimakethe zabasebenzi kuleli lizwe. •    Mnu Imran Vanker, owadlala iqhaza elibalulekile kumkhakha wezokucwaninga amabhuku, wasebenza njengoSihlalo we-Audit Committee of the United Nations, u-Director of Standards e-Independent Regulatory Board for Auditors wabuye wavula i-Audit and Ethics Committee kanye ne-Committee for Auditing Standards in South Africa. •  Mnu. Lucas “Masterpieces” Moripe, iqhawe lebhola lezinyawo laseNingizimu Afrika elaziwa ngabalandeli bakhe ngokuthi u-“God of Football”. Umlando wakhe uyohlale ukhona e-Lucas ""Masterpieces"" Moripe Stadium e-Atteridgeville, esethiwa ngaye ngowezi-2010.•  Mnu. Breyten Breytenbach, imbongi yaseNingizimu Afrika, umbhali wamanoveli, umdwebi wezithombe nobeyisishoshovu. Ubaziwa kakhulu njengembongi egxekayo nobehlale egxeka uhulumeni wobandlululo.•  Mnu. Jean-Jacques Cornish, intatheli eyingqalabutho, umhleli nomsakazi wezindaba zase-Afrika, owaqinisekisa ukuthi izindaba zaseNingizimu Afrika zixoxwa umhlaba wonke. Uphinde waba negalelo ekuqondeni izinselele zezwekazi namathuba.
Imibuzo: Nks Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"ISitatimende Somhlangano weKhabhinethi wangoLwesithathu, mhla we-12 kuNhlolanja 2025 kanye noMhlangano Oyisipesheli weKhabhinethi wangoLwesithathu, mhla zingama-29 kuMasingana 2025",21 Feb 2025,https://www.gov.za/news/cabinet-statements/statement-cabinet-meeting-12-february-2025-and-special-cabinet-meeting-29,https://www.gov.za/zu/news/cabinet-statements/isitatimende-somhlangano-wekhabhinethi-wangolwesithathu-mhla-we-12,"A.    Ezisematheni
1.    INkulumo ngeSimo Sezwe (i-SoNA) yangowezi-2025
1.1.    IKhabhinethi libonise ukweseka kwalo umbono ophusile wokwakha isizwe lapho bonke abantu baseNingizimu Afrika babelana ngempumelelo nangamathuba, njengokuchaza kukaMongameli u-Cyril Ramaphosa ngesikhathi se-SoNA mhla wesi-6 kuNhlolanja 2025.  1.2.    UMongameli wacela bonke abantu baseNingizimu Afrika ukuthi babumbane ekuvuseleleni umbono wethu sonke kanye nentshisekelo yokwakha iNingizimu Afrika esebenzela wonke umuntu. Ezingxoxweni Zikazwelonke ezihleliwe, sizocacisa ngendlela ezohanjwa izwe lethu bese sisebenzela ukuba nombono owodwa ozosebenzela ikusasa lezwe lethu.1.3.    UHlelo Lwentuthuko Lwesikhathi Esiphakathi olusha (i-MTDP) ibonisa izinhlelo zikahulumeni zokwakha izwe elibandakanya wonke umuntu elifeza izethembiso ezenziwa nguHulumeni Wobumbano Lukazwelonke. I-MDTP kuhloswe ngayo, phakathi kokunye, ukunciphisa ukuntuleka kwemisebenzi, inhlupheko kanye nezindleko zokuphila ezenyukayo kanjalo nokulwa nobugebengu nenkohlakalo.1.4.    UMkhankaso omkhulu wotshalomali lwezigidigidi ezingama-R940 owamenyezelwa nguMongameli u-Ramaphosa lwengqalasizinda entsha kanye nokulungiswa kwengqalasizinda ekhona eminyakeni emithathu ezayo, lubeka ukuthuthukiswa kwengqalasizinda ngumongo wokukhula komnotho wethu kuleli lizwe kanye nokusungulwa kwemisebenzi.1.5.    Inkulumo kamongameli yacacisa indlela yokubhekana nezinselele ezibhekene nomasipala basekhaya, ikakhulukazi makuziwa ekunakekelweni kwengqalasizinda ebalulekile. Iphinde yacacisa ngezingenelelo ezinzulu zokubhekana nezinselele zezwe zamanzi, kubandakanya nokukhuliswa kwengqalasizinda yamanzi ngokuthi kutshalwe izigidigidi ezingama-R23 kwimiklamo emikhulu eyisikhombisa yengqalasizinda yamanzi.1.6.    UMongameli u-Ramaphosa wacacisa indlela uhulumeni azimisele ngayo ukweseka inhlalonhle yabantu baseNingizimu Afrika ngezinhlelo ezehlukahlukene zezempilo, ezemfundo, ezokuvikeleka komphakathi, ukuthuthukiswa komphakathi kanye nezinhlelo ezizoletha imisebenzi emiphakathini, kanye namaphesenti angama-60 engxenye yesabelomali sikazwelonke ezochithwa kwizibonelelo zenhlalo.1.7.    UMongameli ugcizelele amandla esinawo njengezwe kanye nomthethosisekelo wentando yeningi labantu, nomsebenzi omele iNingizimu Afrika wokuthuthukisa inhlalonhle yabantu, kanye neyabantu basemhlabeni jikelele abasaqhubeka nokubhekana nobuqonela nengcindezelo.1.8.    IKhabhinethi licele yonke imikhakha yomphakathi ukuthi yeseke izinhlelo ezimenyezelwe nguMongameli kwi-SoNA yangowezi-2025 futhi babambisane nohulumeni ngesikhathi sithatha izwe lethu silisa phambili kulo nyaka esiya kuwo.
2.    Ubumbano eNingizimu Afrika
2.1.    IKhabhinethi licela bonke abantu baseNingizimu Afrika ukuthi beseke izwe lethu ngalesi sikhathi sokusabalala kwezindaba ezingamampunge, ezingelona iqiniso kanye nezinkulumo-ze ezidicilela phansi uhulumeni wethu ziphinde zidale uqhekeko esizweni sakithi.2.2.    Akufanele sivumele izinkulumo ezingamanga zidale uqhekeko phakathi kwethu, siyisizwe esinamandla esilwela into efanayo futhi umlando wethu ubonise ukuthi ayikho inkinga esingeke siyinqobe uma sibambisene. Siyacelwa ukuba sibonise ukuthanda izwe lethu, elakhiwe phezu kwezimiso zokungacwasi ngokobuhlanga, ukubekezelelana, uzwelo, ukuthula, ubulungiswa, ukulingana, inkululeko kanye nesithunzi somuntu.2.3.    Ngokwemuva lethu, angeke sikwazi ukuthi sishaye indiva ukuhlukunyezwa kwamalungelo abantu okubhebhethekiswa emhlabeni jikelele, futhi ngeke sishaye indiva abantu abaswele abadinga ukuthi sibakhulumele ukuze kuzokwehla umthwalo emahlombe abo. IKhabhinethi ligcizelele inkulumo kaMongameli u-Ramaphosa yokuthi isizwe sakithi ngeke sixhashazwe.2.4.    INingizimu Afrika ngeyabo bonke abantu abahlala kuyona, futhi sibumbene ngokwehlukahlukana kwethu. Masikhulume ngazwi linye silwele okungokwethu, amandla ethu kanye nomthethosisekelo wentando yeningi labantu. Ngokubambisana, sakha isizwe esikhuthaza inkulumo-ngxoxo, esiqinisa ukubumbana komphakathi futhi samukele bonke abantu, ngaphandle kokubheka ubuhlanga.  
3.    Umnotho
3.1.    UMthetho Wokudliwa Komhlaba
3.1.1.    UMthetho Wokudliwa Komhlaba wezi-2024, osanda kusayinwa ukuthi ube ngumthetho kulandela izingxoxo ezinzulu, uyinqubo esemthethweni yomthethosisekelo eqinisekisa ukuthi wonke umuntu uthola umhlaba ngokulingana futhi nangendlela elungile njengokusho koMthethosisekelo waseNingizimu Afrika wangowe-1996. Lo mthetho awuqali eNingizimu Afrika kuphela, njengoba amazwe amaningi emhlabeni jikelele anayo le mithetho ehambelanisa isidingo sokusetshenziswa komhlaba kahulumeni kanye nokuvikelwa kwamalungelo abanikazi bomhlaba.  3.1.2.    IKhabhinethi liwubonile umyalelo okhishwe nguMengameli waseMelika u-Donald Trump, odlulisa ukukhathazeka ngezinqubomgomo ezicwasayo kanye nokwephulwa kwamalungelo abantu okubhebhethekiswa ngalo Mthetho Wokudliwa Komhlaba. Umyalelo awunaqiniso futhi ususelwa olwazini olungeyilo kanye namampunge okuhloswe ngakho ukucidilela phansi inhlosonqangi yalo mthetho nokudala uqhekeko esizweni sakithi.3.1.3.    IKhabhinethi lizichithile izinkulumo zokuthi uHulumeni waseNingizimu Afrika ushaqa umhlaba futhi “uhlukumeza abantu abathile”. INingizimu Afrika inomthethosisekelo wentando yeningi labantu okuyiwona ovikela amalungelo abantu bonke abaphila kuleli lizwe ngokuhambisana noMthethosivivinywa Wamalungelo noMthethosisekelo. UMthethosisekelo wethu wenzelwa ukuthi wakhe isimondawo lapho bonke abantu baseNingizimu Afrika bezokwazi ukusebenza ngokubambisana ukulwisana nemuva lethu elinoqhekeko, kufaka phakathi nokwabiwa komhlaba okwakungalungile okwenzeka ngesikhathi sobandlululo. 3.1.4.    INingizimu Afrika isalokhu izimisele ekutholeni izixazululo ezinokuthula kukho konke ukungaboni ngaso linye noma ukuphikisana. Izwe lethu limagange ekutheni lixoxisane nohulumeni ka-Trump ngenqubomgomo yoguquko lomhlaba kanye nezinkinga ezibhekene nala mazwe womabili.
3.2.    Ezokuvakasha 
3.2.1.    IKhabhinethi liyayamukela imininingwane yakamuva yezivakashi eziqhamuka kwamanye amazwe eqinisekisa ukuthi umkhakha wezokuvakasha eNingizimu Afrika uyaqhubeka nokukhula, nokube nenani lezivakashi elifikelela kwizigidi eziyisi-8.92 ngowezi-2024, nokubonise ukukhula okuhle kwama-5.1% uma kuqhathaniswa ngowezi-2023.3.2.2.    Izwekazi i-Afrika lisalokhu liyindawo enkulu lapho abavakashi abavakashela eNingizimu Afrika beqhamuka khona, nokube nabavakashi abayizigidigidi eziyisi-6.8 abangenile, nokwenza abavakashi abangenile babe ngama-76%. NgokoMkhandlu Wezokuhambela Umhlaba Nezokuvakasha, imboni yezokuvakasha kulinganiselwa ukuthi ibe negalelo elingama-8.8% kwisamba somkhiqizo wezwe futhi isize ekusunguleni imisebenzi eyisigidi esi-1.68. 3.2.3.    IKhabhinethi likhuthaza yonke imikhakha ukuthi isebenzise leli thuba elihle ngokuthi yeseke imboni yezokuvakasha yaleli lizwe, yamukele ngezandla ezifudumele abavakashi kuleli lizwe kanye nokukhulisa ezokuvakasha kuleli lizwe ngokuthatha u-Sho’t Left. Abavakashi abafuna eminye imininingwane ngalokho okutholakala kwezokuvakasha eNingizimu Afrika bangavakashela ku: www.southafrica.net
3.3.    INgqungquthela Yezimayini e-Afrika 
3.3.1.    IKhabhinethi lamukele ukusingathwa kuleli lizwe kweNgqungquthela Yezimayini e-Afrika ebe yimpumelelo eKapa kusuka mhla zi-2 kuya ziyisi-6 kuNhlolanja 2025 ngaphansi kwesiqubulo esithi: “Sivikela Ikusasa Lezimayini e-Afrika”. Ingqungquthela yabanjwa okokuqala ngowe-1994 futhi eminyakeni edlule engama-30 yenkululeko yethu isikhule yaba ngumbuthano womhlaba omkhulukazi wababambiqhaza abahamba phambili kwezezimayini.3.3.2.    INgqungquthela Yezimayini yakulo nyaka iqale ngezingxoxo nabamele umphakathi ezizosiza ukuthi osozimayini baqonde izidingo, ukukhathazeka kanye nomthelela wemiklamo yabo emiphakathini. Iphinde yasiza ngokucijisa amalungu omphakathi ngokuthi akwazi ukubamba iqhaza ekuthathweni kwezinqumo emiklamweni yezimayini.3.3.3.    IKhabhinethi yamukele ithuba elisungulwe yiNgqungquthela lokubeka izwe njengendawo yokuncintisana ngamabhizinisi nezimayini nangokubonisa amathuba otshalomali emkhakheni wezimayini. Ikhono lezwe lethu lezimayini lifaka phakathi ukumbiwa kwensimbi yeplathinamu (ama-PGM), i-manganese ore negolide. Ngowezi-2023, iNingizimu Afrika yayingumkhiqizi omkhulu emhlabeni wama-PGM, umkhiqizi omkhulu we-13 wegolide futhi iNingizimu Afrika ine-manganese ore elinganiselwa kuma-37% emhlabeni.
4.    Izindaba Zamazwe Ngamazwe
4.1.    Isikhundla seNingizimu Afrika soBumongameli Beqembu Lamazwe Angamashumi Amabili (i-G20) 
4.1.1.    Isikhundla seNingizimu Afrika soBumongameli be-G20 siyaqhubeka ngokuphelele njengoba izwe lilwela ukusebenzisana phakathi kwamazwe angamalunga e-G20 ukuze kuzoxazululwa izinkinga zomhlaba ezikhona futhi kutholakale nezisombululo ezisimeme ezibeka phambili inhlalonhle yabantu bonke.4.1.2.    Kuhlelwe imihlangano ebalulekile eminingi unyaka wonke, kubandakanya nemihlangano ye-G20 Employment Working Group kusuka mhla we-18 kuya mhla wama-21 kuNhlolanja 2025 ezogxila ezinkingeni zezabasebenzi nokusungulwa kwemisebenzi.4.1.3.    Umhlangano Wokuqala Wongqongqoshe Bamazwe Angaphandle uhlelelwe kusuka mhla wama-20 kuya kuma-21 kuNhlolanja 2025 eGoli. Kulo mhlangano kulindeleke ukuthi kukhulunywe ngengxabano eqhubekayo emhlabeni kanye nokuxoxisana ngezinguquko zokuphathwa komhlaba.4.1.4.    Leli lizwe lihlele ukujuba ithimba likahulumeni nabanye abaholi ukuthi liye emazweni ehlukahlukene e-Afrika nasemhlabeni jikelele ukuthi liyochazela la mazwe ngezinjongo izwe lethu elifisa ukuzifeza ngesikhathi lisesikhundleni soBumongameli be-G20.4.1.5.    INingizimu Afrika izophinde isingathe umhlangano wokuqala woNgqongqoshe Bezimali be-G20 kanye noNdunankulu Bamabhange Amakhulu mhla wama-26 kuya kuma-27 kuNhlolanja 2025 e-Cape Town International Convention Centre. Lo mhlangano uzokwandulelwa ngumhlangano wamaPhini oNgqongqoshe Bezezimali Namabhange Amakhulu mhla wama-24 nama-25 kuNhlolanja 2025. 4.1.6.    Isikhundla seNingizimu Afrika soBumongameli be-G20 siqale mhla lu-1 kuZibandlela 2024 futhi zonke izingxoxo zibanjwa ngaphansi kwesiqubulo esithi: “Ubumbano, Ukulingana, Ukusimama” njengoba siqikelela ukuthi akekho umuntu oshiyeka emuva.
4.2.    I-Democratic Republic of the Congo (i-DRC)
4.2.1.    IKhabhinethi lihloniphe amasotsha angamaqhawe aseNingizimu Afrika ayi-14 abulewe kamuva nje e-DRC ngesikhathi esemsebenzini wokugcina ukuthula owesekwa yiNhlangano Yobumbano Lwezizwe (i-UN). La masotsha anesibindi abetshalwe kuleli lizwe njengengxenye yoMsebenzi weNhlangano Ethuthukisa Imiphakathi eseNingizimu ye-Afrika e-DRC (i-SAMIDRC) kanye neNhlangano Eletha Uzinzo ye-UN e-DRC (i-MONUSCO). 4.2.2.    IKhabhinethi liqinisekise ukuthi iNingizimu Afrika izoqhubeka idlale indima yayo ekugcineni ukuthula futhi yeseke amanye amazwe ase-Afrika abumbana nathi ngesikhathi silwela eyethu inkululeko.4.2.3.    IKhabhinethi liphinde latshelwa ngokuqhubekayo empumalanga ye-DRC futhi lacela wonke amaqembu ukuthi emukele imizamo ekhona enokuthula okuhloswe ngayo ukuthi kutholwe izisombululo ngendlela enokuthula, kanye nokulalela izicelo zokuqeda ubutha nokubuyiswa kwezinsizakalo ezibalulekile.4.2.4.    IKhabhinethi liphinde lamukela imizamo yabaholi be-SADC okuhloswe ngayo ukuthola isisombululo kule ngxabano nokubheka ukubuyiswa kwemizimba yamasotsha ashonile nalimele aseNingizimu Afrika, e-Malawi nawase-Tanzania. Umphumela weNgqungquthela Yabaholi Bombuso ebibanjwe e-Tanzania mhla ziyisi-8 kuNhlolanja 2025 mayelana nengxabano nayo inike inhlansi yethemba kulabo abakhahlamezekile empumalanga ye-DRC. 4.2.5.    IKhabhinethi ligcizelele ukuzinikela kwaleli lizwe ekuzeni nesisombululo esinokuthula esizoqinisekisa uzinzo e-DRC ngesikhathi kuvikelwa inhlalonhle yabantu base-Congo.
5.    Umkhankaso we-Operation Vala Umgodi
5.1.    IKhabhinethi lincome imizamo yoPhiko Lwamaphoyisa eNingizimu Afrika yokulwa nokumbiwa okungekho emthethweni kwezimayini emkhankasweni we-Operation Vala Umgodi. Lo mkhankaso kusukela ngoZibandlela wezi-2024 usuholele ekuboshweni kwabantu abangaphezu kwezi-18 000. Balinganiselwa kwizi-1 700 abambi bezimayini abangekho emthethweni ababoshwe kusukela ngoNcwaba 2024 e-Stilfontein. Kubandakanya ukushaqwa kwezibhamu ezingama-458, izinhlamvu eziyizi-12 000, amaloli angama-283, izimoto ezingama-303 kanye nemishini emikhulu engama-84 kuloku mbiwa kwezimayini ngokungemthetho. Imali eyizigidi ezi-R5 namadayimane angasikiwe enani lezigidi ezingama-R32 nakho kuthathiwe. 5.2.    IKhabhinethi lamukele imizamo eqhubekayo yama-ejensi ezokuthotshelwa komthetho ekulweni nokumbiwa kwezimayini ngokungemthetho njengoba umkhankaso we-Operation Vala Umgodi uqaliswa ezingxenyeni ezehlukene zezwe. 5.3.    IKhabhinethi liphinde lancoma ukuboshwa kwamaphoyisa amane asolwa ngokusiza ekweqiseni ungqondongqondo ekumbiweni kwezimayini ngokungemthetho, u-Neo James Tsoaeli, ophinde aziwe ngelika-‘Tiger’. Lokhu kugcwalisele ukuthi amaphoyisa kufanele ahlale elandela izimiso zokusebenza ngobuqotho futhi ahlale njalo enza okuhle. 5.4.    IKhabhinethi licela uPhiko Lwabashushisi Kuzwelonke ukuthi luqinisekise ukuthi labo ababandakanyeka kule nkohlakalo bayaphendula futhi bathole isigwebo esibafanele.
6.    Ezenhlalo 
6.1.    Ezemfundo
6.1.1.    IKhabhinethi lincome iKilasi langowezi-2024 ngokuthola imiphumela ephezulu kusukela ngowe-1994, nokube ngamaphesenti angama-87.3, okubonisa ukwenyuka ngamaphesenti ama-4.4 kusukela ngowezi-2023. Balinganiselwa kwizi-615 429 abafundi abaphumelele kwizivivinyo zeSitifikethi Sikazwelonke futhi bacishe babe yisigamu sabafundi ababhale izivivinyo abaphumelele ngezinga lokungena enyuvesi i-Bachelor kanti futhi cishe ayizi-320 000 ama-distinctions atholiwe.6.1.2.    Impumelelo yeKilasi langowezi-2024 ibonisa ngokusobala inqubekelaphambili esesiyenzile njengoba siqala Iminyaka engama-30 yeNkululeko neNtando Yeningi Labantu. Baphinde babonisa ubufakazi bokuthi siyaqeda ngezinhlelo zobandlululo zokudicilela phansi isithunzi somuntu, ukuncishwa amathuba kanye nenhlupheko kubantu abaningi baseNingizimu Afrika.
6.2.    Izibonelelo Zikahulumeni. 
6.2.1.    IKhabhinethi licela bonke abathola isibonelelo sikahulumeni ukuthi bashintshe Amakhadi Asagolide e-Ejensi Yezezimpesheni eNingizimu Afrika (i-SASSA) bashintshele emakhadini amasha asePosini Amnyama ungakashayi uLwesihlanu, mhla wama-28 kuNhlolanja 2025 ukuze bezoqhubeka nokuthola imali yabo yezibonelelo zakwa-SASSA.6.2.2.    Labo abathola izibonelelo zikahulumeni bangaya ezikhungweni zePosi eziseduze nabo ezitolo ezifana ne-Checkers, i-Shoprite, i-Pick n Pay, i-Usave, ne-Boxer ukuze bezothola Amakhadi abo Amnyama ase-Postbank.6.2.3.    Emva komhla womnqamulajuqu womhla wama-28 kuNhlolanja 2025, Amakhadi asagolide akwa-SASSA ngeke asebenze emishinini yokukhipha imali (ama-ATM) nasezitolo.  
6.3.    Izibalo zokuphepha emgwaqeni ngesikhathi samaholide.
6.3.1.    IKhabhinethi likuphawulile ukuthi izibalo ezandulela umkhankaso Wezokuphepha Emgwaqeni Ngesikhathi Samaholide angowezi-2024/25 zibonise ukuthi ukufa kwabantu emigwaqeni, ikakhulukazi okudalwa ukuziphatha kwabantu, kuyaqhubeka nokuba yisihlava esizweni sakithi.   6.3.2.    Inani eliphelele elingama-87% lezingozi zemoto ngesikhathi samaholide zidalwe ukuziphatha kwabantu okufaka phakathi ukubaleka komshayeli emva kokushayisa umuntu, ukweqa umgwaqo budedengu, ukukhathala kwabashayeli, ukuhluleka ukulawula imoto, ukushayela ngesivinini eseqile, ukushayela uphuze utshwala kanye nokwedlula ezinye izimoto budedengu.6.3.3.    IKhabhinethi linxusa bonke abasebenzisi bomgwaqo ukuthi bashintshe indlela abaziphatha ngayo emigwaqeni kanye namaphoyisa omgwaqo ukuthi abophe bonke abephula imithetho yomgwaqo. Lezi zingozi ezimbi zomgwaqo zimosha izimpilo zabantu ezimsulwa, zihlukumeza imindeni futhi zidla umnotho wethu izigidigidi zamarandi ngonyaka.
B.  Izinqumo zeKhabhinethi (uMhlangano weKhabhinethi Oyisipesheli wangomhla wama-29 kuMasingana 2025) 
UMhlangano weKhabhinethi Oyisipesheli wabanjwa mhla zingama-29 kuMasingana ukuze kuzodingidwa izindaba ezibalulekile kuleli lizwe nasemhlabeni jikelele.
1.    ISimo Sokuvikeleka empumalanga ye-DRC
1.1.    IKhabhinethi litshelwe kafushane ngesimo sokuvikeleka empumalanga ye-DRC esiholele ekushoneni kwamasotsha aseNingizimu Afrika, e-Tanzania, e-Malawi nawase-Uruguay ngaphansi kwe-SAMIDRC ne-MONUSCO. 1.2.    IKhabhinethi lidlulise amazwi enduduzo emindenini, kubangani nakozakwabo bamasotsha aseNingizimu Afrika ayi-14 ashone esemsebenzini we-SAMIDRC ne-MONUSCO wokugcina ukuthula.1.3.    IKhabhinethi liphinde ledlulisa amazwi enduduzo kohulumeni nakubantu base-United Republic of Tanzania, e-Malawi nase-Uruguay ngokulahlekelwa ngamasotsha abo. 1.4.    Uhulumeni waseNingizimu Afrika usazinikele kuyo yonke imizamo yokuletha ukuthula empumalanga ye-DRC eholwa yi-SADC, iNhlangano Yobumbano Lwamazwe ase-Afrika (i-AU) njengengxenye yoHlelo lwe-AU lwangowezi-2063 lokuqeda izimpi.
2.    Ukumiswa koxhasomali lukaHulumeni waseMelika
2.1.    IKhabhinethi litshelwe kafushane ngokumiswa koxhasomali lukaHulumeni waseMelika kanye nemithelela lokhu okuzoba nayo eNingizimu Afrika, ikakhulukazi ezinhlelweni ze-HIV/AIDS ne-TB.  2.2.    INingizimu Afrika iqhuba izinhlelo ezinkulukazi zokuzivikela, ukuhlolwa, ukulashwa kanye nolawulwa kwe-HIV/AIDS ezifundeni ezingama-52 ngezindleko eziyizigidigidi ezingama-R46.8 kunyakamali wezi-2024/25. UHlelo Lwezimo Eziphuthumayo lukaMongameli waseMelika loSizo nge-AIDS (i-PEPFAR), ngokwesekwa yi-Ejensi yase-US ebhekele iNtuthuko Yamazwe Ngamazwe, lubhekele kuphela ama-17% alesi sabelomali ezifundeni ezingama-27 ezifundazweni eziyisishiyagalombili.2.3.    Uhulumeni waseNingizimu Afrika uxhase ukuthengwa kwemishanguzo okungama-90% futhi isikhwama somhlaba i-Global Fund sibhekelele uxhasomali olungama-10% alezi zindleko. Ngalokhu-ke, uxhasomali lwe-PEPFAR lusetshenziselwa kuphela imiholo nezindleko zokuqhuba umsebenzi zabantu ababaqasha bona ezifundeni ezingama-27.2.4.    Uhulumeni uyazi ngokuchithwa kwaloku kumiswa koxhasomali isikhathi esiyizinsuku ezingama-90 ngesikhathi uHulumeni waseMelika ebuyekeza isinqumo sakhe.2.5.    IKhabhinethi lifisa ukuqinisekisa bonke abantu baseNingizimu Afrika ukuthi uhulumeni ngeke uvumele isimo esizoholela ekutheni abantu baseNingizimu Afrika abayingxenye yezinhlelo zokuvikela nokulawula i-HIV/AIDS banqanyukelwe ukuthola imishanguzo yabo.
C.  Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
1.1.    IKhabhinethi livumelane nokwelulwa kwenkontileka kaNkk. Nompumelelo Mpofu esikhundleni sokuba yi-CEO ye-Airports Company South Africa (i-ACSA) SOC Limited izinyanga eziyi-17, kusuka mhla lu-1 kuNhlolanja 2025.
1.2.    IKhabhinethi linxuse i-ACSA ukuthi ibeke phambili ukunakekelwa, kanye nokuhanjiswa ngesikhathi nangendlela kwabagibeli nemithwalo kuzozonke izikhumulo zezindiza ngaphansi kokulawulwa kwenkampani kulo nyaka.1.3.    IKhabhinethi livumelane nokubekwa esikhundleni kwamalunga angebona abaphathi eBhodi leSikhwama Sikazwelonke Soxhasomali Lwabafundi (i-NSFAS): a.    Dkt. Karen Stander (uSihlalo);b.    Nkz. Ndileka Portia Loyilane;c.    Ummeli Richardt Tlou Ramashia;d.    Mnu. Lavandran Nanda Gopaul;e.    Nkz Philisiwe Sibiya;f.    Nkz Clarinda Elizabeth Simpson;g.    Nkz Prashika Mahesh; h.    Dkt. Siyanda Brightboy Mngadi;i.    Nkz. Karabo Mohale;j.    Nkz. Mampiane Johanna Maphutha;k.    Dkt. Mugwena Maluleke; kanyel.    noDkt. Marcia Socikwa.
1.4.    IBhodi le-NSFAS, lizofaka eBhodini, ngokuhambisana noMthetho, omele abafundi ngemva-nje kokuthi iNyonyana Yabafundi eNingizimu Afrika iphothula ukukhethwa kwakhe.
D.  Izinqumo zeKhabhinethi (Umhlangano weKhabhinethi wangoLwesithathu, mhla we-12 kuNhlolanja 2025)
1.    Ukuba Yingxenye Yesivumelwano Sokulawulwa Okudidiyelwe Kwezindawo Ezisogwini (i-ICZM) – iSivumelwano sase-Nairobi
1.1.    IKhabhinethi igunyaze ukulethwa kweSivumelwano se-ICZM eNtshonalanga ye-Indian Ocean ePhalamende ukuze sizokwamukelwa.1.2.    ISivumelwano sase-Nairobi siluhlaka oluhlinzeka amaqembu ukuthi athathe izinyathelo ezifanele zokuqalisa i-ICZM eSifundeni saseNtshonalanga ye-Indian Ocean. Ukusebenzisana phakathi kohulumeni, umphakathi nomkhakha ozimele kuqinisekisa ukuphumelela kweSifunda esiseNtshonalanga ye-Indian Ocean esizoba nemifula, ugu nolwandle okunempilo. INingizimu Afrika yamukele isivumelwano mhla ziyi-12 kuMandulo 2023. 1.3.    Isivumelwano lesi sinikeza iNingizimu Afrika amathuba amaningi, kubandakanya nokuthuthukisa ikhono laleli lizwe lokunciphisa imithelela yokuguquguquka kwesimo sezulu, futhi sikhuthaza ukulawulwa okusimeme kwezinto eziphilayo kanye nokubuyela kwemvelo esimeni emva kokuphazamiseka.
2.    Ukusingathwa kweNgqungquthela Yomhlaba Yongqongqoshe Yamabhizinisi Amancane Naphakathi (ama-SME) 
2.1.    IKhabhinethi ligunyaze ukuthi iNingizimu Afrika isingathe iNgqungquthela Yomhlaba Yongqongqoshe yama-SME, ngokubambisana neSikhungo Somhlaba Sokuhweba, eThekwini kusuka mhla wama-22 kuya kuma-24 kuNtulikazi 2025. Ingqungquthela izohlanganisa abamele amazwe ayi-190 ngenhloso yokwakha ubudlelwano bokusebenzisana obuzothuthukisa amabhizinisi omhlaba amancanyana, amancane naphakathi (ama-MSME). 2.2.    Ingqungquthela izonikeza iNingizimu Afrika ithuba lokubonisa ukuthuthukisa kwayo ama-MSME, futhi izobeka izwe endaweni enhle kakhulu yokuthi ithole utshalomali kanye nokusebenzisana namanye amazwe ekuthuthukisweni kwama-MSME.
3.    Ukusingathwa kweNgqungquthela Yomhlaba Yabasebenzi Bezezindiza Kubuchwepheshe Besikhathi eSizayo (i-NGAP) 
3.1.    IKhabhinethi ligunyaze ukusingathwa kweNgqungquthela Yomhlaba ye-NGAP ehlongozwa ukuba ibe seGoli kusuka mhla wama-22 kuya kuma-25 kuMbasa 2025. I-South African Civil Aviation Authority izosingatha ingqungquthela ngokubambisana ne-International Civil Aviation Organisation, okuyi-ejensi ekhethekile ye-UN. 
3.2.    Ingqungquthela ibaluleke kakhulu ekuthuthukisweni kwezezindiza njengoba ikhuthaza ohulumeni ukuthi basebenze ngokubambisana ekutholeni ukuqashwa kwabantu kanye nokudingekayo ukuthuthukisa umkhakha wezezindiza. Ukusingatha ingqungquthela ngeke nje kuphakamise isithunzi seNingizimu Afrika kuphela emhlabeni wezezindiza, kodwa kuzophinde kunikeze iNingizimu Afrika inkundla yokuthi ihlanganise umphakathi wezezindiza ukuze uzoqhamuka namaqhinga okuhloswe ngawo ukugcina i-NGAP. Lo mcimbi uzophinde ube yithuba lokucijisa intsha yaseNingizimu Afrika ngolwazi nangamakhono adingekayo emkhakheni wezezindiza.
E. Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
1.    Mnu. Riedewaan Bakardien njengoMphathi Omkhulu (i-CEO) ye-National Radioactive Waste Disposal Institute. 
2.    Ukuqashwa kwamalunga eBhodi le-Postbank SOC Limited  (a)    Mnu. Khayalethu William Ngema (uSihlalo);(b)    Nkz. Karabo Joyce Siyila;(c)    Mnu. Krishen Ganas Sukdev;(d)    Mnu. Ismail Adam Mamoojee;(e)    Nkz. Nthatho Minyuku;(f)    Nkz. Wongakazi Faith Helen Majola; kanye (g)    noNkz. Noluyolo Yoza Jekwa.
F.    Imicimbi Ezayo
1.    I-Lekgotla Yomkhakha Wezemfundo Eyisisekelo
1.1.    UMongameli u-Ramaphosa uzokwethula inkulumo enohlonze kwi-Lekgotla Yemfundo eyisisekelo ngoLwesine, mhla wama-27 kuNhlolanja 2025 e-Birchwood Hotel and OR Tambo Conference Centre eGoli. I-Lekgotla izobanjwa ngaphansi kwesiqubulo esithi: “Ukuqinisa isisekelo Sokufunda ukuze sizoba nohlelo lwezemfundo olungamelana nekusasa.""
G.    Imiyalezo
1.    Ukuhalalisa 
IKhabhinethi lihalalisela futhi lifisela okuhle laba abalandelayo:

Nkk. Tshego Gaelae, owethweswa isicoco sokuba ngu-Mrs World 2025 waba ngowokuqala owesifazane omnyama ukuhlabana ngesicoco. 
Mnu. Wouter Kellerman, i-flautist yaseNingizimu Afrika ewine i-Grammy Award yesithathu emcimbini wama-67th Annual Grammy Awards obuse-Los Angeles, eMelika, mhla wesi-2 kuNhlolanja 2025. U-Kellerman wawina i-Grammy Award ye-Best New Age, Ambient or Chant Album for Triveni, ehambisana ne-cellist yase-Japan u-Eru Matsumoto kanye nomhlabeleli waseNdiya u-Chandrika Tandon.
Ummeli Andy Mothibi, iNhloko yoPhiko Olukhethekile Lwabaphenyi, ngokuphinde aqokwe ukuthi abe yiPhini likaMongameli we-African Regional Coordinator kanye nelungu leKomidi Eliphezulu le-International Association of Anti-Corruption Authorities. 
Nkz. Maria Ramos, ngokuqokwa kwakhe njengoSihlalo webhange elikhulu lase-United Kingdom, i-Standard Chartered.
Slz. Refiloe Masekela ngokuthola indondo ye-World Lung Health Award kulo nyaka. USlz. Masekela waba ngowesifazane wokuqala omnyana eNingizimu Afrika ongudokotela wezifo zamaphaphu eminyakeni eyi-18 eyedlule. Ungowesithathu waseNingizimu Afrika ukuthola le ndondo.
Dricus du Plessis, ngokulwela ngempumelelo isicoco sikashampeni we-Ultimate Fighting Championship World okwesibili emva kokwehlula u-Sean Strickland waseMelika e-Sydney, e-Australia mhla wesi-9 kuNhlolanja 2025. U-Du Plessis uphinde wadonsa ukuwina kwakhe kwaba izimpi eziyisishiyagalolunye, okuyizimpi ezinde kakhulu emlandweni we-middleweight.
U-Prudence Sekgodiso ngokwephula irekhodi lakhe labesifazane lamamitha angama-800 ngaphakathi kwesakhiwo ngesikhathi encintisana emdlalweni ye-World Athletics Indoor Tour Gold e-Karlsruhe, e-Germany mhla wesi-7 kuNhlolanja 2025. Waqeda ngesikhathi esiyi-1:59.88.

2.    Amazwi enduduzo
IKhabhinethi lidlulisa amazwi enduduzo kubangani nasemndenini walaba abalandelayo:

amasotsha amabili oMbutho Kazwelonke Wezokuvikela eNingizimu Afrika ashone ngesikhathi iloli abeligibele liginqika ku-R31 phakathi kwe-Koopmansfontein ne-Delportshoop.
abantu nohulumeni wase-Namibia ngokudlula emhlabeni kukaMnu. Sam Nujoma, uMongameli wokuqala wase-Namibia ezimele geqe. UMnu. Nujoma wayehamba phambili empini yokulwela ukuzimela ngowe-1990 emva kokusiza ekusunguleni inhlangano elwela inkululeko e-Namibia eyaziwa ngokuthi yi-South West Africa People’s Organisation ngeminyaka yowe-1960.
Nkz Senamile Masango, usosayensi wenuzi wokuqala wesifazane omnyama eNingizimu Afrika. Waba ngowokuqala wesifazane e-Afrika ukuba yingxenye yethimba lase-Afrika elenza ucwaningo lwenuzi e-European Organisation for Nuclear Research, okuyilebhu yomhlaba enkulukazi. 
Mnu. Douw Steyn, usomabhizinisi nobelwela inhlalakahle yabantu obekholelwa kumakhono eNingizimu Afrika waze waletha utshalomali nezinhlelo kuleli lizwe. UMnu. Steyn wacebisa leli lizwe ngokukhalipha kwakhe kwezamabhizinisi, ubuholi bakhe futhi wasiza imiphakathi eminingi ngomsebenzi wakhe wokubonisa isihawu kubantu.

Imibuzo: Nks Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"Isitatimende soMhlangano weKhabhinethi obubanjwe ngoLwesithathu, mhla wama-26 kuNhlolanja 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/zu/news/cabinet-statements/statement-cabinet-meeting-26-february,"A.    Ezisematheni
1.    Ubudlelwane Bamazwe Ngamazwe 
1.1.    Isikhundla seNingizimu Afrika soBumongameli Beqembu Lamazwe Angamashumi Amabili (i-G20)
1.1.1.    Isikhundla seNingizimu Afrika soBumongameli be-G20 ngaphansi kwesiqubulo esithi: “Ubumbano, Ukulingana Nokusimama”, siqale ngomfutho omkhulu ngokuthi kuphothulwe ngempumelelo umhlangano Wokuqala Wongqongqoshe Bezezimali be-G20 obuseGoli kusuka mhla wama-20 kuya kuma-21 kuNhlolanja 2025, futhi nomhlangano Wokuqala woNgqongqoshe Bezezimali be-G20 kanye noNdunankulu Bamabhange Amakhulu uyaqhubeka eKapa kusuka mhla wama-26 kuya kuma-27 kuNhlolanja. 
1.1.2.    Umhlangano wokuqala woNgqongqoshe Bezezimali be-G20 ube lithuba loNgqongqoshe Bezezimali be-G20 ukuthi babuke izinselele ezibhekene nezombusazwe emhlabeni nokudingida izindlela i-G20 engafaka ngayo igalelo ekutholeni izixazululo kulezi zinkinga. Umhlangano ubonisa ukweseka indlela iNingizimu Afrika elawula ngayo izinkinga zezombusazwe, ilokho ekubeke phambili kulesi sikhundla soBumongameli be-G20 nezinsizakalo okumele zihlinzekwe, futhi iqinisekise indima ezodlalwa yi-G20 njengenkundla enkulu yokusebenzisana kwezomnotho womhlaba. 
1.1.3.    Ngaphezu kwalokhu, iNingizimu Afrika isingathe ngempumelelo imihlangano elandelayo Yamaqembu Asebenzayo:1.1.3.1.    Umhlangano Wokuqala Wethimba Lezemfundo (12-13 kuNhlolanja 2025, nge-inthanethi). Inhloso yomhlangano bekungukwabelana nokuthola izivumelwano ezintweni ezintathu ezibekwe eqhulwini yiQembu Elisebenzayo, okuyilezi: (a) Okokuqala Okubekwe Eqhulwini: Ukufunda Okunesisekelo Esisezingeni: indima edlalwa Yimfundo Yasenkulisa ukwenza ngcono izinga lokufunda okuyisisekelo; (b) Okwesibili Okubekwe Eqhulwini: Ukwamukelwa Kweziqu ngendlela efanayo Emhlabeni Jikelele; okweSithathu Okubekwe Eqhulwini: Ukuthuthukiswa Komkhakha Wezemfundo ukuze uhambisane nomhlaba oguquguqukayo.1.1.3.2.    Umhlangano Wokuqala Wethimba Elithuthukisa Abesifazane (17-18 kuNhlolanja 2025, nge-inthanethi). Ababambiqhaza kuleli Qembu Labasebenzi beseke konke lokho okubekwe yiNingizimu Afrika phambili okuphinde kuhambisane nalokho okubekwe yizwe phambili ngamalungelo abesifazane, futhi okwakhela phezu kwezinhlelo nokubekwe phambili nguMongameli wase-Brazil.1.1.3.3.    Umhlangano Wokuqala Wethimba Elibhekele Umnotho Wedijithali (17-19 kuNhlolanja 2025, nge-inthanethi). Umhlangano ube yinkundla yokuthi iNingizimu Afrika ikwazi ukwabelana nokuthola izivumelwano ezintweni leli Qembu labasebenzi elizibeke eqhulwini. Izinto ezine ezibekwe eqhulwini yilezi: (a) Ukuxhumana kokuthuthukiswa kwedijithali okubandakanya wonke umuntu; (b) Ingqalasizinda yomphakathi yedijithali noguquko; (c) Izindlela ezintsha zedijithali: nokuzoveza amakhono amabhizinisi amancanyana, amancane naphakathi; kanye (d) nobuhlakani mbumbulu obunokulingana, obubandakanya wonke umuntu nobunobulungiswa.1.1.3.4.    Umhlangano wokuqala Wethimba Labasebenzi be-G20 (18-21 kuNhlolanja 2025 e-Gqeberha). Kulo mhlangano weQembu Labasebenzi kudingidwe ngokukhula komnotho obandakanya wonke umuntu, ukuqashwa kwentsha emisebenzini, ukulingana kwezobulili, ukungalingani kwemiholo kanye nomthelela wokuguqukela kudijithali esikhathini esizayo.  1.1.3.5.    Umhlangano wokuqala Wethimba Elibhekele Ezamasiko (20-21 kuNhlolanja 2025, nge-inthanethi). Izinto ezibekwe eqhulwini yiQembu Labasebenzi ezesekelwe yibo bonke ababambiqhaza yilezi: (a) Okokuqala Okubekwe Eqhulwini: Ukuvikelwa Nokuxazululwa Kwezindaba Zamasiko ukuze kuzovikelwa Amalungelo Abantu; (b) Okwesibili Okubekwe Eqhulwini: Ukuhambelanisa Izinqubomgomo Zamasiko kwizinhlelo zenhlalo-mnotho ukuze kuzoqinisekiswa intuthuko ebhekelele Amalungelo abantu futhi ebandakanya wonke umuntu; (c) Okwesithathu Okubekwe Eqhulwini: Ukulawula Ubuchwepheshe Bedijithali ukuze kuzoVikelwa futhi Kugqugquzelwe Amasiko Nomnotho Osimeme; kanye (d) noKwesine Okubekwe Eqhulwini: Ukuhlangana Kwamasiko Nokuguquguquka Kwesimo Sezulu: Okuyikona Okunomthelela Ekuphenduleni Komhlaba.
1.1.4.    Abaqembu Abasebenzi e-G20 alandelayo nemihlangano Yamathimba Abasebenzi izobanjwa kusukela namuhla kuze kuphele uNdasa 2025:1.1.4.1.    Umhlangano wokuqala Wethimba Elibhekele Ezokuguquka Kwezamandla: 27-28 kuNhlolanja 2025 – nge-inthanethi.1.1.4.2.    Umhlangano wokuqala Wethimba Elibhekele Ezolimo: 3-4 kuNdasa 2025 – nge-inthanethi.1.1.4.3.    Umhlangano wokuqala Wethimba Elibhekele Ukulwa Nenkohlakalo: 3-5 kuNdasa 2025 – eKapa.1.1.4.4.    Umhlangano wokuqala Wethimba Elibhekele Ezokuvakasha: 5 kuNdasa 2025 – nge-inthanethi.1.1.4.5.    Umhlangano wokuqala Wethimba Elibhekele Ukuncishiswa Kwezinhlekelele: 5 kuNdasa 2025 – nge-inthanethi.1.1.4.6.    Umhlangano Wokuqala Wethimba Elibhekele Ukuqinisekisa Ukutholakala Kokudla: 5 kuNdasa 2025 – nge-inthanethi.1.1.4.7.    Umhlangano wokuqala Wethimba Elibhekele Uhwebo Notshalomali: 18-20 kuNdasa 2025 – nge-inthanethi. 1.1.4.8.    Umhlangano wokuqala Wethimba Elibhekele Ukukhula Komnotho Okubandakanya Wonke Umuntu, Ukuthuthukiswa Kwezimboni, Ukusungulwa Kwemisebenzi, Nokunciphisa Ukungalingani: 17 kuNdasa 2025 – nge-inthanethi.1.1.4.9.    IThimba Lesibili Elibhekele Ezempilo: 26-28 kuNdasa 2025 – eThekwini.1.1.4.10.    Umhlangano wokuqala Wethimba Elibhekele Isimo Sezulu Nokongiwa Kwemvelo: 25-28 kuNdasa 2025 – nge-inthanethi.1.1.5.    Iminingwane mayelana nemihlangano ye-G20 eyehlukahlukene yeNingizimu Afrika nemiphumela yakhona ingatholakala ku: www.g20.org NOMA www.g20.org.za
1.2.    INkulumo-ngxoxo yePolitiki yeNingizimu Afrika ne-European Union (i-EU)
1.2.1.    IKhabhinethi lamukele ukwesekwa yi-EU ezinqumweni zeNingizimu Afrika zepolitiki emhlabeni kanye nalokho okubekwe eqhulwini kwesesikhundla soBumongameli be-G20 kulandela iNkulumo-ngxoxo yePolitiki yoNgqongqoshe ye-16 ebe yimpumelelo phakathi kweNingizimu Afrika ne-EU ebibanjwe eKapa mhla we-19 kuNhlolanja 2025.  1.2.2.    Le nkulumo-ngxoxo ilethe ithuba lokuthi i-EU neNingizimu Afrika bavumelane ngokusebenzisana nokuzinikela kwabo ekugcineni ubudlelwano bamazwe amaningi, umyalelo wamazwe ngamazwe osekelwe phezu komthetho, kanye nokubekwa phambili koSomqulu weNhlangano Yamazwe Abumbene (i-UN). La mazwe amabili aphinde avumelana ngesidingo sokuguqula uMkhandlu Wezokuvikeleka we-UN  (i-UNSC), ukubona isidingo esiphuthumayo sokuwenza umele abantu, ubandakanye wonke umuntu, usebenze ngokuyiko, ngokukhululeka futhi uziphendulele.1.2.3.    I-EU neNingizimu Afrika baphinde badingida ngokusebenzisana kwabo kwiforamu yamazwe ehlukene nasesifundeni, okuzogxila, ikakhulukazi, emizamweni yabo ehlangene yokukhuthaza amalungelo abantu nentuthuko esimeme kanye nokubhekana nokuguquguquka kwesimo sezulu. Baphinde babuyekeza amathuba azokwenza ngcono ukusebenzisana ekukhiqizweni kwemikhiqizo eyehlukahlukene, kufaka phakathi izimpahla eziseluhlaza ukuze zizofakwa esigabeni sokuncintisana, ukwakha umnotho kanye nemizamo yokunciphisa ikhabhoni. 1.2.4.    Umhlangano uphinde waba yinkundla yokulungiselela iNgqungquthela ezayo ye-EU neNingizimu Afrika ezobanjwa mhla we-13 kuNdasa 2025 eNingizimu Afrika. Kule ngqungquthela kuzodingidwa ngokwenza ngcono ubudlelwano kwezomnotho, ukuguqukela kwezamandla ahlanzekile, ezokuvikeleka nokuvikela, ukusimama kokukhiqizwa kwemikhiqizo kanye nokusebenzisana kwamazwe ehlukene. I-EU indawo ephambili lapho iNingizimu Afrika ithola khona utshalomali futhi iNingizimu Afrika iyizwe elikhulu elihwebelana ne-EU e-Afrika eku-Sub-Sahara.1.2.5.    Kulo mhlangano kuphinde kwagcizelelwa ukubaluleka kokusingatha uMhlangano Wongqongqoshe be-EU neNhlangano Yamazwe ase-Afrika (i-AU) kanye neNgqungquthela ngowezi-2025.  
1.3.    UMkhandlu Wezokuthula Nokuvikeleka (i-PSC) kanye Nezinqumo ze-UNSC ngesimo esisempumalanga ye-Democratic Republic of Congo (i-DRC)
1.3.1.    IKhabhinethi lamukele futhi leseka i-AU PSC neZinqumo ze-UNSC mayelana nesimo esisempumalanga ye-DRC.1.3.2.    I-AU PSC igunyaze izinqumo zomhlangano woBumbano Lwamazwe aseMpumalanga ye-Afrika (i-EAC) neNhlangano Ethuthukisa Amazwe aseNingizimu ye-Afrika (i-SADC) eziyalele ukuba kubekwe phansi izikhali, ukulawulwa kwemigudu ephephile nengaphazamiseki yokuletha usizo kubantu, ukususwa kwayo yonke imikhosi yezempi engabizwanga empumalanga ye-DRC, ukuhlonipha isithunzi se-DRC kanye nokuba yingxenye kwawo wonke amazwe ezingxoxweni zepolitiki ngaphansi kwenqubo yoBumbano lwe-Luanda ne-Nairobi. 1.3.3.    Isinqumo se-UNSC sinxusa wonke amaqembu (angaphansi kombuso nangekho ngaphansi kombuso) empumalanga ye-DRC ukuthi abeke phansi izikhali, njengokomyalelo wabaholi be-EAC ne-SADC. 1.3.4.    ISinqumo siphinde sifune ukuthi amaqembu amavukelambuso e-M23 asuke ezindaweni azishaqile empumalanga ye-DRC futhi sicela ukuthi uMbutho Wezokuvikela e-Rwanda uyeke ukweseka amaqembu ahlomile futhi asuke ezindaweni zase-Congo “ngokungenamibandela”. 1.3.5.    IKhabhinethi lifisele ukwelulama okusheshayo wonke amasotsha (10) alimele abuyile athola ukwelashwa ekhaya, eNingizimu Afrika.
1.4.    ISivumelwano se-AU Ngokuqedwa Kodlame Olubhekiswe Kwabesifazane Namantombazane (i-AU-CEVAWG)
1.4.1.    IKhabhinethi likwamukele ukuthi i-AU igunyaze i-AU-CEVAWG, okuyithuluzi elisemthethweni lokuvimba nokuqeda udlame olubhekiswe kwabesifazane namantombazane e-Afrika. 1.4.2.    Ukusungulwa kwe-AU-CEVAWG kusukela kwisinqumo esenziwa yiZinhloko Zombuso we-AU ngoNhlolanja 2023 ngesikhathi seNgqungquthela ye-AU.1.4.3.    Isivumelwano kuhloswe ngaso ukuhlinzeka ngohlaka olucacile futhi lomthetho lokuvimba nokuqeda lonke uhlobo lodlame olubhekiswe kwabesifazane namantombazane e-Afrika yonkana. Lokhu kuzoba yimpumelelo ngokuthi kubhekanwe ngqo nomsuka nezimbangela zalolu dlame, ukuqiniswa kwezindlela zomthetho nezikhungo, kanye nokukhuthaza usikompilo lokuhlonipha amalungelo abantu, ukulingana ngokobulili kanye nesithunzi sabesifazane namantombazane. 1.4.4.    Sizophinde siqinisekise ukuthi Amaqembu Ezombuso nawo alandela le ndlela efanayo yokuqeda udlame olubhekiswe kwabesifazane namantombazane.
2.    Umnotho
2.1.    Ukuhlehliswa kokwethulwa kweSabelomali Sikazwelonke.
2.1.1.    IKhabhinethi lifisa ukugcizelela ukuthi ukuhlehliswa kokwethulwa kweSabelomali Sikazwelonke kusuka mhla we-19 kuNhlolanja 2025 kuya mhla we-12 kuNdasa 2025 kungumphumela wemizamo yeKhabhinethi yokuxazulula ngokubambisana izinselelo zezimali zesizwe kulesi simo esinzima sezimali.2.1.2.    IKhabhinethi liqinisekisa abantu baseNingizimu Afrika ukuthi izingxoxo ngaphakathi kwiKhabhinethi ezimayelana neSabelomali Sikazwelonke sowezi-2025 ziyaqhubeka ukuze kuzotholakala izindlela ezingcono zokuxhasa imisebenzi kazwelonke ebekwe eqhulwini kanye nokuqinisekisa ukuthi isabelomali sibonisa lokho okufiswa yibo bonke abantu baseNingizimu Afrika. 2.1.3.    Ukuhlehliswa okungokokuqala emlandweni waseNingizimu Afrika, kodwa okungesiyo into esingayeshwama kweminye imikhakha, kusengaphansi kwesahluko soMthetho Wokulawulwa Kwezimali Zikahulumeni, we-1999 (Umthetho woku-1 we-1999).
2.2.    UCwaningo Lwekota Lwezabasebenzi
2.2.1.    IKhabhinethi lamukele ukwenyuka ekusungulweni kwemisebenzi kulandela ukwehla kwesibili kulandelana kwesilinganiso sabantu abangasebenzi, okubonisa izinga eliphansi kakhulu kusukela ngekota yesithathu yowezi-2023.2.2.2.    Izibalo zabantu abangasebenzi kuleli lizwe zehle zaya kuma-31.9% kwikota yesine zisuka kuma-32.1% kwikota eyedlule. Inani labantu abasebenzayo lenyuke ngezi-132 000 laba yizigidi eziyi-17.1 ngesikhathi inani labantu abangasebenzi lehle ngezi-20 000 laba yizigidi eziyisishiyagalombili (8) kwikota eyodwa.2.2.3.    Inani labantu abasebenzayo ngekota lenyuke ezimbonini ezine kwezilishumi ezicwaningwe abeZibalo eNingizimu Afrika, kubandakanya umkhakha wezezimali (232 000), walandelwa umkhakha wezokukhiqiza (41 000), amakhaya azimele (18 000) nezokuthutha (17 000). 2.2.4.    IKhabhinethi ligcizelele ngokuzinikela kukahulumeni ukusungula amathuba emisebenzi ngokugxila kakhulu ezinhlelweni zokuqasha intsha. NgoHlelo lukaMongameli Lokusungula Imisebenzi, amathuba emisebenzi cishe ayizigidi ezi-2.2 asesungulelwe abantu abasha.
2.3.    Uhwebo Notshalomali phakathi kweNingizimu Afrika neShayina 
2.3.1.    IKhabhinethi lamukele ukuxoxisana okuyimpumelelo phakathi kukaSihlalo woMkhandlu waseShayina Ogqugquzela Ukuhwebelana Kwamazwe Ngamazwe (i-CCPIT) u-Ren Hongbin nePhini likaMongameli u-Paul Mashatile okumayelana nokuthola ukusebenzisana okungcono kwezohwebo notshalomali phakathi kweNingizimu Afrika neShayina.2.3.2.    Lolu hambo lulandela Ukuvakashela eShayina okwaba yimpumelelo kukaMongameli u-Cyril Ramaphosa ngoMandulo 2024. Ikakhulukazi, lwakhela kwimiphumela yezingxoxo zamabhizinisi noMongameli, kubandakanya iForamu Yamabhizinisi Yomongameli waseNingizimu Afrika nowaseShayina, izingxoxo zangasese phakathi kukaMongameli noBuholi babatshalizimali baseShayina abangama-20 abaphezulu, kanye noHlelo lukaMongameli Lwamabhizinisi e-Shenzhen olugxile kubatshalizimali ababalulekile kwezobuchwepheshe obuphambili nasekuqambeni kabusha eShayina.2.3.3.    INingizimu Afrika inxenxe amabhizinisi aseShayina ukuthi abe yingxenye yemihlangano ye-G20 yamabhizinisi eyehlukahlukene kuleli lizwe kulo nyaka ngesikhathi i-CCPIT imeme iNingizimu Afrika ukuthi ibe yingxenye yoMbukiso waseShayina Wamazwe Ngamazwe wesi-3 Wemikhiqizo ozoba se-Beijing ngoNtulikazi 2025.2.3.4.    Ubudlelwano phakathi kweNingizimu Afrika neShayina buphinde baqiniswa ngokufika kweqembu lokuqala labavakashi abasuka eShayina ngokusebenzisa uhlelo lwethu olusha lwe-Trusted Tour Operator Scheme (i-TTOS). I-TTOS ivumela izinkampani zezivakashi ukuthi zifake izicelo zokuvakasha zamaqembu abavakashi abasuka eShayina naseNdiya ngokusebenzisa inkundla ephephile yedijithali futhi bathole impendulo ngokwedijithali emahoreni ambalwa.
3.    Ezempilo
3.1.    Isifo Sezilonda Ezandleni, ezinyaweni Nasemlonyeni (i-HFMD)
3.1.1.    IKhabhinethi lamukele ukungenelela okusheshayo kwezikhulu kulandela ukuqubuka kwakamuva kwe-HFMD KwaZulu-Natali naseMpumalanga Kapa, okudala izimpawu ezifana nezomkhuhlane njengezilonda ezibuhlungu nezandla ezivuvukele. Lesi sifo sehlukile kwisifo samatele esihlasela izilwane futhi asibulali.3.1.2.    Izigameko eziniki zaleli gciwane elithelelanayo zabikwa ezikoleni eziningana zamabanga aphansi nasezinkulisa ezifundazweni zombili. 3.1.3.    Othishanhloko bezikole bayanxuswa ukuba bahlole isimo nsuku zonke ezikoleni zabo bese bebika ngezigameko ze-HFMD.
3.2.    Ukugula Okudalwa Ukudla
3.2.1.    Umnqamulajuqu wokubhaliswa kwezitolo eziyiziphaza nezinye izitolo eziphatha ukudla komasipala bendawo ungoLwesihlanu, mhla wama-28 kuNhlolanja 2025. Iziphaza ezingabhalisile futhi ezingalandeli imigomo nezimiso zezempilo zizovalwa.3.2.2.    Uhulumeni wethule lezi zinyathelo ngoLwezi 2024 njengengxenye yemizamo yokulawula izitolo eziyiziphaza nokuvimba ukushona kwezingane ngenxa yokugula okudalwa ukudla okunamagciwane abakuthenga ezitolo ezifana nalezi. Amathimba ahlanganise abahloli bemikhakha eyahlukahlukene  ayaqhubeka nokuhlolisisa ukuthi iyalandelwa yini imithetho ezweni lonkana ukuze kuzoqinisekiswa ukuthi zonke izitolo zokudla zisebenza ngokuthobela umthetho futhi zilandela nezimizo nemigomo yezempilo nokuphepha.3.2.3.    IKhabhinethi licela abathengi, abazali nabanakekeli babantwana ukuthi bathenge kuphela ukudla ezindaweni ezinelayisensi yokuthengisa ukudla futhi ezilandela imithethonqubo yokuphepha. Amalungu omphakathi nawo ayakhuthazwa ukuthi alandele izindlela zokuphepha kokudla ezifana nokugeza izandla ngensipho namanzi ngaphambi kokuthinta ukudla noma kokudla.  
4.    Inhlalakahle yomphakathi
4.1.    I-Ejensi Yezezimpesheni Nezibonelelo Zikahulumeni eNingizimu Afrika (i-SASSA) 4.2.    Umnqamulajuqu wokuthi labo abahlomulayo ku-SASSA bashintshe amakhadi Asagolide e-SASSA basebenzise Amakhadi Amnyama ase-Postbank welulelwe umhla wama-20 kuNdasa 2025.4.3.    Bangaphezu kwezi-716 900 abahlomulayo asebeshintshele emakhadini amnyama ase-Postbank futhi izindawo ezikhipha amakhadi zengeziwe ezweni lonkana ukunciphisa olayini abade ukuze abantu bezothola amakhadi amasha duzane nalapho behlala khona. I-Postbank yengeze inani lothela ezindaweni lapho kukhishwa khona amakhadi obekungothela ababili manje sekungothela abahlanu ngokuya ngemisebenzi kuleyo ndawo.4.4.    Abahlomulayo bayakhuthazwa ukuthi bavakashele izitolo eziseduzane nabo zakwa-Checkers, Shoprite, Pick n Pay, Usave, noma e-Boxer ukuze bezolanda Amakhadi Amnyama ase-Postbank. Kufuneka umazisi waseNingizimu Afrika noma uMazisi wesikhashana. Amahhovisi angomahambanendlwana  azoba khona ezindaweni zasemakhaya ukuze kuzosizakala abantu. Ngaphezu kwalokhu, i-Postbank isebenzisana ne- Spar Group, ezosebenzisa izitolo zayo ezingama-200 njengezindawo lapho abantu bezosizakala khona ezweni lonkana. 4.5.    IKhabhinethi likhumbuza abantu ukuthi Amakhadi Asagolide e-SASSA amadala azoyeka ukusebenza mhla wama-20 kuNdasa 2025 futhi labo abangawashintshanga amakhadi abo ngaleso sikhathi kuzofanele bavakashele igatsha lasePosini ukuze bathole imali yabo.
5.    Ukulwisana Nobugebengu 
5.1.    IKhabhinethi lamukele umbiko Wezibalo Zobugebengu obonisa ukwehla emikhakheni yobugebengu obehlukene ezibalweni zakamuva zobugebengu kuleli lizwe. Ikota yesithathu yonyakamali wezi-2024/25, ibonise ukwehla ngama-9.8% ekubulaweni kwabantu, ukwehla ngo-3.3% ekudlwengulweni, nokwehla ngo-3.2% emacaleni okuzama ubugebengu bezocansi. Kube khona nokwehla okubonakalayo ekudunweni kwezimoto nasekubambeni inkunzi.  5.2.    Yize wonke amazinga obugebengu eqhubeka nokuba phezulu ngokungamukelekile, ukwehla kwezibalo kubonisa ukuthi izingenelelo zoPhiko Lwamaphoyisa eNingizimu Afrika ukwenza iNingizimu Afrika iphephe ziyawenza umehluko.5.3.    Ukulwa nobugebengu ngumsebenzi odinga ukubambisana phakathi kwamaphoyisa, umphakathi nomkhakha wamabhizinisi. IKhabhinethi licela abantu baseNingizimu Afrika ukuthi badlale indima yabo ekulweni nobugebengu ngokuthi babike noma yiziphi izenzo zobugebengu esiteshini samaphoyisa esiseduze noma ngokushaya inombolo ye-Crime Stop ethi: 08600 10111.
6.    IMiklomelo Yabezindaba ye-SADC
6.1.    IKhabhinethi licela izintatheli zaseNingizimu Afrika ukuthi zifake izicelo zabo zokungenela umncintiswano weMiklomelo Yabezindaba ye-SADC. Ukungenela umncintiswano kuvalwa ngoLwesihlanu, mhla wama-28 kuNhlolanja 2025.  6.2.    Izintatheli ezifisa ukungenela zingathola eminye imininingwane ngomncintiswano ku: www.gcis.gov.za. Umklomelo wophume phambili emkhakheni ngamunye kuzoba izi-US$2500 bese kuthi omlandelayo athole i-US$1000. Abaphume phambili bazothola imiklomelo yabo nezitifiketi eNgqungqutheleni ye-SADC yeZinhloko Zombuso ezobanjwa ngoNcwaba 2025.
B.    Ezakamuva kwiKhabhinethi
1.    Izinyathelo Zokuqeda Ukucimakonga Kukagesi 
1.1.    IKhabhinethi lithole laphinde lemukela imizamo yakamuva ye-Eskom yokuletha uzinzo ekuthunyelweni kukagesi kulandela izigameko ebezingalindelekile eziteshini eziningi zikagesi eziholele ekuqalisweni kokucimakonga ukuze kuzovikelwa igridi kazwelonke. 1.2.    Lezi zigameko ezingajwayelekile nezingahlobene ezenzeke mhla wama-22 kuNhlolanja 2025 ziholele ekupheleni kogesi obuwongiwe. Zifake phakathi ukungasebenzi kukagesi eSiteshini Sikagesi eMajuba, ukulahleka kwamaphampu amanzi apholisayo eSiteshini Sikagesi e-Camden kanye nokuwa kweyunithi eSiteshini Sikagesi e-Medupi.  1.3.    IKhabhinethi likushayele ihlombe ukuphendula masinya kwethimba labasebenzi bakwa-Eskom ukubuyisa ugesi oyizi-4 800 megawatts (MW) kumayunithi amane kwamahlanu ayewile eMajuba kanye namayunithi amabili kwamane ayewile e-Camden ngehora lesi-8 mhla wama-23 kuNhlolanja 2025.1.4.    Ekuqaliseni uhlelo lokubuyisa ugesi, kulindeleke ukuthi kwehle izigaba zokucimakonga. Ngale mizamo kugxilwe ekulungiseni iziteshi zikagesi zezimo eziphuthumayo, ikakhulukazi ukuba khona kukadizili, ukuletha uzinzo ezinsukwini ezizayo. 1.5.    Ngaphandle kokuphazamiseka okukhona, kukhona inqubekelaphambili eyenziwayo ekwenzeni ngcono ukuphehlwa kukagesi kanye nokugcina ukuthunyelwa kukagesi ngokungaphazamiseki. Kusukela mhla lu-1 kuMbasa 2024 kuya mhla wama-20 kuNhlolanja 2025, ukucimakonga kwamiswa izinsuku ezingama-323, uma kuqhathaniswa nezinsuku ezingama-32 esikhathini esifanayo ngonyaka owedlule. Ukuthunyelwa kukagesi kwakukhona ngesilinganiso esiyisikhathi esingama-99% uma kuqhathaniswa no-9.8% wangonyaka owedlule. 1.6.    IKhabhinethi likuphawulile ukuthi ugesi owengeziwe ozayo oyi-1 600 MW ozofakwa e-Kusile Unit 6 mhla wesi-9 kuNdasa 2025 nase-Medupi Unit 4 ngokuphela kukaNdasa 2025 uzonika amandla ukuthunyelwa kukagesi ezweni lonkana.
C.    Izinqumo zeKhabhinethi
1.     UHlelo Lwentuthuko Lwesikhathi Esiphakathi (i-MTDP) 2024-2029
1.1.    IKhabhinethi ligunyaze i-MTDP yesikhathi sowezi-2024-2029, ecacisa lokho okubekwe eqhulwini kuHulumeni Wehlandla Lesikhombisa. I-MTDP yakhela phezu koHlelo Lwentuthuko Kazwelonke, isitatimende Senhloso sikaHulumeni Wobumbano Lukazwelonke (i-GNU), kanye nezivumelwano okufinyelelwe kuzona ngesikhathi se-Lekgotla yeKhabhinethi ebibanjwe mhla wama-29 kuya kuma-30 kuMasingana 2025. 1.2.    Ngaphezu kwalokhu, i-MTDP ihlanganise amaqhingasu amathathu abekwe eqhulwini achazwa nguMongameli u-Ramaphosa eNkulumweni yakhe Yokuvula iPhalamende mhla we-18 kuNtulikazi 2024. Lolu hlelo lubonisa indlela imizamo kahulumeni yokwakha izwe elibandakanya wonke umuntu okholelwa ekuzinikeleni kwe-GNU. Luhlose, phakathi kokunye, ukuqinisekisa ukukhula komnotho okubandakanya wonke umuntu, ukunciphisa ukungasebenzi, ukuqeda inhlupheko, kanye nokunciphisa izindleko ezikhulayo zokuphila ukuze kuzoqinisekiswa ukuthi sinombuso onamakhono, othuthukayo futhi oqotho.  
2.    UHlaka Lweqhingasu Lukazwelonke Lwezokuxhumana (i-NCSF) 2024-2029
2.1.    IKhabhinethi ligunyaze ukuqaliswa kwe-NCSF kuzozonke izinhlaka zikahulumeni. I-NCSF iyingxenye yomsebenzi oqhubekayo wokuhlanganisa nokuthuthukisa uhlelo lokuxhumana lukahulumeni ngokubanzi, ngokweseka ukuqaliswa kwe-MTDP 2024-2029 njengokusho kweNqubomgomo Kahulumeni Yezokuxhumana, eyagunyazwa yiKhabhinethi ngowezi-2018, okuyimanje isabuyekezwa.2.2.    I-NCSF iphendula kulokho okulindelekile kokuthi ezokuxhumana kuhulumeni kufanele kuhlangane, kwakhe ukwethenjwa ngabantu futhi kuthembakale kubatshalizimali, kulethe ubumbano nobunye bomphakathi futhi kunxenxe izakhamuzi ukuthi zibe yingxenye njengoba kunemizamo eqhubekayo yokukhuthaza abantu baseNingizimu Afrika ukuthi basebenzise ulwazi ukuthuthukisa izimpilo zabo futhi basebenzise amathuba okuthuthukisa inhlalo-mnotho ukuze bezofaka igalelo ekuthuthukisweni kwaleli lizwe lethu.
3.    Ukugunyazwa kweNqubo yeNkundla Yokuhwebelana Mahhala Kwamazwe ase-Afrika (i-AfCFTA) yaBesifazane Nentsha Kwezohwebo 
3.1.    IKhabhinethi ligunyaze ukulethwa kweNqubo ye-AfCFTA yaBesifazane Nentsha Kwezohwebo ePhalamende ukuze izogunyazwa. 3.2.    Inqubo ihlose ukwenza ngcono ukubandakanywa kwabesifazane nentsha kwezohwebo ngaphansi kwe-AfCFTA, futhi icacisa izinhloso ezithile ezifana nokusiza abahwebi besifazane nentsha ukuthi babambe iqhaza elibonakalayo ezimakethe. Iphinde futhi ibheke ukwengezwa kwemikhiqizo kanye nempahla evela kwamanye amazwe nethunyelwa kwamanye amazwe ngabesifazane nentsha, kanye nokubandakanywa kwabo emikhiqizweni yesifunda neyezwekazi. 3.3.    Inqubo iphinde ibhekelele izinyathelo zokuqeda ukucwasa, ukugqugquzela ukulingana nokubandakanywa kwabantu bonke ukuqinisekisa ukuthi abesifazane nentsha bayahlomula emathubeni ohwebo. Okunye okubalulekile okuhlinzekwa yile nqubo kubandakanya ukuqeda ngemigoqo evimbela ukuhweba namanye amazwe ethinta abesifazane nentsha kwezohwebo, nokuzokhuthaza ukubandakanyeka kwabo ekusungulweni kwezinqubomgomo, kanye nokuthuthukisa indlela yokufinyelela kwezezimali.  3.4.    Inqubo kulindeleke ukuthi yeseke abesifazane nentsha kwezohwebo ukuthi basebenzise amathuba alethwe yi-AfCFTA baphinde babe yingxenye yokuhweba ngaphakathi e-Afrika.
4.    Ukugunyazwa Kwenqubo Yenqubomgomo Kwezokuncintisana ngaphansi kwe-AfCFTA 
4.1.    IKhabhinethi ligunyaze ukulethwa kweNqubo Yenqubomgomo Kwezokuncintisana ngaphansi kwe-AfCFTA ePhalamende ukuze izogunyazwa. Le nqubo iyisivumelwano samazwe angamalungu e-AU sokuqinisekisa ukuthi ukuncintisana ezwenikazini kufaka igalelo kwezohwebo, ukukhula komnotho okubandakanya wonke umuntu, ukuthuthukiswa kwezimboni kanye nokuthuthukiswa komnotho osimeme.4.2.    Inqubo igxile ekugwemeni izindlela zokusebenza ezingenako ukuncintisana ngokuthi ihlinzeke ngohlaka olubhekelele ukugcwala kwemakethe, ukuhlukunyezwa kwamandla kanye nezinye izinkinga ezihlobene nokuncintisana. 4.3.    I-AU iyakuvuma ukuthi ukungabikho kwezinqubomgomo zokuncintisana ezwenikazini kuholela ezindleleni zokusebenza ezingenakho ukuncintisana ezifana nokuba namanani aphezulu kakhulu kanye nokulawulwa kohwebo okuhlukumeza isimo sabo sezimakethe.4.4.    Inqubo izosebenza kuyoyonke imisebenzi yomnotho ngaphakathi emakethe ye-AfCFTA futhi izobheka ngqo izindlela zokusebenza ezingenakho ukuncintisana ezifaka phakathi amaqembu ezinkampani ezinyusa amanani emikhiqizo ezingalawulwa ngendlela, kanjalo nezindlela zokusebenza ezinokuncintisana ezasungulwa yizinkampani ezinkulu ezisebenza ngaphandle kwezwekazi.
5.    Imiphumela yokubamba iqhaza kweNingizimu Afrika kwiNkulumo-ngxoxo Jikelele yeSeshini yama-79 yeSigungu Esiphezulu se-UN (i-UNGA 79) 
5.1.    IKhabhinethi licubungule laphinde lagunyaza imiphumela ye-UNGA 79 ngaphansi kwesiqubulo esithi: “Asishiyi muntu ngemuva: sisebenza ngokubambisana ukuthuthukisa ukuthula, intuthuko esimeme kanye nesithunzi somuntu manje nangesikhathi esizayo”.5.2.    Ukuzibandakanya kweNingizimu Afrika kwiNgqungquthela Yekusasa ye-UN kugxile ethubeni lokuqhuba isivumelwano somhlaba nokwenza inqubekelaphambili ezintweni ezibekwe eqhulwini ezifana neZinjongo Zentuthuko Esimeme nokuthi emazweni ase-Afrika, iNgqungquthela kufanele igxile esinyathelweni somhlaba sokweseka uhlelo lwentuthuko lwezwekazi, okuluHlelo lwangowezi-2063.
D.    Abaqashiwe
Bonke abaqashiwe kufanele kuqinisekiswe iziqu zabo futhi bahlolisisiwe ngokufanele.  
1.    Slz. John Lamola uqashwe esikhundleni sokuba nguMphathi Omkhulu we-South African Airways iminyaka emibili.  2.    Slz. Busani Ngcaweni njengoMqondisi-Jikelele (i-DG) kuMnyango Wesikole Sikahulumeni (ukwelulwa kwenkontileka ngeminyaka emihlanu).3.    Mnu. Lindelwa Simphiwe Hamilton njenge-DG kuMnyango Wezohwebo, Izimboni Nokuncintisana. 4.    Mnu. Tebogo Seokolo njengePhini le-DG (i-DDG): Afrika kuMnyango Wezobudlelwano Bamazwe Ngamazwe Nokusebenzisana.   5.    Nkz. Angela Sizakele Magangoe njenge-DDG: Kwizinsizakalo Zenhlalakahle kuMnyango Wezokuthuthukiswa Komphakathi (i-DSD).6.    Nkz. Thandeka Gloria Ngcobo njengoMphathi Omkhulu Wezimali e-DSD.
7.    Abaqondisi Abangebona Abaphathi eBhodini lesikhashana le-Ejensi Yombuso Yobuchwepheshe Bokuxhumana (i-SITA) (i)    Nkz. Sedzani Mudau (uSihlalo);(ii)    Mnu. Willie Vukela (omele uMnyango Wezinsizakalo Zomphakathi Nokulawula);(iii)    Mnu. Willie Mathebula (omele uMgcinimafa Kazwelonke);(iv)    Ummeli Johannes Collen Weapond; kanye (v)    noMnu. Omega Shelembe (uMnyango Wezokuxhumana Nobuchwepheshe Bedijithali).
E.    Imicimbi Ezayo
1.    INyanga Yamalungelo Abantu
1.1.    INingizimu Afrika ngoNdasa izobungaza iNyanga Yamalungelo Abantu ngaphansi kwesiqubulo esithi: “Siqhuba imizamo yokuthola ubulungiswa kwezenhlalo obesekelwe phezu kwamalungelo abantu”. Umlando weNyanga Yamalungelo Abantu wesekelwe esiBhicongweni sase-Sharpeville sangomhla wama-21 kuNdasa 1960, lapho amaphoyisa obandlululo abulala abantu abangama-69 ngesikhathi bebhikisha ngokuthula.1.2.    Ubuhlungu bezinqubomgomo ezingaqondile zombuso wobandlulo buyaqhubeka nokuba nomthelela kokwenzeka esikhathini samanje futhi sekuholele ekutheni abantu abaningi babhuqabhuqwe inhlupheko nokuswela imisebenzi. UMthethosisekelo waseNingizimu Afrika wangowe-1996, oyisisekelo somphakathi okhululekile nonentando yeningi labantu, weseka imizamo yokuthuthukisa ubulungiswa bezenhlalo ngokuthi ulungise ukungabi nobulungiswa kwesikhathi esedlule.1.3.    UMthetho Wokudliwa Komhlaba osanda kugunyazwa, wezi-2024 (Umthetho we-13 wezi-2024) ubeka phambili inqubo esemthethweni egunyazwe ngumthethosisekelo evumela uhulumeni ukuthi alungise lokho okwenziwa ngesikhathi kuhlwithwa umhlaba nesimo senhlupheko ngokuthi asize ukulinganisa izinto ukuze izakhamuzi eziningi zizokwazi ukuthola amathuba kwezomnotho, izinsizakalo eziyisisekelo kanye nomhlaba. 1.4.    Umcimbi wokubungazwa kukazwelonke koSuku Lwamalungelo Abantu mhla wama-21 kuNdasa 2025 uzoba se-Constitution Hill eGoli, okuyilapho iNkantolo yoMthethosisekelo yaseNingizimu Afrika ikhona.
2.     INgqungquthela Yezamandla e-Afrika yangowezi-2025 
2.1.    INingizimu Afrika izosingatha iNgqungquthela Yezamandla e-Afrika yangowezi-2025 kusuka mhla wesi-4 kuya mhla wesi-6 kuNdasa 2025 e- Cape Town International Convention Centre. Le Ngqungquthela ngumcimbi omkhulu ezwenikazini njengoba ihlanganisa abaholi embonini futhi ibonisa izisombululo ezizosebenzela umkhakha wezamandla. 2.2.    Ingqungquthela iza esikhathini lapho umkhakha wezamandla eNingizimu Afrika ukhula ngamandla njengoba izwe lisebenza kanzima ukuze lizoba nokuthunyelwa kukagesi esikhathini esizayo. Ngonyaka owedlule uhulumeni wagunyaza uMthetho Wokuchibiyela Ukulawulwa Kukagesi, ngowezi-2024 (Umthetho wama-38 wezi-2024) ukuze kuzokwakhiwa umkhakha wezamandla osimeme ozokwazi ukuhlangabezana nezidingo ezikhulayo zezamandla ezweni lethu.  2.3.    Ukuqinisekisa ukuthunyelwa kukagesi esikhathini esizayo, imiklamo kagesi ongama-11 gigawatts ihlelwe ukuthi iqale eminyakeni emithathu ezayo. NgoZibandlela 2024, kamenyezelwa abafakizicelo abayisishiyagalombili abakhethwa ku-Bid Window 7 yoHlelo Lokukhethwa Kwabakhiqizi  Abazimele Bogesi Ovuselelekayo  ohambisana nomthamo kagesi ongama-1 760 megawatts.
F.    Imilayezo
1.    Ukuhalalisa
IKhabhinethi lihalalisela futhi lifisela okuhle laba abalandelayo:

UNgqongqoshe uNomakhosazana Meth ngokukhethwa kwakhe njengoSihlalo we-African Regional Labour Administration Centre.
Nkz. Lerato Mataboge ngokukhethwa kwakhe esikhundleni sokuba yiKhomishana Yengqalasizinda Nezamandla ye-AU. 
Nkz. Tyla Laura Seethal, owaziwa ngelika-Tyla, umculi waseNingizimu Afrika ongumculi waseNingizimu Afrika wokuqala wesifazane ocula yedwana ingoma yakhe ethi “Water” esilalelwe izikhathi ezidlula isigidigidi esisodwa ku-Spotify. 
Mnu. Wouter Kellerman, i-flautist yaseNingizimu Afrika kanye no-Nkz. Eru Matsumoto no-Nkz. Chandrika Tandon, abawine i-Grammy Award ngecwecwe labo, i-Triveni.

2.    Amazwi enduduzo
IKhabhinethi lidlulisa amazwi enduduzo kubangani nasemndenini:

kaNkz. Suthukazi Arosi (64), umculi osewine izindondo, umqambi wamaculo, nomlingisi. Ubaziwa kakhulu ngokuba ngumhlabeleli ohamba phambili e-Afrika nomlingisi ophumelele osedlale emidlalweni eminingi yaseNingizimu Afrika.

Imibuzo: Nkz. Nomonde Mnukwa – iBamba likaSomlomo kaHulumeniUmakhalekhukhwini: 083 653 7485Sikhishwe: uPhiko lukaHulumeni Lwezokuxhumana Nokudluliswa Kolwazi (i-GCIS)"
"Isitatimende soMhlangano Oyisipesheli weKhabhinethi wangoMsombuluko, mhla wesi-3 kuNdasa 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/zu/news/cabinet-statements/isitatimende-somhlangano-oyisipesheli-wekhabhinethi-wangomsombuluko-mhla,"A.    Izinqumo zeKhabhinethi
1.     Isabelomali sangowezi-2025-2026
1.1.    UMhlangano Oyisipesheli weKhabhinethi wabanjwa ngoMsombuluko, mhla wesi-3 kuNdasa 2025 ukuze kuzodingidwa imibono yamalungu eKhabhinethi ezoholela ekuthatheni izinqumo ezingcono, ngokubuka isimo, ukuze kuzokwabiwa imali yeSabelomali sonyakamali wezi-2025/26 nesikhathi esiphakathi. Lokhu kulandela omunye umhlangano oyisipesheli weKhabhinethi owawungoMsombuluko, mhla wama-24 kuNhlolanja 2025, lapho kwadingidwa kabanzi ngezinkinga zezimali ezibhekene naleli lizwe kanye nesidingo sokuthi kuqaliswe ngokushesha izinto ezintathu ezibekwe eqhulwini kuhulumeni wehlandla lesikhombisa ngaphansi kukaHulumeni Wobumbano Lukazwelonke. Emhlanganweni wangomhla wama-24 kuNhlolanja 2025, uMongameli u-Cyril Ramaphosa wasungula ithimba loNgqongqoshe eliholwa yiPhini likaMongameli u-Paul Mashatile ukuthi lisebenze noNgqongqoshe Wezezimali kanye nethimba lakhe elibuya kuMgcinimafa Kazwelonke ukuhlanganisa imibono yekhabhinethi ukuze izophinde icutshungulisiswe.
1.2.    Ithimba eliholwa yiPhini likaMongameli u-Mashatile lisizwa nguMgcinimafa Kazwelonke lethule uchungechunge lwemibono ecutshungulwe yiKhabhinethi. Ukuthobela isahluko sama-27 soMthetho Wokulawulwa Kwezimali Zikahulumeni (Umthetho woku-1 we-1999), iKhabhinethi ligunyaze uNgqongqoshe Wezezimali ukuthi akhethe emibonweni edingidiwe bese aba imali yeSabelomali ngendlela yokuthi sifaka lokhu okulandelayo:
(a)     Izinkinga zezimali ezibhekene nezwe;(b)     Asibi nomphumela omubi emakhaya ahluphekayo nathola imalingena ephakathi; futhi(c)     Sikhuthaza ukukhula komnotho.
1.3     Ngokuphothulwa kokudingidwa kwemibono yeKhabhinethi ngeSabelomali, uNgqongqoshe Wezezimali noMgcinimafa Kazwelonke manje sebeme ngomumo ukuphothula isabelomali bese besethula ephalamende ngoLwesithathu, mhla we-12 kuNdasa 2025.
Imibuzo: Mnu. Sathasivan (Terry) Vandayar – iBamba likaSomlomo KahulumeniUmakhalekhukhwini: 082 444 9092"
"Isitatimende soMhlangano weKhabhinethi wangoLwesithathu, mhla we-12 kuNdasa 2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/zu/news/cabinet-statements/isitatimende-somhlangano-wekhabhinethi-wangolwesithathu-mhla-we-12-kundasa,"A.    Ezisematheni
1.    Umnotho
1.1.    ISabelomali Sikazwelonke sowezi-2025 
1.1.1.    IKhabhinethi lamukele iSabelomali Sikazwelonke okuhloswe ngaso ukuhambelanisa uhlaka lwezimali lwaseNingizimu Afrika, oluxhasa ngezimali izinto ezibekwe eqhulwini kuHulumeni Wehlandla Lesikhombisa, njengokusho kukaMhlonishwa, uMongameli u-Cyril Ramaphosa ngesikhathi ethula iNkulumo Ngesimo Sezwe ngesikhathi kuncishiswa lokho okudingakalayo ukuze kutholwe uxhaso okuthinta kakhulu abahluphekayo namakhaya anemalingena ephakathi. 1.1.2.    Ukufakwa kwemali engaphezu kwe-R1 trillion ekuthuthukisweni kwengqalasizinda kwi-MTEF, ukusungula enye indlela yokuxhasa ngezimali ingqalasizinda ngokusebenzisa isikweledu kanye nokwethula amathuba okufaka izicelo zemisebenzi yenkontileka eSikhungweni Sesabelomali sengqalasizinda kubonisa ukuzinikela ekukhuliseni umnotho ngokulandela uhlelo oluqinile lokwakha ingqalasizinda ngesikhathi kwenziwa ngcono ukulethwa kwezidingonqangi. 1.1.3.    Izindlela zokusebenzisana nomkhakha ozimele, njengoba kumenyezeliwe kwiSabelomali – eziyingxenye yezinguquko ze-Operation Vulindlela emikhakheni yezamandla, ezokuthutha kanye nokuhanjiswa kwempahla – zibonisa ukuzinikela kukahulumeni ekusheshiseni utshalomali lomkhakha ozimele nokukhula komnotho okubandakanya wonke umuntu. 1.1.4.    Ukuvuma umphumela wokunyuka kwentela, iSabelomali sihlinzeka izindlela zokunciphisa ukwenyuka kwentela ezifana nalezi:1.1.4.1.    Ayizukwenyuka intela kaphethiloli.1.1.4.2.    Ngenxa yokwehla kwamandla emali izibonelelo zenhlalo, izibonelelo zabadala nezabantu abaphila nokukhubazeka zizokwenyuka ngo-R130 kuya kwizi-R2 315 ngowezi-2025.1.1.4.3.    Kuzoxhaswa ngezimali i-Ejensi Yezitimela Zabagibeli eNingizimu Afrika ukuze kuzothuthukiswa ezokuthuthwa kwabagibeli ngezitimela, okuzonciphisa imali yasemakhaya echithwa ngezindleko zokugibela.  1.1.5.    Okukhulu kakhulu, ukwenyuka kwentela kuzoxhasa ukusimama kwaleli lizwe, ngokugcina imisebenzi yothisha abayizi-11 000, imisebenzi yabasebezi bezempilo abayizi-9 300, imisebenzi yodokotela basemphakathini abayizi-8 000 futhi kuzosiza ezinye izingane eziyizi-700 000 (ezineminyaka emine yobudala) ukuthi zisheshe zingene ezikhungweni zasenkulisa (i-ECD), okuyisisekelo semfundo efanele abayidingayo ohambeni lwemfundo eyimpumelelo.  
1.2.    Ukukhula Komnotho
1.2.1.    Ukwenyuka ngo-0.6% ekoteni yesine (i-GDP) kowezi-2024 kukhombisa ukuvuka emnothweni wonkana, njengoba imikhakha yezolimo, ezezimali, uhwebo namakhaya ikhulile ekoteni yokugcina yonyaka. 1.2.2.    Imboni yezolimo iphinde yenyuka ngo-17.2%, okwenyuse ukukhula kwe-GDP ngephuzu elingu-0.4 lephesenti. Imboni yezezimali, eyokuthengiswa kwezindlu namabhizinisi ikhule amakota ayisishiyagalombili elandelana, nezikhungo zezimali, imisebenzi yabadayisi bezindlu nezinye izinsizakalo zamanye amabhizinisi zifake igalelo elikhulu ekukhuleni komnotho.1.2.3.    IKhabhinethi liyethemba ukuthi ukwenyuka kwentela kanye nesivinini sokulethwa kwezinguquko zomnotho, ukuthuthukiswa kokuhanjiswa kwezidingonqangi namakhono kahulumeni, kanye nokubandakanywa komkhakha ozimele, kuzokhuthaza ukukhula komnotho ngowezi-2025 nangale.
1.3.    Utshalomali 
1.3.1.    IKhabhinethi lamukele isimemezelo esenziwe yi-Microsoft South Africa sotshalomali lwezigidigidi ezi-R5.4 kwingqalasizinda yobuhlakani mbumbulu (i-AI) kuleli lizwe. Lolu tshalomali luzoqinisa isikhundla seNingizimu Afrika njengesikhungo se-AI esihamba phambili ezwenikazini lase-Afrika futhi lwakhela phezu kotshalomali lwezigidigidi ezingama-R20.4 lwe-Microsoft South Africa eminyakeni emithathu eyedlule.1.3.2.    I-Microsoft South Africa iphinde yamemezela indima yayo ekuthuthukisweni kwezokufundwa kwedijithali eNingizimu Afrika ngokuthi ikhokhele izitifiketi zabantu abayizi-50 000 zamakhono edijithali afuneka kakhulu.1.3.3.    Ekuthuthukiseni igama lethu kwezotshalomali, abakhiqizi bezimoto baseNdiya i-Mahindra basayine isivumelwano sokusebenzisana neNhlangano Yokuthuthukiswa Kwezimboni (i-IDC) sokubheka ukuthi kungenzeka yini ukwakhiwa kwesikhungo sokukhiqiza izimoto kuleli lizwe. I-Mahindra isivele inesikhungo sokwakha izimoto ezehlukene ze-Pik Up eThekwini esiqhutshwa yi-AIH Logistics, kamuva-nje besibungaza ukukhiqizwa lapha ekhaya kwemoto yezi-25 000 ye-Pik Up. 1.3.4.    IKhabhinethi likhumbuze bonke abantu baseNingizimu Afrika njengabanini bamasheya kwi-South Africa Incorporated (i-SA Inc.) ngalokho abakufunayo ekukhangiseni izwe lethu njengendawo yokuletha kuyo utshalomali emhlabeni oncintisanayo. Kufanele siqhubeke sikhulume ngazwi linye silwele izwe lethu, igugu lethu kanye nomthethosisekelo wentando yeningi labantu.
2.    Ubudlelwano Namazwe Omhlaba 
2.1.    Isikhundla seNingizimu Afrika soBumongameli beQembu Lamazwe Angamashumi Amabili (i-G20)
2.1.1.    Njengengxenye yesikhundla soBumongameli be-G20, iNingizimu Afrika isingathe ngempumelelo imihlangano elandelayo yamathimba e-G20 ngokuphela kukaNhlolanja naphakathi kwale nyanga: 2.1.1.1.    Umhlangano weThimba le-G20 Lezocwaningo Nokuqamba Kabusha (i-RIWG), obubanjwe eNyuvesi yaseFreyistata e-Mangaung kusukela mhla wama-23 kuya kuma-25 kuNhlolanja 2025, kudingidwe ukuthi bangasebenzisa kanjani ucwaningo nokuqamba kabusha ukuxazulula izinselele ezibhekene nomhlaba, nokugqugquzela isayensi nobuchwepheshe. Baphinde badingida ngezinto ezibekwe eqhulwini kulo nyaka, okuyilezi: (a)    Okokuqala Okuseqhulwini: Ukuqamba Kabusha Okuzoletha Intuthuko; (b)    Okwesibili Okuseqhulwini: Ukwahlukana Kwezilwane Nezitshalo Eziphilayo Okuzoletha Intuthuko Esimeme; kanye(c)    Okwesithathu Okuseqhulwini: Ukwehlukana, Ukulingana, Ukubandakanywa, kanye Nokufinyelela kwiSayensi, Ubuchwepheshe Nokuqamba Kabusha.2.1.1.2.    UMhlangano wokuqala weThimba Elilwisana Nenkohlakalo (eKapa, mhla wesi-3 kuya kowesi-5 kuNdasa 2025) lapho kudingidwe khona izindlela zokwenza ngcono ukuqaliswa kwezindlela zomthetho zokulwa nenkohlakalo. Lo mhlangano ube lithuba lokuthi abayingxenye yawo bakhe uhlelo kanye nezihloko ezizodingidwa esikhathini esizayo, nokukhuthaza ukuxoxisana nokusebenzisana okuzoqinisa amaqhinga okulwa nenkohlakalo. Kulo mhlangano, ababambe iqhaza badingide futhi bavumelana ngalezi zinto ezimbalwa eziseqhulwini: (a) Okokuqala Okuseqhulwini: Ukuqinisa Ubuqotho Emkhakheni Kahulumeni; (b) Okwesibili Okuseqhulwini: Ukwenyusa Ukubuyiswa Kwempahla; (c) Okwesithathu Okuseqhulwini: Ukubandakanywa kwawo wonke umuntu; (d) Okwesine Okuseqhulwini: Ukuvikelwa Kwezingede. 2.1.1.4.    UMhlangano Wokuqala Wethimba Lezolimo, obubanjwe nge-inthanethi mhla wesi-3 kuya kowesi-4 kuNdasa 2025, kwadingidwa izindaba ezibalulekile ezithinta ezolimo emhlabeni jikelele futhi kwavunyelwana ngezinto ezizobekwa eqhulwini kulo nyaka. Okuyilezi: (a)    Okokuqala Okuseqhulwini: Ukugqugquzela ukubandakanywa kwawo wonke umuntu ezimakethe nokuqinisekisa ukuthi ukudla akupheli; (b)    Okwesibili Okuseqhulwini: Ukuthuthukisa intsha nabesifazane abasezinhlelweni zokulima ukudla; (c)    Okwesithathu Okuseqhulwini: Ukuqinisa ukuqamba kabusha nokudluliswa kobuchwepheshe;(d)    Okwesine Okuseqhulwini: Ukwakha isimo sezulu esiqinile esizosimamisa ezolimo.2.1.1.5.    UMhlangano Wokuqala Wethimba Lezokuvakasha obubanjwe nge-inthanethi mhla wesi-5 kuNdasa 2025 kudingidwe ngokuthi ezokuvakasha zingasetshenziswa kanjani ukushintsha izimpilo zabantu, imiphakathi nomhlaba. Baphinde baxoxisana futhi bavumelana ngokuthi babhekane nezinto ezine ezibekwe eqhulwini kulo nyaka, okuyilezi: (a)    Okokuqala Okuseqhulwini: I-AI Nokuqamba Kabusha Okusebenzela abantu okuzothuthukisa Ukuqalwa Kwezokuvakasha nama-SMME; (b)    Okwesibili Okuseqhulwini: Ukuxhasa ngezimali Notshalomali lwezokuvakasha Okuzothuthukisa Ukulingana futhi Kugqugquzele Intuthuko Esimeme; (c)    Okwesithathu Okuseqhulwini: Ukuxhumana Ngokwezomoya Ukuze Kuzohambeka Kalula; (d)    Okwesine Okuseqhulwini: Ukuqinisa Ukuthuthukiswa Kwezokuvakasha Okubandakanya Wonke Umuntu Nokusimeme.2.1.1.6.    Umhlangano Wokuqala Wethimba Elibhekele Ukunciphisa Ubungozi Benhlekelele obubanjwe nge-inthanethi mhla wesi-5 kuNdasa 2025 kwadingidwa ukusheshiswa kwezixwayiso ezisheshayo kuzozonke izinhlelo, okuyilokho okubalulekile okubekwe yiNhlangano Yezizwe Ezibumbene kanye nokuqinisekisa ukuqaliswa koHlaka lwase-Sendai Lokunciphisa Ubungozi Benhlekelele lwangowezi-2015-2030. INingizimu Afrika lo mhlangano iwuthatha njengeforamu ebalulekile yamazwe ngamazwe yokuqhuba uhlelo lomsebenzi owodwa wokwakha amandla, ukuqinisa ukusebenzisana, kanye nokuqhuba umkhankaso odingekayo wokugwema ukusabalala noma ukwanda kobungozi.  Emhlanganweni kuvunyelenwe ngalezi zinto eziseqhulwini ezilandelayo: (a)    Okokuqala Okuseqhulwini: Ukuxazulula izinkinga Zokungalingani Nokunciphisa Ubuthakathaka; (b)    Okwesibili Okuseqhulwini: Ukufakwa Kwezindlela Zokuthumela Izexwayiso Emhlabeni Jikelele Kusenesikhathi; (c)    Okwesithathu Okuseqhulwini: Ingqalasizinda Emelana Nenhlekelele; (d)    Okwesine Okuseqhulwini: Uxhasomali Lokunciphisa Ubungozi Benhlekelele;(e)    Okwesihlanu Okuseqhulwini: Ukuvuka, Ukulungiswa Nokwakha Kabusha Emva Kwenhlekelele;(f)    Okwesithupha Okuseqhulwini: Izindlela Zokuphatha Ezigcina Imvelo ze-DRR noma zokuthola iZisombululo Ezihambelana Nemvelo. 2.1.1.7.    UMhlangano Wokuqala Wethimba Eliqinisekisa Ukuthi Ukudla Akupheli owawubanjwe mhla wesi-5 kuNdasa 2025 kwadingidwa izinqubomgomo nezinhlelo zokwenza ngcono izindlela zokuqinisekisa ukuthi ukudla akupheli. Ababambiqhaza bavumelana ukwakha uhlelo lokutholakala kokudla oluqinile, oluneqiniso futhi olusimeme. Baphinde bazinikela ekuxazululeni izinselele ezihamba phambili ezifana nemigoqo kwezohwebo, ukuxhaswa kokukhiqizwa kokudla kanye nomphumela wokuguquguquka kwesimo sezulu ezitolo ezithumela ukudla. Ezinye zezinto eziseqhulwini okuvunyelenwe ngazo yilezi ezilandelayo: (a)    Okokuqala Okuseqhulwini: Izinqubomgomo eziqinile eziqinisekisa ukuthi ukudla akupheli; (b)    Okwesibili Okuseqhulwini: Amanani okudla angaguquki; (c)    Okwesithathu Okuseqhulwini: Imithethonqubo nezimiso ezicacile;(d)    Okwesine Okuseqhulwini: UHlelo lwe-G20 oluqinisekisa Ukuthi Ukudla Akupheli; (e)    Okwesihlanu Okuseqhulwini: Ukugunyaza kukaNgqongqoshe nokuqalisa.2.1.1.8.    UHlelo Lwe-G20 Lokusiza Umphakathi obeluqhutshwa eNyuvesi yase-Venda e-Thohoyandou mhla wesi-7 kuNdasa 2025 bekuhloswe ngalo ukuqinisa izingxoxo nomphakathi kanye nokuba yingxenye kulesi sikhundla seNingizimu Afrika soBumongameli be-G20. Umhlangano usetshenziswe ukugqugquzela abantu bakuleli lizwe ukuthi bazibandakanye ekwamukeleni izivakashi zethu ezweni lethu njengoba siqhubeka nokusingatha imihlangano ezingxenyeni ezehlukene zezwe, kanye nokugqugquzela isiko labo namagugu. Abantu baseNingizimu Afrika baphinde bagqugquzelwa ukuthi baxoxe izindaba ezinhle ngezwe labo. 2.1.2.    Imihlangano elandelayo yamathimba e-G20 izobanjwa kuze kuphele uNdasa 2025: 2.1.2.1    UMhlangano Wokuqala Wethimba Elibhekele Ukukhula Komnotho Obandakanya Wonke Umuntu, Ukuthuthukiswa Kwezimboni, Ukusungulwa kwemisebenzi, Nokunciphisa Ukungalingani: mhla we-17 kuNdasa 2025 – nge-inthanethi.2.1.2.2    UMhlangano Wokuqala Wethimba Lezohwebo Notshalomali: mhla we-18 kuya kuma-20 kuNdasa 2025 – nge-inthanethi. 2.1.2.3    Ithimba Lesibili Lezempilo: mhla wama-26 kuya kuma-28 kuNdasa 2025 – eThekwini.2.1.2.4    UMhlangano Wokuqala Wethimba Elibhekele Isimo Sezulu Nokusimama Kwemvelo: mhla wama-25 kuya kuma-28 kuNdasa 2025 – nge-inthanethi.2.1.3    Imininingwane ngale mihlangano eyehlukahlukene ye-G20 kanye nemiphumela yayo ingatholakala ku: www.g20.org NOMA www.g20.org.za
2.2    Usizo lwabantu base-Palestine
2.2.2    IKhabhinethi liyakugxeka ukunqaba kwe-Israel ukuthi ivumele usizo lwabantu e-Gaza Strip kanye nokuvala kwayo imingcele ngesikhathi lapho abantu base-Gaza bebhekene nobunzima obukhulu futhi bedinga ngokuphuthuma ukudla, uphahla lokukhosela nezinto zokwelapha.2.2.3    Lesi senzo singukuqhubeka kwe-Israel ukusebenzisa indlala njengesikhali sempi kulo mkhankaso oqhubekayo walokhu inkantolo Yobulungiswa Yamazwe Ngamazwe ekuthathe njengokuthi kungenzeka kube yicala lokubhubhisa abantu base-Palestine. 2.2.4    IKhabhinethi ligcizelela ikhwelo laleli lizwe emhlabeni jikelele lokuthi i-Israel iphendule futhi iqinisekise ukuthunyelwa kosizo ngokuphepha, ngokungavinjwa futhi nangokungaphazamiseki kuzozonke izindawo zase-Gaza Strip.
3.    Ubugebengu
3.1.    Ukwamukelwa Kwesinqumo Senkantolo yaseMalawi Sokunikezela ngo-Shepherd no-Mary Bushiri
3.1.1.    IKhabhinethi lamukele isinqumo seNkantolo kaMantshi yeseMalawi sokuthi u-Shepherd no-Mary Bushiri banikezelwe eNingizimu Afrika ukuze bezobhekana nenkantolo ngamacala obugebengu ehlukahlukene ababekwe wona kufaka phakathi ukudlwengula, ukwephula uMthetho Wokweluleka Ngezezimali Nezinsizakalo Zokulamula, wezi-2002 (Umthetho wama-37 wezi-2002), uMthetho Wamabhange, we-1990 (Umthetho wama-94 we-1990), uMthetho Wokufudukiswa Kwabantu, wezi-2002 (Umthetho we-13 wezi-2002) kanye nokwephula imibandela yebheyili yabo.3.1.2.    Lesi sinqumo sibonisa ukuthi akekho namunye ongabalekela umthetho futhi kuqinisekisa ukuzimela komthetho, ukusebenzisana kwamazwe ngamazwe kanye nokwethembana phakathi kwezikhungo zomthetho zaseNingizimu Afrika nezaseMalawi. 3.1.3.    Siyazi ukuthi abakwa-Bushiri bafuna ukudlulisa icala. Noma kunjalo, siyazethemba ukuthi sinobufakazi obuqinile ngabo. 3.1.4.    INingizimu Afrika isikulungele ukusebenzisana ne-INTERPOL ukuphothula amalungiselelo okubadlulisela futhi balethwe eNingizimu Afrika ukuze bezoma enkantolo.
4.    Isimo esibi Sezulu
4.1.    Izimvula ezinkulu zakamuva zibulale abantu abaningi, zashiya abaningi dengwane, yacekela phansi amakhaya nengqalasizinda KwaZulu-Natali. 4.2.    Umthelela wezimo ezimbi zesimo sezulu KwaZulu-Natali usuthathwe njengesimo senhlekelele kuzwelonke ukuze umnyango wesifundazwe Wokubusa Ngokubambisana Nezindaba Zendabuko bezonxenxa zonke izinhlaka zikahulumeni ukuthi zize nosizo, oluzonciphisa imithelela yenhlekelele emiphakathini.4.3.    Uhulumeni uyaqhubeka nokusiza izisulu ezikhahlanyezwe yizikhukhula noMnyango Wezokuhlaliswa Kwabantu usubeke izigidi ezi-R100 eziya KwaZulu-Natali ezizosiza ngokubhekana nomonakalo oshiywe yizikhukhula.  4.4.    IKhabhinethi licela bonke abantu baseNingizimu Afrika ukuthi baqaphele ngaso sonke isikhathi uma isimo sezulu sisibi. Izimvula ezinkulu ziletha ubungozi bezikhukhula, ikakhulukazi ezindaweni ezisemehlelweni, amabhuloho nemigwaqo. 4.5.    Uma kuba nezimvula ezinkulu, imiphakathi iyanxuswa ukuba igweme imigwaqo enezikhukhula futhi balalele izexwayiso ezindabeni, emsakazweni kanye namakhasi kahulumeni ezinkundleni zokuxhumana ukuze bezothola ezakamuva ngezixwayiso ngesikhathi.
B.    Ezakamuva kwiKhabhinethi
1.       Ukuvikelwa Nokuthuthukiswa kweMiholo Emincane Kuzwelonke (i-NMW)
1.1.    IKhabhinethi lithole laphinde lacubungula umbiko woMnyango Wezemisebenzi Nezabasebenzi ngenqubekelaphambili esiyenziwe ukuvikela nokuthuthukisa i-NMW. 1.2.    UMthetho we-NMW, wezi-2018 (Umthetho wesi-9 wezi-2018), owashaywa ngoLwezi 2018, wavula indlela ekunciphiseni ukungalingani kwamaholo kanye negebe lemiholo, futhi uyaqhubeka nokuvikela abasebenzi abahola kancane kuleli lizwe. 1.3.    Kusuka mhla lu-1 kuNdasa 2025, i-NMW yenyuka ngo-4% kusuka ku-R27.58 yaya ku-R28.79 ngehora. Lokhu kwenyuka kuhloswe ngakho ukusiza ngokwezomnotho abasebenzi abayizigidi eziyisithupha abahola ngokomlinganiselo we-NMW.
2.    Ukugqugquzela Ukufunda Emabangeni Aphansi
2.1.    IKhabhinethi lidlulise ukweseka kwalo ukuhlelwa kabusha komkhakha weMfundo Eyisisekelo ekugqugquzeleni ukufunda emabangeni aphansi. 2.2.    NgoMasingana 2025, uMnyango Wemfundo Eyisisekelo wamemezela futhi wabungaza imiphumela emihle kakhulu yokuphasa kumatikuletsheni ngama-87.4%. Kodwa-ke, esikhathini esiyinyanga ngaphambi kwalokhu, umnyango wakhipha imiphumela yokuhlolwa ephuma ocwaningweni olwehlukene kathathu olwabonisa ukuthi cishe ama-80% abantwana baseNingizimu Afrika abakwazi ukufundela ukuthola umqondo, kunoma yiluphi ulimi eminyakeni eyishumi (10) yobudala. 2.3.    Ukuxazulula le nkinga uNgqongqoshe Wemfundo Eyisisekelo uqalise izinhlelo zokuhlela kabusha ezizobandakanya lezi zinyathelo ezilandelayo: 2.3.1.     Ukufinyelela ndawo zonke kwi-ECD esemgangathweni ngokuthi kubhaliswe ngobuningi izikhungo ze-ECD, kuqinisekiswe ukuthi umntwana ngamunye uthola ukuxhaswa, kwesekwe izikhungo ze-ECD ngezinsiza zokufunda nokufundisa, kanye nokusiza othisha basezinkulisa ukuthi bathole iziqu zobuthishela. Uxhasomali lalokhu selufakiwe kwiSabelomali Sikazwelonke sowezi-2025. 2.3.2.     Ukubuyekeza izimiso nezindinganiso zokwengeza izikhala zothisha abazofundisa emabangeni aphansi.2.3.3.     UMfundaze we-Funza Lushaka uzohlelwa kabusha ukubeka phambili abafundi abafisa ukufundisa emabangeni aphansi.2.4.    Lokhu kuhlela kabusha kuzoqinisa ukufunda nokufundisa emabangeni aphansi futhi kuthuthukise amakhono ezibalo kubafundi, futhi kuzoqinisekisa ukuthi bayakwazi ukubhekana nezifundo ezinzima ezifana neZibalo, iSayensi, i-Accounting ne-Economics, phakathi kwezinye.
3.    Ukuphehlwa Kukagesi 
3.1.    IKhabhinethi lithole umbiko ngomsebenzi owenziwa yi-Eskom yokwenza ngcono ukuphehlwa kukagesi nokuletha uzinzo kwigridi kazwelonke ukuze kuzogwenywa izigameko zokucimakonga. 3.2.    Emva kokubuya kukagesi ophehlwayo ongaphezu kwamamegawathi angama-300 kanye nokulungiswa kweziphehlimandla, ukucimakonga kumisiwe ngehora le-10:00 ngeSonto, mhla wesi-9 kuNdasa 2025. Ukusebenza ngelahle eSiteshini saseKusile kusemazingeni afanele ngoba wonke amayunithi ayengasebenzi kusukela mhla wesi-7 kuNdasa manje aseyasebenza futhi ne-Koeberg Unit 2 yaphinde yalungiswa yasebenza kahle kakhulu.3.3.    Ukuphehlwa kukagesi sekukonke kusukela ngesikhathi sasehlobo ngowezi-2024 kubonise ukuba ngcono futhi kunozinzo, okuholele ekutheni sibe nezinsuku ezingama-98% ngaphandle kokucimakonga. I-Eskom isalokhu izimisele ukuhlala isesimeni esihle esikhathini esisele sasehlobo.
C.    Izinqumo zeKhabhinethi
1.    Ukusingathwa kweNgqungquthela Yezamanzi Nokuthuthwa Kwendle 
1.1.    IKhabhinethi ligunyaze ukusingathwa kweNgqugquthela Yezamanzi Nokuthuthwa Kwendle mhla wama-27 kuya kuma-28 kuNdasa 2025 e-Gauteng. 1.2.    Lo mcimbi uthathwa njengolandelela iNgqungquthela Yezamanzi eyayibanjwe ngoMasingana 2024, eyayihlanganise zonke izikhulu zezamanzi ukuze kuzodingidwa ngezinselele ezibhekene nalo mkhakha, kulandela ukukhishwa koMbiko Wokuthunyelwa Kwamanzi (i-Drops Reports). 1.3.    Kule ngqungquthela kwasungulwa uHlelo Lokusebenza oluzobhekana nalezi zinkinga, futhi le ngqungquthela izoveza ithuba lokuhlola inqubekelaphambili esiyenziwe kuphinde kubhekwe ezinye izinyathelo ezidingekayo.1.4.    Imiphumela elindelekile kwiNgqungquthela ukuthi kufinyelelwe esivumelwaneni esizoqinisekisa ukuthi amanzi awapheli eNingizimu Afrika, inqubekelaphambili ezinyathelweni ezingakafezwa okwakuvunyelenwe ngazo kwiNgqungquthela Yezamanzi yezi-2024 kanye nezinyathelo ezidingekayo ukwenza ngcono ukutholakala kwamanzi kanye nohlelo olusha lokusebenza olubuyekeziwe. 1.5.    IKhabhinethi lizivumile izinselele zokutholakala kwamanzi ezibhekene naleli lizwe futhi lagcizelela ukuzinikela kwalo ekuqinisekiseni ukuthi wonke umuntu waseNingizimu Afrika uyafinyelela ezinsizakalweni zamanzi ahlanzekile, aphephile nezinsizakalo zokuthuthwa kwendle.
2.     UMbiko Wezwe Wesikhathi seSibili, Sesithathu neseSine seSivumelwano se-UN esimayelana namalungelo abantu abaphila nokukhubazeka (i-UNCRPD). 
2.1.    IKhabhinethi ligunyaze ukuthi uMnyango Wabesifazane, Intsha Nabantu Abaphila Nokukhubazeka ulethe umbiko wesikhathi sesi-2,3 ne-4 we-UNCRPD kwi-UN. Umbiko unikeza okwakamuva ngenqubekelaphambili esiyenziwe iNingizimu Afrika ekuvikeleni amalungelo abantu abaphila nokukhubazeka. 2.2.    IKhabhinethi ligunyaze uMbiko Wezwe Oyisisekelo ngokuQaliswa kwe-UNCRPD ngowezi-2013 futhi umbiko wahanjiswa kamuva ngowezi-2014.2.3.    Lo mbiko ohlanganisiwe wenqubekelaphambili ubonisa umsebenzi owenziwe nguhulumeni ekuqaliseni uMthetho Odingidwayo omayelana naMalungelo Abantu Abaphila Nokukhubazeka. Ugqamisa izinguquko zenqubomgomo nomthethonqubo, kanye nezinyathelo ezithathiwe ukuvikela nokugqugquzela amalungelo abantu abaphila nokukhubazeka.  Umbiko ucacisa ngemizamo eyenziwe kwezemfundo, ukuqwashisa, ezempilo, izinsizakalo zenhlalo, ukufinyelela kubulungiswa kanye nokuqashwa kwabantu abaphila nokukhubazeka. Umbiko uzoshicilelwa kwiwebhusayithi ethi: www.gov.za
D.    Abaqashiwe
Bonke abaqashiwe kufanele kuqinisekiswe iziqu zabo kanye nokuhlolwa okufanelekile.
1.    Mnu. Neil Jansen njengePhini loMqondisi-Jikelele: Kwezokuphathwa Nokuthuthukiswa Kwabasebenzi eMnyangweni Wezasekhaya. 
2.    Ukuqashwa kwamalungu ebhodi lase-Alexkor (a)       Nkz. Dineo P. Peta (usihlalo);(b)        Nkz. Hilary A. Swartbooi;(c)        Slz. Trevor G. Fowler;(d)        Nkz. Shinduvi Zitha; (e)        Nkz. Bongi Ngxishe;(f)        Dkt. Jonty Tshipa;(g)        Mnu. Nico Patrick Swart; kanye(h)        noMnu. Freddy Raseote.
E.    Imicimbi Ezayo
1.    INgqungquthela Yokuqala yoHlelo Lukazwelonke Lokuqamba Kabusha
1.1    INgqugquthela Yokuqala yoHlelo Lukazwelonke Lokuqamba Kabusha izobanjwa kusukela mhla we-13 kuya kowe-14 kuNdasa 2025 ngenhloso yokudingida ngamakhono eNingizimu Afrika esayensi, ubuchwepheshe nokuqamba kabusha ngendlela ebandakanya wonke umuntu. 1.2    Le ngqunguqthela ihlanganisa imikhandlu yesayensi, izikhungo zemfundo ephakeme, iminyango kahulumeni, umkhakha wezamabhizinisi kanye nezabasebenzi ukuze kuzodingidwa ngeqhaza elingadlalwa yileli lizwe manje nangesikhathi esizayo oHlelweni Lukazwelonke Lokuqamba Kabusha. Kuzokwethulwa izincomo ngezinyathelo ezingathathwa ukusheshisa ukuthuthukiswa kwenhlalo-mnotho yawo wonke umuntu nesimeme ukuze kuzohlomula bonke abantu baseNingizimu Afrika.
2.    INgqungquthela yesi-8 yeNingizimu Afrika ne-European Union (i-EU)
2.1    INgqungquthela yesi-8 yeNingizimu Afrika ne-EU izoba seKapa (namuhla) mhla we-13 kuNdasa 2025, futhi izoholwa ngokubambisana ngosihlalo abanguMongameli u-Cyril Ramaphosa, uMongameli woMkhandlu wase-Europe, uMnu. António Luís Santos da Costa, noMongameli weKhomishini yase-Europe, uDkt. Ursula von der Leyen ngenhloso yokuqinisa amaxhama phakathi kweNingizimu Afrika ne-EU.2.2    Kule ngqungquthela kuzodingidwa izindaba zokuhweba notshalomali, kanye nokusebenzisana nobudlelwano obuhle phakathi kweNingizimu Afrika ne-EU. 2.3    Le ngqungquthela kulindeleke ukuthi iveze izindlela ezihlanganisiwe zokubhekana nezinselele zesifunda nezomhlaba, okufaka phakathi ukuguquguquka kwesimo sezulu, ukungavikeleki kwabantu, ukuthula, ukuvikeleka nokuletha uzinzo, ukuguqukela kwezamandla ahlanzekile, kanye nokuguquka kwezikhungo zokubuswa komhlaba.2.4    Le ngqungquthela izophinde iqinisekise ukwesekwa kweNingizimu Afrika esikhundleni soBumongameli be-G20 kanye nezinto ezibeke eqhulwini, kufaka phakathi isiqubulo esithi Ubumbano, ukulingana Nokusimama.
F.    Imiyalezo
1.    Ukuhalalisa 
IKhabhinethi lihalalisela futhi lifisela okuhle laba abalandelayo:

U-Dylan Naidoo ngokuba ngowokuqala omnyama waseNingizimu Afrika ukuwina i-SA Open, okungeminye yemincintiswano emidala yegalofu. Ukunqoba kwakhe kumvulele isikhala emincintiswaneni ye-July's Open Championship ezoba se-Royal Portrush.
UNcazelo Mlilo ngokuqokwa emikhakheni emibili ye-Women Changing the World Awards. Le miklomelo ihlonipha abesifazane emhlabeni jikele abenza umsebenzi oncomekayo ekuguquleni izimpilo zabantu.
Umphakathi wamaSulumane njengoba bebungaza inyanga engcwele ye-Ramadan.
UMnu. Patrice Motsepe ngokuphinde aqokwe njengoMongameli we-CAF. Igalelo lakhe ekuthuthukisweni kwebhola likanobhutshuzwayo eNingizimu Afrika nase-Afrika liyaqhubeka nokusenza sizigqaje. 

2.    Amazwi enduduzo
IKhabhinethi lidlulisa amazwi enduduzo kubangani nasemndenini walaba abalandelayo:

Abagibeli abangama-31 abashone ezingozini ezintathu ezehlukene zamabhasi phakathi kwe-Reddersburg ne-Smithfield eFreyistata; ku-N2 North, ngaseMandeni, KwaZulu-Natali naku-R21 Ekurhuleni, e-Gauteng.
Abantwana abane basesikoleni samabanga aphansi abashone engozini yomgwaqo ku-N12 e-Daveyton, Ekurhuleni, e-Gauteng.
Obekade eyingede nesishoshovu sezobulili u-Pamela Mabini obemele abesifazane ababhekene ne-GBV futhi waqinisekisa ukuthi ababhebhezeli be-GBV babhekana nomthetho.
U-Crystal-Donna Roberts, umlingisi waseNingizimu Afrika nomethuli wezinhlelo obehamba phambili emibukisweni efana ne-The Endless River ne-Krotoa, waphinde wavela ku-Arendsvlei, Swartwater ne-7de Laan.
UDkt. Gomolemo Mokae, isishoshovu ebesilwisana nobandlululo namalungelo abantu abamnyama, udokotela kanye nombhali wezincwadi obengumgqugquzeli wezilimi zase-Afrika. Wathola umklomelo wezilimi eziningi ovela kwiBhodi Lezilimi eNingizimu Afrika ngokugqugquzela ukusetshenziswa kwezilimi zendabuko ezincwadini zaseNingizimu Afrika.
UMnu. Athol Fugard,  umlingisi owaziwa emhlabeni, umbhali wamanoveli nemidlalo owahlonishwa kuleli lizwe nasemhlabeni ngegalelo lakhe emidlalweni yeshashalazi. Ngowezi-2001, wafakwa kwi-American Theatre Hall of Fame waphinde wathola ukuhlonishwa nge-Order of Ikhamanga yaseNingizimu Afrika ngowezi-2005.
U-Ebenhaezer Dibakwane, usomahlaya owawina izindondo, umlingisi nombhali.
U-Khomotso Jacob Makwetla, umkhulumeli wokuthuthukiswa kwamabhizinisi abantu abamnyama. Owaphinde waba negalelo ekuthuthukisweni kwebhola likanobhutshuzwayo nesibhakela kuleli lizwe.

Sikhishwe: uPhiko LukaHulumeni Lwezokuxhumana Nokudluliswa Kolwazi (i-GCIS)Imibuzo: Nkz Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
"Isitatimende soMhlangano weKhabhinethi obubanjwe ngoLwesithathu, mhla wama-26 kuNdasa 2025",27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/zu/news/cabinet-statements/isitatimende-somhlangano-wekhabhinethi-obubanjwe-ngolwesithathu-mhla-wama-4,"A.    Ezisematheni
1.    Umnotho 1.1    Utshalomali1.1.1    IKhabhinethi lizwakalise ukwethemba ukusimama komnotho, njengoba izwe liqhubeka nokwakha ubudlelwano ukuze kwakhiwe imikhakha ebalulekile nokuheha utshalomali olusha.  1.1.2    IKhabhinethi liphinde lakwamukela ukwethulwa kohlelo lobuchwepheshe bomkhathi be-Google South Africa olubiza izigidigidi ezi-R2.5 eGoli, oluhlanganisa iNingizimu Afrika kunethiwekhi yomhlaba ye-Google Cloud. Lo mklamo ungowokuqala we-Google e-Afrika futhi uwuphawu lotshalomali olubalulekile kungqalasizinda yezobuchwepheshe yaseNingizimu Afrika.1.1.3    IKhabhinethi licela yonke imikhakha ukuthi isheshise indlela yezwe lethu ebheke ekukhuleni komnotho okusimeme nokuvulwa kwamathuba emisebenzi ngokwandisa ukutshalwa kwezimali kanye nokuqinisa okuningi okuhle okumayelana nezwe lakithi.
1.2    Ukusebenzisana Kwezimboni Ezizimele Emiklamweni Yokuthuthwa Kwempahla Ngezitimela Nasemachwebeni1.2.1    IKhabhinethi lamukele ukwethulwa kweSicelo Sokuthola Ulwazi Lokubamba Iqhaza Kwezimboni Ezizimele Emiklamweni Yokuthuthwa Kwempahla Ngezitimela Nasemachwebeni, njengoba lokhu kuyingxenye yezinguquko ezibalulekile zokuthuthukisa umkhakha wezokuthuthwa kwempahla eNingizimu Afrika futhi okuzothuthukisa ukukhula komnotho ngokuthi kwenziwe ngcono izindlela zokuthunyelwa kwempahla kwamanye amazwe.1.2.2    UMhlahlandlela Wezokuthuthwa Kwempahla eNingizimu Afrika ukhuthaza ukuncintisana okukhulu emisebenzini yezitimela nezikhumulo zamachweba, okuzoheha utshalomali oluzimele kodwa ingqalasizinda efana nolayini bezitimela namachweba izohlala ingaphansi kukahulumeni.
1.3    Ezamandla1.3.1    IKhabhinethi lamukele ukwengezwa kwamamegawathi angama-800 omthamo wokuphehlwa kabusha kukagesi kugridi kazwelonke ngemva kokuba u-Eskom ephumelele ukulungisa iyunithi yokugcina ephehla ugesi e-Kusile Power Station. Lokhu kuzosiza ukuletha uzinzo kwigridi futhi kuqinise ukutholakala kukagesi esikhathini esizayo ezweni lethu.
1.4    Izibalo Zekota Zokuqashwa Kwabantu1.4.1    IKhabhinethi lamukele ukwenyuka kwesibalo sabaqashiwe ngemisebenzi eyizi-12 000 safinyelela ezigidini eziyi-10.64 emkhakheni ohlelekile ongewona owezolimo ngekota yesine yowezi-2024. Izibalo Zekota Zokuqashwa Kwabantu ze-Stats SA zibonise izinzuzo zokuqashwa emkhakheni wezohwebo, izinsizakalo zamabhizinisi, ezokuthutha kanye nomkhakha kagesi.1.4.2    Yize kube nokwenyuka okuncane, ukuqashwa ngokugcwele kusalokhu kuphansi kunangonyaka odlule. IKhabhinethi lizibophezele ekuqhubeni izinguquko, nokuqalisa izinhlelo ezigxile ekukhuleni komnotho ukuze kuzokwakhiwa isimondawo esihambelana nokusungulwa kwamathuba emisebenzi.
2.    Isimemezelo Somthetho Wokuguquguquka Kwesimo Sezulu, wama-22 wezi-20242.1    IKhabhinethi lamukele isimemezelo soMthetho Wokuguquguquka Kwesimo Sezulu, wezi-2024 (uMthetho wama-22 wezi-2024) esenziwe nguMongameli u-Ramaphosa ngoMsombuluko, mhla ziyi-17 kuNdasa 2025, okungumthetho ovumela ukuthuthukiswa kwezinqubomgomo ezisebenzayo zokuguquguquka kwesimo sezulu kanye nohlelo lwesikhathi eside lokuguqukela emnothweni kanye nomphakathi osebenzisa ikhabhoni ephansi.2.2    IKhabhinethi liphinde lamukela iQembu Lababambisene Kumazwe Ngamazwe (i-IPG), umfelandawonye wamazwe ahlanganisa i-United Kingdom, i-Germany, i-France ne-EU, ukuvala igebe loxhasomali elivulwe yi-US ngemva kokuhoxa eKubambisaneni kuHlelo Lokuguqukela Kwezamandla Ahlanzekile.2.3    Isamba sezithembiso zamazwe ngamazwe eNingizimu Afrika manje siyizigidigidi eziyi-US$12.8, okuhlanganisa imali engaphezu kwezigidigidi ezi-US$9 evela ku-IPG kanye neminikelo evela e-Spain, e-Switzerland nase-Canada.
3.    Ubudlelwano Namazwe Omhlaba 3.1    Ubudlelwano beNingizimu Afrika ne-Japan3.1.1    IKhabhinethi lamukele ubudlelwano obuqinile phakathi kweNingizimu Afrika ne-Japan kulandela ukuvakasha kwePhini likaMongameli u-Paul Mashatile e-Japan kusuka mhla ziyi-17 kuya mhla ziyi-19 kuNdasa 2025 okuhloswe ngakho ukuqinisa ukusebenzisana okukhona phakathi kweNingizimu Afrika ne-Japan emikhakheni okuvunyelwana ngayo.3.1.2    Izingxoxo zaphinde zabanjwa ne-Ejensi Yokubambisana Yamazwe Ngamazwe Yase-Japan ukuhlola izindawo okungasetshenzisanwa kuzo kwezomnotho, iNhlangano Yokuthuthukiswa Komnotho wase-Afrika e-Japan ukuze kuxoxwe ngamathuba ohwebo notshalomali kanye neNhlangano Yase-Japan Eqinisekisa Ukutholwa Kwezinsimbi Nezamandla ukuze kugqanyiswe amathuba okutshalwa kwezimali emkhakheni wezimayini.
4.    Ezempilo 4.1    Ukuhoxiswa Kwemithetho Yomkhiqizo Wokudla Kwehempu Nensangu 4.1.1    IKhabhinethi likwamukele ukuhoxiswa kweMithetho evimbela ukuthengiswa kwemikhiqizo yokudla kwehempu nensangu nguMnyango Wezempilo.4.1.2    Yize siwuvuma umthelela omubi wokudayiswa okungalawulwa kwemikhiqizo yehempu kanye nensangu ukuthi ingadliwa yizingane, leyo Mithetho kufanele kuboniswane ngayo kabanzi, akumele iphikisane neSinqumo Senkantolo Yomthethosisekelo futhi akumele iphule uMthetho Wokusetshenziswa Kwensangu Ngasese.4.1.3    UMnyango Wezobulungiswa Nokuthuthukiswa Komthethosisekelo uhlanganisa uHlaka lweMithethonqubo ngaphakathi kweminyango ukuze kuqaliswe uMthetho Wokusetshenziswa Kwensangu Ngasese.
4.2    Isifo Samatele (i-FMD)4.2.1    IKhabhinethi litshelwe ngokwelulwa kwemingcele yeNdawo Yokulawulwa Kwezifo KwaZulu-Natali (i-DMA) ukuze kunqandwe ukubhebhetheka kweSifo Samatele (i-FMD). 4.2.2    I-DMA inwetshiwe ukuze ifake omasipala abalandelayo: i-Big Five Hlabisa; uMtubatuba; KwaNongoma; oLundi; Umhlabuyalingana; eJozini; oPhongolo; Abaqulusi; uMfolozi; uMhlathuze; eMthonjaneni; iNquthu; eNkandla; uMlalazi naseMandeni.4.2.3    Azikho izilwane ezihlukene izinselo (izinkomo, izimvu nezimbuzi), imikhiqizo yazo noma izakhi zofuzo ezizosuswa ngaphakathi kwemingcele ye-DMA ngaphandle uma kugunyazwe yimvume kadokotela wezilwane kahulumeni.
5.    Ubulungiswa, Ukunqanda Ubugebengu Nezokuvikeleka 5.1    Ukunqandwa Kobugebengu 5.1.1    IKhabhinethi likwamukele ukuboshwa kwabasolwa abayizi-12 892 phakathi komhla ziyi-17 kuNdasa nomhla wama-23 kuNdasa 2025 nguMbutho Wamaphoyisa aseNingizimu Afrika (i-SAPS) njengengxenye yomkhankaso we-Operation Shanela. 5.1.2    Lokhu kubandakanya abasolwa abayi-1 753 abebefunwa ngamacala abucayi nanodlame afana nokubulala, ukuzama ukubulala, ukudlwengula, ukubamba inkunzi amabhizinisi kanye namakhaya. Ngaphezu kwalokho, abasolwa abayi-1 794 baboshelwe ukushaya ngeNhloso Yokulimaza kanye nabadayisa izidakamizwa abangama-203 nabo baboshwa. Abanye abasolwa abayi-1 507 baboshelwe ukutholakala nezidakamizwa nabasolwa abayi-115 ngokutholakala nezibhamu ezingekho emthethweni.
5.2    Imikhankaso Eqhubekayo Yokusabalalisa Izindaba Ezingamampunge 5.2.1    IKhabhinethi liphawule ngokukhathazeka ngokuqhubeka kwemikhankaso esabalalisa izindaba ezingamampunge eyenziwa yi-Solidaritiet ne-AfriForum kanye nabalingani babo, kanti nezikhungo eziqinisekisa ukuthotshelwa komthetho ziphenya ngokwephulwa kwemithetho yaseNingizimu Afrika.5.2.2    Ukuvimbela ukuqhubeka kokusatshalaliswa kwezindaba ezingamampunge, uMbutho Wamaphoyisa aseNingizimu Afrika uhlangane ne-AfriForum ukuze ucacise izinsolo zokubulawa kwabantu abamhlophe okuthinta ukubulawa kwabanikazi bamapulazi. 5.2.3    Emhlanganweni i-AfriForum ivumile ukuthi izibalo zobugebengu ezikhishwe uNgqongqoshe Wamaphoyisa zinembile, kuhlanganisa nokubulawa kwabanikazi bamapulazi.5.2.4    Kuyinto eyaziwayo ukuthi ezinye zezigameko zokubulawa kwabanikazi bamapulazi zenziwa abantu abalimi ababaziyo kubandakanya namalungu omndeni.5.2.5    IKhabhinethi liyazi futhi ngezinsolo ezingamanga zokuthi kunabalimi abamhlophe ababalelwa kwizi-72 000 ababhalisele ukuthuthela eMelika emva kwesimemo sikaMongameli waseMelika. 5.2.6    Ngokolwazi, oluqoqwe kwa-AgriSA nakuMnyango Wezolimo, kanye ne-StatsSA, iNingizimu Afrika inabalimi abahwebayo abayizi-41 000 kuphela.
5.3    Ukulwa Nenkohlakalo5.3.1    IKhabhinethi lemukele iForamu Elwisana Nenkohlakalo Ye-Ejensi Elawula Imingcele eyethulwe mhla wama-25 kuNdasa 2025, njengengxenye yemizamo yokulwa nenkohlakalo ekulawulweni kwemingcele kanye nokungena kwabokufika.
B.    Ezakamuva kwiKhabhinethi1.1.    IMihlangano Yokulungiselela iNgqungquthela Yeqembu Lamazwe Angamashumi Amabili (i-G20)1.1.1.    INingizimu Afrika isaqhubeka nokubamba uchungechunge lwemihlangano ye-G20 esezingeni eliphezulu ukulungiselela iNgqungquthela ye-G20 ngoLwezi 2025. Imihlanganoo yakamuva ibibanjwe ngale ndlela elandelayo: 1.1.2.    Umhlangano wokuQala we-G20 Wokuhwebelana Nokutshalwa Kwezimali wabanjwa nge-inthanethi kusukela mhla ziyi-18 kuya kuma-20 kuNdasa 2025 futhi kwadingidwa ngokwakhiwa kweminotho ebandakanya wonke umuntu, impumelelo kanye nokwehluleka kohlelo lwezohwebo lwamazwe ngamazwe eminyakeni engama-30 edlule. Kuphinde kwadingidwa ngezohwebo kanye nokukhula komnotho okubandakanya wonke umuntu, uhlelo lwezohwebo oluphendula izinkinga ezikhona, ukuthuthukiswa kwezimboni ezingangcolisi imvelo nokuguqulwa kweNhlangano Yezohwebo Yomhlaba.1.1.3.    IZingxoxo Zikazwelonke ezimayelana nokuxoxisana kweThimba Lezolimo kanye NoMhlangano we-G20 Wososayensi Abayizinhloko Kwezolimo owawubanjwe mhla ziyi-18 kuNdasa 2025 (nge-inthanethi) futhi kwadingidwa ukusimama kwezolimo, ukusungulwa kwezinto ezintsha kanye nokuqina. 1.1.4.    IThimba le-G20 Lezimali Zamazwe Ngamazwe lahlangana ePitoli mhla ziyi-18 kuNdasa ukuzobhunga ngenkinga yezikweletu zase-Afrika. 1.1.5.    INingizimu Afrika isingathe umhlangano wokulungiselela iNgqungquthela Yohlelo Lotshalomali Lwamanzi e-Afrika yeNhlangano Yobumbano Lwamazwe ase-Afrika ehlelelwe uNcwaba 2025. 1.1.6.    IThimba le-G20 Elibhekele Ukusimama Kwemvelo Nesimo Sezulu lahlangana mhla wama-25 kuNdasa 2025, futhi lagxila ezintweni ezibalulekile ezibekwe eqhulwini kwezemvelo nokuguquguquka kwesimo sezulu. 1.1.7.    Umhlangano Wesibili Wethimba Lezempilo le-G20 uyaqhubeka kuze kube mhla wama-28 kuNdasa 2025. Kulo mhlangano kudingidwa ukuqinisa nokugqugquzela ukutholakala kwezinsizakalo zezempilo ngokulinganayo.1.1.8.    Umhlangano weThimba le-G20 Lomnotho Wedijithali Kwezobuhlakani Mbumbulu uzoba seGqeberha kusukela mhla ziyisi-7 kuya mhla ziyi-11 kuMbasa 2025 ukuze kugxilwe ekuguqukeleni kwidijithali, kanye nokukhula komphakathi nomnotho okubandakanya wonke umuntu. 1.1.9.    IKhabhinethi liphinde lathola umbiko wokuhlolwa mayelana nesimo nokugcinwa kwezindawo zaseNingizimu Afrika ezingamaGugu Omhlaba ngokuhambisana neZimiso Eziphansi ze-G20 zokulungiselela nokusingatha i-G20. IKhabhinethi liphawulile ukuthi izindawo eziyisikhombisa kweziyishumi nambili (12) ezingaMagugu Omhlaba eNingizimu Afrika sezikulungele ukusingatha izivakashi ze-G20, kodwa kudingeka ukulungiswa okuthile ukuze izivakashi zizothokozela ukuhambela lezi zindawo.
1.2.    INgqungquthela yesi-8 yeNingizimu Afrika ne-European Union (i-EU).1.2.1.    IKhabhinethi lamukele ukuqiniswa koBudlelwane Bokusebenzisana phakathi kweNingizimu Afrika ne-EU eNgqungqutheleni yesi-8 yeNingizimu Afrika ne-EU ebibanjwe mhla ziyi-13 kuNdasa 2025 eNingizimu Afrika. 1.2.2.    I-EU iphinde yagcizelela ukweseka kwayo iSikhundla soBumongameli be-G20 seNingizimu Afrika kanye nokubaluleka kwe-G20 njengenkundla yomhlaba wonke yokubambisana kwamazwe ngamazwe kwezomnotho. 1.2.3.    I-EU iphinde yamemezela utshalomali lwe-Global Gateway Investment Package lwezigidigidi ezingama-R93.5 ukuze kwesekwe imiklamo yotshalomali ekuguqukeleni kwezamandla anganukubezi imvelo, ingqalasizinda yokuxhumana yedijithali nangokwesiqu, kanye nemboni yakuleli yezokwelapha.
2.    Umbiko wenqubekelaphambili mayelana nokubhaliswa kwezitolo eziyiziphaza nezinye izindawo eziphatha ukudla kanye nokungenelela ukuze kunqandwe izifo ezibangelwa ukudla.  2.1.    IKhabhinethi lithole umbiko wenqubekelaphambili mayelana nokubhaliswa kwezitolo eziyiziphaza nezinye izindawo ezidayisa ukudla kanye nokwakamuva ngomsebenzi owenziwayo ukuze kunqandwe izifo ezibangelwa ukudla. 2.2.    Uhlelo lokubhalisa seluphothuliwe ngaphandle uma kukhona ofisa ukuvula isitolo esiyisiphaza esisha.
3.    Ukushintshwa kwamakhadi e-Ejensi Yezimpesheni eNingizimu Afrika (i-SASSA) ngamakhadi amasha ase-Postbank  3.1.    IKhabhinethi laziswe ngokuqhubekayo ngokushintshwa kwamakhadi alabo abahlomula ngezibonelelo zakwa-SASSA ngamakhadi amasha aphephile ase-Postbank. 3.2.    Umnqamulajuqu wokuthi abahlomuli bakwa-SASSA bashintshe ikhadi labo lakwa-SASSA ukuze bathole ikhadi lase-Postbank welulelwe umhla zingama-30 kuMbasa 2025 ukuze u-SASSA noMnyango Wezokuthuthukiswa Komphakathi bezoqedela ukushintsha kwalabo abasasele.
C.    Izinqumo zeKhabhinethi1.    Isigaba Sesibili se-Operation Vulindlela 1.1.    IKhabhinethi ligunyaze izindawo okugxilwe kuzo ku-Operation Vulindlela, okuwuhlelo oluhlanganyelwe lweHhovisi likaMongameli kanye noMgcinimafa Kazwelonke lokuqhuba izinguquko zezinqubomgomo.1.2.    Izindawo okugxilwe kuzo zihlanganisa ukuphothulwa komsebenzi omuhle weSigaba Sokuqala emikhakheni yezaMandla, Amanzi, i-Visa, kanye Nezinguquko Kwezokuthuthwa Kwempahla kanye nezindawo ezintsha okugxilwe kuzo zoHulumeni Bendawo, ukungalingani kwendawo kanye nokuguqukela kwidijithali.1.3.    IKhabhinethi liyalele i-OV ngokuxoxisana neMinyango ethintekayo ukuthi icubungule ezinye izinguquko ezigxile ekusungulweni kabusha kwezimboni nokwakhiwa kwemikhiqizo yakuleli, ukuze kuvulwe ukwakhiwa kwengqalasizinda, kanye nomkhakha kawoyela negesi nokuhlola.1.4.    IKhabhinethi likuphawulile ukuthi iNingizimu Afrika isalokhu iyizwe lesishiyagalombili elinegesi eningi futhi ukuvinjwa kokwehla kwegesi kudinga ukuthi izwe libe namandla okuzihlinzeka ngegesi. 1.5.    IKhabhinethi lizophinde libe nomhlangano okhethekile ozogxila oHlelweni Lokukhula Komnotho emasontweni amane (4) azayo.
2.    INqubomgomo Edidiyelwe Kazwelonke Yokulawula Ukuhlanzeka Kwamanzi 2.1.    IKhabhinethi ligunyaze ukuqaliswa kweNqubomgomo Edidiyelwe Yokulawula Ukuhlanzeka Kwamanzi. Le nqubomgomo ihlose ukubhekana nezinselele zokuhlanzeka kwamanzi njengoba zicacisiwe kuMthetho Odingidwayo we-1997 Wenqubomgomo Kazwelonke Yamanzi eNingizimu Afrika kanye noMthetho Kazwelonke Wamanzi,  2.2.    Inqubomgomo ibeka uhlu lwezimiso ezakha isisekelo sokulawulwa kwezinga lokuhlanzeka kwamanzi. Ihlinzeka ngokuhambisana nayo yonke imithetho efanele ephathelene namanzi, kanye nokuzibophezela kwezwe emhlabeni jikelele ekuhlinzekeni nasekulondolozeni amanzi njengensiza eyivelakancane.
3.    UHlelo lwaseNingizimu Afrika Lwezamandla Avuselelekayo (i-SAREM)3.1.    IKhabhinethi ligunyaze ukuqaliswa koHlelo lwaseNingizimu Afrika Lwezamandla Avuselelekayo (i-SAREM). 3.2.    I-SAREM kuhloswe ngayo ukukhulisa isidingo esikhulayo samandla avuselelekayo nobuchwepheshe bokugcinwa kwezamandla okuzogqugquzela ukuthuthukiswa kwezimboni nemikhiqizo yalapha kuleli lizwe. 3.3.    Uhlelo lugxile emandleni adonswa elangeni nasemoyeni, i-lithium-ion, ibhethri kanye nobuchwepheshe bokugcina ibhethri be-vanadium futhi lwenziwe ukuthi lube umqulu osebenzayo. 3.4.    IKhabhinethi liyalele ukuthi kwenziwe umsebenzi owengeziwe oHlelweni ukuze:3.4.1.    Luzokhuthaza abatshalizimali ukuthi baxhase ukuthuthukiswa kwabahlinzeki bamandla avuselelekayo, 3.4.2.    Luzofaka phakathi ukuthuthukiswa kukaphethiloli wehayidrojini eluhlaza ukuze kuhlangatshezwane nesibopho samazwe ngamazwe sikaphethiloli ohlanganisiwe ongu-5% emikhakheni yezindiza nezasolwandle ngowezi-2030.
4.    UMhlahlandlela kaHulumeni Wokuguqukela kwiDijithali  4.1.    IKhabhinethi ligunyaze uMhlahlandlela kaHulumeni Wokuguqukela Kwedijithali okuhloswe ngawo ukusebenzisa ubuchwepheshe ukuze kuthuthukiswe ukuhlinzekwa kwezidingongqangi zomphakathi kanye nokusebenza kahle kukahulumeni. Izindaba ezidingidwayo zihlanganisa: ukusebenza ngokuxhumana phakathi kweminyango, izinhlelo zokusebenza eseziphelelwe yisikhathi, imisebenzi eyelekanayo kanye namakhono namandla alinganiselwe.4.2.     Isungulelwe ukuletha uhulumeni wedijithali ogxile kubantu, oziqonda kangcono izidingo zabantu, ikakhulukazi abantu ababuthakathaka, ngokuqinisekisa ukulethwa kwezidingonqangi ngempumelelo.
D.    IMithethosivivinywa1.    UHlaka Lomthethosivivinywa Wokuchibiyela i-Ejensi Kazwelonke Yengqalasizinda Yamanzi yaseNingizimu Afrika (i-NWRIA). 1.1.    IKhabhinethi ligunyaze ukulethwa ePhalamende koMthethosivivinywa Wokuchibiyela i-NWRIA. Izichibiyelo zihambisana nokufakwa ohlwini kwe-NWRIA njengenkampani kahulumeni ngokweShejuli Yesibili.
E.    AbaqashiweBonke abaqashiwe kufanele kuqinisekiswe iziqu zabo kanye nokuhlolwa okufanelekile.
1.    Mnu. Fhululani Peter Netshipale njengoMqondisi-Jikelele kuMnyango Wezokuthuthukiswa Komphakathi.2.    Amalungu oMkhandlu waseNingizimu Afrika Wokuqedwa Kwezikhali Ezibhubhisayo: (a)     Nkz. Ditebogo Kgomo (uSihlalo);(b)     Dkt. Kelvin Kemm; (c)     Dkt. Alison Lubisi;(d)     Mnu. Gian Marcon ;(e)     Nkz. Kgaugelo Mogashoa;(f)     Nkz. Elsie Monale; (g)     Mnu. Sandile Ndlovu;(h)     Nkz. Deidre Penfold;(i)     Nkz. Lizell Reinecke; (j)     Slz. Bismark M Tyobeka; kanye (k)     noDkt. Jaqueline Weyer.
3.    Amalungu e-South African Forestry Company Limited:  (a)    Slz. Edward Nesamvuni (uSihlalo)(b)    Mnu. Neeshan Balton (uphinde wabekwa)(c)    Nkz. Lahlane Malema (uphinde wabekwa)(d)    Mnu. Norman Baloyi;(e)    Mnu. Leo Long;(f)    Mnu. Ndyebo Grootboom;(g)    Ummeli Nomazotsho Yvonne Memani;(h)    Mnu. Zwintayo Madula;(i)    Nkz. Sharon Mkhize; kanye (j)    noNkz. Ntombifuthi Nkosi.
F.    Imicimbi Ezayo1.1.    USuku Lomhlaba Lwesifo Sofuba (i-TB) 1.1.1.    INingizimu Afrika igubhe uSuku Lomhlaba lwe-TB mhla zingama-24 kuNdasa 2025 ngaphansi kwengqikithi ethi: “Yebo! Mina Nawe Singayiqeda i-TB: Zinikele, Tshala izimali, Ngenelela”. 1.1.2.    IKhabhinethi liyajabula ngokuthi iNingizimu Afrika yehlise izinga lokungenwa yisifo se-TB ngama-57% ngowezi-2023 ukuze ihlangabezane nomgomo weNhlangano Yezempilo Yomhlaba wonke wokunciphisa isifo se-TB ngama-50% kusukela ngowezi-2015 kuya kowezi-2025. Uhlelo lwethu olukhulu lwezidambisigciwane libe negalelo emiphumeleni engcono ye-TB, okuhlanganisa ukwelashwa ngempumelelo kanye nokuncipha kokushona kwabantu.1.1.3.    IKhabhinethi licela bonke abantu baseNingizimu Afrika ukuthi bavakashele umtholampilo noma isibhedlela esiseduze nabo ukuze bayohlolelwa i-TB mahhala.
2.    INgqungquthela Yezamanzi Nokuthuthwa Kwendle (27 -28 kuNdasa 2025)2.1.    INgqungquthela Yezamanzi Nokuthuthwa Kwendle yowezi-2025 izobanjwa mhla zingama-27 nama-28 kuNdasa 2025 e-Gallagher Estate ngaphansi kwengqikithi ethi: “Ukutholakala Nokuhlinzekwa Kwamanzi.” 2.2.    INgqungquthela izoqhubekisela phambili izibopho ezenziwe oHlelweni Lwentuthuko Lwesikhathi Esiphakathi lowezi-2025-2029 (i-MTDP) kanye ne-Operation Vulindlela 2.0, njengengxenye yeqhingasu likaHulumeni Wehlandla Lesikhombisa lokushintsha umkhakha wezamanzi.2.3.    Kule Ngqungquthela kuzophinde kubhekwe inqubekelaphambili esiyenziwe oHlelweni Lokusebenza Lwengqungquthela Yamanzi Yonyaka lwezi-2024 futhi kubhekwe nemibiko emayelana nokuhlanzeka kwamanzi aphuzwayo i-Blue, Green and No Drop yangoZibandlela 2023.
3.    ISigungu Somnotho Sabesifazane (i-WECONA)3.1.    I-WECONA, egqugquzela ukubamba iqhaza okulinganayo kwezomnotho kwabesifazane emnothweni obandakanya wonke umuntu ukuze kunqandwe isihlava sodlame olubhekiswe kwabobulili obuthile nokubulawa kwabesifazane (i-GBVF), izobanjwa mhla zingama-28 kuNdasa 2025.3.2.    Lolu hlelo lukazwelonke luhlanganisa izinkampani, iminyango kahulumeni, izinhlangano kanye nabantu abathile ukuze kuzotholwa izindlela zokuthi amabhizinisi aphethwe ngabesifazane abambe iqhaza kwezomnotho.
4.    INyanga Yenkululeko 4.1.    INingizimu Afrika izogubha iNyanga Yenkululeko ngoMbasa kanye noSuku Lwenkululeko yethu mhla zingama-27 kuMbasa 2025. 4.2.    USuku Lwenkululeko kanye neNyanga Yenkululeko ngumcimbi oyingqophamlando wokubungazwa njengesizwe esinobunye, njengoba izwe lethu libungaza ukusungulwa kweNingizimu Afrika ebumbene, engacwasi ngokobuhlanga, engacwasi ngobulili futhi ebusa ngentando yeningi labantu ezibophezele ekwaziseni isithunzi somuntu, ukungacwasi ngokwebala nangobulili, kanye nokuhlonipha umthetho njengoba kubekwe kuMthethosisekelo wethu. 4.3.    Umcimbi kaZwelonke wokugubha uSuku Lwenkululeko kulo nyaka uzoba seMpumalanga futhi uzobungaza ukuphothulwa komgubho weMinyaka engama-30 yeNkululeko neNtando Yeningi Labantu.
5.    INgqungquthela Yezingane zase-Afrika (3 – 7 kuMbasa 2025)5.1.    INingizimu Afrika izosingatha iNgqungquthela Yezingane zase-Afrika (i-ACS) eGoli kusukela mhla zi-3 kuya ziyisi-7 kuMbasa 2025. 5.2.    INingizimu Afrika yaqokwa njengendawo yeNgqungquthela elandelayo, ne-Nelson Mandela Children’s Fund njengeNhlangano Yomphakathi ehamba phambili.5.3.    Izihambeli eziphuma kulo lonke izwekazi zizohlangana kule ngqungquthela eholwa yizingane ukuze kube nezingxoxo phakathi kwabasunguli bezinqubomgomo nezingane.
6.    INgqungquthela ye-17 Yenhlangano Yamazwe Ngamazwe Yamajaji Abesifazane (i-IAWJ) Eyenzeka Eminyakeni Emibili6.1.    INingizimu Afrika izosingatha iNgqungquthela ye-17 ye-IAWJ Eyenzeka Eminyakeni Emibili eKapa kusukela mhla ziyisi-9 kuya mhla ziyi-12 kuMbasa 2025 ngaphansi kwengqikithi ethi: “Ukusimama: Abesifazane Ebuholini Ukuqeda i-GBVF”.6.2.    Ingqungquthela, esingathwe uPhiko lwaseNingizimu Afrika lwe-IAWJ, ihlanganisa amajaji nochwepheshe bezomthetho abaphuma emhlabeni jikelele. Izobheka izindlela zokuqeda i-GBVF ngokulwela amalungelo abesifazane, nobuholi. Kule ngqungquthela kuzobe kukhona izingwazi zezomthetho ezifana neNhloko yamaJaji uMandisa Maya.
7.    Ukuvakasha kukaMongameli eDolobheni Elikhulu i-Nelson Mandela Bay7.1.    UMongameli Ramaphosa uzothatha uHambo LukaMongameli oluya eGqeberha mhla ziyi-15 nomhla we-16 kuMbasa 2025 ukuze ahlole inqubekelaphambili ekulethweni kwezidingongqangi, izinselele kanye namathuba okukhula komnotho obandakanya wonke umuntu.  7.2.    UHambo lukaMongameli luzokwethanyelwa ngabaholi abavela kuzo zontathu izinhlaka zikahulumeni futhi luyithuba lokuthi uhulumeni axoxisane nabahlali.
4.    INgqungquthela yase-Afrika Yehayidrojini Ehlanzekile (12-13 kuNhlangulana 2025)4.1.    INingizimu Afrika izosingatha iNgqungquthela yokuqala yase-Afrika Yehayidrojini Ehlanzekile kusukela mhla ziyi-12 kuya mhla ziyi-13 kuNhlangulana 2025. 4.2.    INgqungquthela yase-Afrika Yehayidrojini Ehlanzekile ihlose ukukhuthaza ukusebenzisana kwesifunda, ukwenza lula ukwabelana ngobuchwepheshe, ukwakhiwa kwamakhono nokwenza ukuthi kufinyeleleke ezimakethe emkhakheni wehayidrojini ehlanzekile.
G.    Imiyalezo1.    Ukuhalalisa IKhabhinethi lihalalisela futhi lifisela okuhle laba abalandelayo:1.1.    UMhlonishwa, uMongameli Netumbo Nandi-Ndaitwah ekugcotshweni kwakhe njengoMongameli wase-Namibia. Uphinde abe nguMongameli wokuqala wesifazane wezwe lakhe, oqoke iPhini likaMongameli lesifazane lokuqala ngqa, uMhlonishwa u-Lucia Witbooi kanye neKhabhinethi eligcwele abesifazane. 1.2.    IQembu laseNingizimu Afrika ngokwenza ezibukwayo kuma-2025 Special Olympics World Winter Games e-Italy nasemidlalweni ye-World Athletics Indoor Championship e-China. 1.2.1.     Kuma-Special Olympics World Winter Games, iNingizimu Afrika yawina indondo yegolide eyodwa, ezintathu zesiliva nezethusi ezimbili:a)    UNaledi Hlalele uwine igolide ku-Figure Skating;b)    U-Bianca Basson no-Kenneth Mokabo bawine isiliva ku-Figure Skating;c)    U-Shane Bentley uwine isiliva ku-Short Track Speed Skating; d)    U-Tyrell Sykes uwine ithusi ku-Figure Skating; kanye e)    No-Shirnel Swarts uwine ithusi ku-Short Track Speed Skating.
1.2.2.    IQembu laseNingizimu Afrika emiqhudelwaneni ye-World Athletics Indoor Championship e-China, iwine kanje: a)    U-Prudence Sekgodiso uqophe umlando ngokuba ngowokuqala wesifazane waseNingizimu Afrika ukuzuza indondo yegolide ku-World Athletics Indoor Championships ku-800m.b)    U-Akani Simbine ngokuwina indondo yethusi kowamanqamu we-60m ku-World Athletics Indoor Championships.c)    U-Cheswill Johnson wenze imizamo emihle kakhulu ku-long jump yabesilisa kanye no-Chris van Niekerk ku-shot put.1.3.    Umsubathi osemusha uBayanda Walaza, ophule umgoqo we-sub-10, waba ngowesihlanu emhlabeni onejubane kumamitha ayi-100 kanye nerekhodi laseNingizimu Afrika lika-Under 20 ngemizuzwana engu-9.99 ukuwina iGolide ku-Athletics Gauteng North Championships.1.4.    U-Rassie Erasmus ngokuqokwa njengoMqeqeshi Wonyaka wezi-2024 kuma-SA Rugby Awards.1.5.    Cheslin Kolbe odlalela ama-Springbok ngokuba ngumdlali wokuqala wasemuva kusukela ngo-2013 ukuklonyeliswa ngokuba nguMdlali Wonyaka Webhola Lombhoxo waseNingizimu Afrika wezi-2024.1.6.    U-Nadine Roos ngokuhlonishwa njengoMdlali Wonyaka Webhola Lombhoxo wezi-2024, okungokwesibili eminyakeni emithathu.1.7.    IBafana Bafana ngokuqhwakele ku-Group C ku-2026 FIFA World Cup ngokunqoba ngo-2-0 i-Lesotho e-Peter Mokaba Stadium.1.8.    Umculi waseNingizimu Afrika u-Tyla Laura Seethal, odume ngelika-Tyla, oqokwe njengeCiko Lomhlaba Lonyaka kuma-iHeartRadio Music Awards.
2.    Amazwi enduduzoIKhabhinethi lidlulisa amazwi enduduzo kubangani nasemndenini walaba abalandelayo:
2.1.    Nkz. Yolanda Nyembezi, odume ngelika-Yallunder, obengumculi onamakhono obejabulisa abalaleli ngephimbo lakhe elimtoti nangobuciko bakhe.2.2.    Mnu. Ashwin Trikamjee, uMongameli we-South African Hindu Maha Sabha nobenguSihlalo weForamu Kazwelonke Yabaholi Benkolo. Ummeli Wamalungelo Abantu. Ubenegalelo nasekuthuthukisweni kwebhola likanobhutshuzwayo eNingizimu Afrika. Njengesishoshovu esilwisana noBandlululo, wahola uphiko lwaseThekwini lwe-Natal Indian Congress. 2.3.    Abaqaphi bomphakathi abayisithupha (6) ababulewe futhi lifisela ukululama okusheshayo kwabanye abayisithupha (6) abalimale endaweni yase-Marry Me eSoshanguve. Abashonile nguMpho Johannes Koko, u-Phelemon Seshoka, u-Katlego Motloutsi, u-Andries Moreteledi Tlhabane, u-Siliky Ngoeng, nomunye oyedwa okungakaziwa ubani. Abantu ababili (2) abaxhunyaniswa nalobu bugebengu baboshiwe kanti bazovela eNkantolo ngoLwesithathu, mhla wama-26 kuNdasa 2025. 2.4.    Mnu. James O'Connell, umshayeli wendiza oshone ngesikhathi ibhanoyi lakhe i-Impala Mark 1 liphahlazeka ngesikhathi enza umbukiso ku-West Coast Air Show e-Saldanha Airfield eNtshonalanga Kapa.
Imibuzo: Nkz Nomonde Mnukwa – iBamba likaSomlomo kaHulumeniUmakhalekhukhwini: 083 653 7485"
