title,date,origin_url,url,text
Isitatimende somhlangano weKhabhinethi wangomhla zingama-30 kuMbasa 2013,2 May 2013,https://www.gov.za/statement-cabinet-meeting-30-april-2013,https://www.gov.za/zu/isitatimende-somhlangano-wekhabhinethi-wangomhla-zingama-30-kumbasa-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi ikhumbuza bonke abantu baseNingizimu Afrika ukuthiUmthethosisekelo wethu uqinisekisa ilungelo lokuteleka nokuzabalaza ngokuvumelana nomthetho. IKhabhinethi ikhathazekile lapho iphawula ukuthi kunodlame kanye neziteleka ezingavikelekile ezingase zibe usongo ekubuseni kwethu ngentando yeningi labantu. Ukwedelela kwamuva nje phakathi nomzabalazo we-South African Democratic Teachers Union (i-Sadtu) okwakubhekiswe kuNgqongqoshe Wezemfundo Eyisisekelo kanye nokubukiswa kwezingubo zangaphansi zabesifazane ngesikhathi kutoyitoywa kubonisa ukungabazi nokuthi bayini abantu besifazane futhi akwamukeleki. Abantu baseNingizimu Afrika balwa isikhathi eside futhi balwa kanzima belwela ukubusa ngentando yeningi labantu, ngakho kufanele siziqhelelanise nokuziphatha okuyichilo okufana nokungabi nabubusi.Maduze nje iNingizimu Afrika izongena enkathini yezingxoxo zamaholo futhi iKhabhinethi ifisa ukunxusa yonke imiphakathi, abasebenzi kanye nezinyunyana zabasebenzi ukuba bagweme nanoma yiziphi izenzo ezibukela phansi ukubusa ngentando yeningi labantu. IKhabhinethi iyaphinda iyagcizelela ukuthi ukulwela kwethu inkululeko nokubusa ngentando yeningi labantu kwaqinisekisa ukuthi imithetho yezwe lethu iyakuvumela ukuba khona kweziteleka ezivikelekile nezinokuthula. IKhabhinethi iyaphinda inxusa abasebenzi ukuba basebenzise imigudu ekhona, elawulwayo yokuzwakalisa izikhalo zabo neyezingxoxo zamaholo ngomoya omuhle wokubusa ngentando yeningi labantu esikulwele kanzima.1.2. IKhabhinethi yakutusa ukuphumelela kwezinqubo-mgomo kanye nezinhlelo ezazihloselwe ukugxilisa isimo seNingizimu Afrika njengendawo eyinhloko yezokuvakasha neyokuqhuba izenzakalo zamabhizinisi zamazwe ngamazwe. Lokhu kuqinisekiswe Izibalo Zezokuvakasha Zonyaka, ezaqaliswa uMongameli u-Jacob Zuma. Lezi Zibalo zibonisa ukuthi ngowezi-2012, ingqikithi yezivakashi ezivela kwamanye amazwe eziyizigidi eziyisi-9.2 zavakashela iNingizimu Afrika, zisuka ezigidini eziyisi-8.3 ngowezi-2011. Amanani ezivakashi eziza eNingizimu Afrika anda ngamaphesenti ayi-10,2 ngowezi-2012 – okwaba ngaphezu kokuphindwa kabili kwesilinganiso somhlaba esingu-4%.Lokhu kukhula okuphawulekayo kwezokuvakasha kuwubufakazi besimo sabantu baseNingizimu Afrika semfudumalo nokwamukela abanye kanye nezinto ezihlukahlukene leli zwe elizinikeza izivakashi. I-2013 Tourism Indaba ezobanjelwa eThekwini ezoba mhla ziyi-11 kuya ziyi-14 kuNhlaba inikeza ithuba lokuba siphinde sikhangise ngeNingizimu Afrika nabantu bayo. 1.3. INingizimu Afrika njengendawo yokutshala imali iphinde yafukuleka ngokuwina uMklomelo Wendawo Yonyaka Okulethwa Kuyo Imisebenzi Yebhizinisi Ngowezi-2013 we-European Outsourcing Association (EOA). Lokhu kwenzeka ngokutshalwa kwemali okuqhubekayo okuvela kubatshali bomhlaba. Lo Mklomelo uqaphela izindawo nabatshali abaye benza kahle kakhulu ekunikezeni izinsizakalo emakethe yokuyisa imisebenzi kwenye indawo eYurophu. Lo Mklomelo ungase ulethe inkindlane yotshalo-mali olusha ngowezi-2013 nangale kwawo.1.4. IKhabhinethi yatusa impumelelo yoHlelo Lokutholakala Komkhiqizi Kagesi Wemvelo Ozimele ENingizimu Afrika (i-REIPPP) olwaqashelwa lapho luwina uMklomelo Wephrojekthi Yonyaka Yengqalasizinda Yemvelo weSithangami Sobuholi Bengqalasizinda Yomhlaba.1.5. IKhabhinethi iyayazisa kakhulu indima edlalwe yibo bonke abantu baseNingizimu Afrika ekusizeni izwe longe u-3 586 Mega Watts (MW) wamandla kusukela ngowezi-2005, okulingana nomkhiqizo wesiteshi esisodwa sikagesi.Ngalo moya, iKhabhinethi inxusa umzamo wezwe lonke kulobu busika ekutheni kuphinde kuncishiswe ukusetshenziswa kukagesi njengoba ukuphakela ugesi kuzophinde kube ngaphansi kwengcindezi kule nkathi. Ngokubambisana, masonge ugesi ngokucisha izinto zikagesi ezingesona isidingo. Bonke abantu baseNingizimu Afrika banamandla okugcina izibani zikhanya.IKhabhinethi iqokomisa ukuthi njengamanje azikho izinhlelo zokucisha ugesi ngenhloso yokuwonga. Abantu baseNingizimu Afrika bazotshelwa kusengaphambili uma kuvela isidingo sokwenza lokho, ukuze sonke sikwazi ukuhlela izinto zethu kahle.IKhabhinethi iyasho futhi ukuthi isimo sikagesi esingazinzile sibangelwa ukulungiswa kwawo okusemqoka kanye nezinkinga ezingahlosiwe eziwuphazamisayo njengokuntshontshwa kwezintambo zikagesi.IKhabhinethi iqinisekisa abantu baseNingizimu Afrika ukuthi kukhona izinhlelo ezihlukahlukene zokuqinisekisa ukuthi kuhlangatshezwana nokudingeka kukagesi nokuthi kulondolozwa ukwethenjelwa kohlelo lukagesi ngazo zonke izikhathi. Uhlelo lokwakha ingqalasizinda luhlose ukuqinisekisa ukuthi umnotho uyasekelwa ngengqalasizinda edingekayo eminyakeni eminingi ezayo.1.6. IKhabhinethi ihalalisela bonke abathole iMiklomelo Yokuhlonishwa Yesizwe futhi ibonga iqhaza labo ekuthuthukisweni kokubusa ngentando Yeningi labantu kanye nokuthuthukisa ukuphila kwabantu baseNingizimu Afrika.1.7. IKhabhinethi inxusa bonke abazali nabanakekeli baseNingizimu Afrika abanezingane ezinezinyanga eziyisishiyagalolunye kuya eminyakeni emihlanu ukuba baqinisekise impilo yezingane zabo ngokusebenzisa umkhankaso kazwelonke wokugonyelwa kwezingane uvendle nesimungumungwane.UMnyango Wezempilo uqale lo mkhankaso wokugoma mhla zingama-29 kuMbasa 2013, unikeza umthamo wokufukula amasosha omzimba kuzo zonke izingane ezifanelekayo, ngaphezu kokugoma okuvamile.1.8. IKhabhinethi iyalisekela Iviki Lezokuphepha Emgwaqweni Lenhlangano Yezizwe (UN) eliqala mhla ziyisithupha kuya mhla ziyi-12 kuNhlaba 2013 ngaphansi kwengqikithi ethi “Ukuphepha Kwabahamba Ngezinyawo Emgwaqweni”.IKhabhinethi inxusa bonke abantu baseNingizimu Afrika, ikakhulukazi abashayeli bezimoto kanye nabahamba ngezinyawo, ukuba banakekele, baphaphame futhi baqaphe kakhudlwana emigwaqweni yethu.  IKhabhinethi yaqokomisa ukuthi abahamba ngezinyawo bakha ingxenye enkulu yabantu abashona emigwaqweni eNingizimu Afrika.IKhabhinethi iphinde inxusa bonke abantu baseNingizimu Afrika ukuba baqaphe phakathi nale nkathi futhi balandele yonke imithetho yomgwaqo.1.9. Ngemva kokuvakasha ngokomsebenzi kukaMongameli u-Jacob Zuma okube yimpumelelo e-Federal Republic of Nigeria phakathi noMbasa wezi-2013, uMongameli wase-Nigeria u-Goodluck Jonathan uzoVakashela eNingizimu Afrika emenywe nguMongameli wakuleli mhla ziyisi-6 kuya mhla ziyisi-7 kuNhlaba wezi-2013. Phakathi naloku kuvakasha, kuzothuthukiswa ubudlelwane bala mazwe futhi budingidwe ngaphansi kokusekelwa kwe-South Africa-Nigeria Bi-National Commission.IKhabhinethi iphinde iqinisekise ukuzibophezela kukahulumeni waseNingizimu Afrika ekuqiniseni ubudlelwane bakhe ne-Nigeria ukuze kwandiswe ukuhweba nokubambisana nhlangothi zombili ukuze kuthuthukiswe i-Afrika.1.10. IKhabhinethi ikwamukele ngokusemthethweni ukuxolisa kukaNdunankulu wase-Central African Republic, uMnu. Nicholas Tiangaye, ngeshwa elaholela ekufeni kwamalungu oMbutho Wezempi WaseNingizimu Afrika (i-SANDF).IKhabhinethi iyaphinda iyasho ukuthi izibophezele ekutheni kube ne-Afrika enokuthula, echumayo nezinzile ngemikhankaso nezinhlelo ezihlukahlukene, kuhlanganise nemikhankaso yokugcina ukuthula.1.11. IKhabhinethi, egameni likaHulumeni nabantu baseNingizimu Afrika, ithi akwehlanga lungehliyo e-People's Republic of China ngemva kokuzamazama komhlaba okwabulala abantu kuleli zwe esifundazweni sase-Sichuan mhla zingama-20 kuMbasa wezi-2013. IKhabhinethi iphinde yadlulisela amazwi enduduzo kubantu base-Bangladesh abathinteka engozini yasefekthri.1.12. IKhabhinethi ikwamukele ukuvakasha kweqembu elibusayo livakashela uMongameli wangaphambilini u-Nelson Mandela. Loku kuvakasha bekuhambisana noBuntu nendlela esiwazisa ngayo amalungu omphakathi asekhulile. Labo abayile babonakalisa isasasa lesizwe esimweni sikaMongameli wangaphambilini futhi basebenzisa leli thuba ukutshela isizwe, izwekazi kanye nomhlaba wonke ngesimo sikatata esimthandayo.2. Izingxoxo nezinqumo zeKhabhinethi eziqavile2.1. IKhabhinethi ilitusile iqhaza nezinto eziseqhulwini eNingizimu Afrika ku-World Economic Forum (i-WEF) Africa 2013 ezoba seKapa kusukela mhla ziyisi-8 kuya mhla ziyi-10 kuNhlaba wezi-2013, ngaphansi kwengqikithi ethi: “Ukuletha Izinto Ngokuvumelana Nesithembiso se-Afrika”.I-WEF-Africa iyisithangamu sezomnotho esigxile esifundeni esinikeza ithuba emabhizinisini endawo nawesifunda kanye nabatshali-zimali abanesasasa kuleso sifunda ukuba bashintshisane noma babheke ngisho namathuba okwenza ubumbano nohulumeni.Ukusingatha lesi senzakalo kuzonikeza iNingizimu Afrika ithuba elengeziwe lokuxoxisana nokuthonya izinqumo zabaholi base-Afrika kanye namabhizinisi amazwe ngamazwe nawesifunda emikhankasweni engase ibe khona yokuhlanganisa nokuthuthukisa ukukhula kweNingizimu Afrika nesifunda.2.2. IKhabhinethi ivumile ukuba kushicilelwe incwajana yeZikhombisi Zentuthuko (2012) yesithupha. IZikhombisi Zentuthuko sekuyincwajana yaminyaka yonke futhi uhlelo lowezi-2012 lufingqa ulwazi olumayelana nezimo ngokuyinhloko zenkathi eholela phakathi nonyaka wezi-2012. Lezi zikhombisi zisiza ekuqondeni umthelela wezinqubo-mgomo ezihlukahlukene zikahulumeni kanye nemikhankaso yokuhlinzeka ngezinsizakalo.Loku kuhlaziywa kwezimo okufakiwe esikhombisini ngasinye kuqinisekisa ukuqonda kwethu ukuqhubeka kwentuthuko yomuntu esikwenzayo njengesizwe ezindaweni eziyinhloko zenqubomgomo bese ziphinde zikhombe izindawo okudingeka sifake kuzo umzamo othe xaxa.  Kuzohlelwa umhlangano omfushane wokuthi fahla fahla kwabezindaba ukuze kuqaqwe lo mbiko.2.3. IKhabhinethi yamemezela umhla zingama-31 kuNcwaba 2013 njengosuku lokugcina lwe-Riphabhliki yaseNingizimu Afrika ukwamukela abase-Angola abathintekile njengababaleki. Lokhu kuvumelana nokuyeka ukwamukela abantu njengababaleki okwamenyezelwa yi-United Nations High Commissioner for Refugees (UNHCR) ngoMfumfu wezi-2009, futhi kuqalisa imizamo yokuthuthukisa ukuhlanganiswa kwesifunda.Kunezinguquko eziyinhloko eziye zenzeka kusukela ekupheleni kwempi yombango e-Angola. Kucatshangelwa ukuthi ababaleki base-Angola kufanele bakwazi ukubuye bacele ubuzwe bezwe labo lendabuko, ngoba izimo eziqaphela umuntu njengombaleki azisekho.Uhulumeni waseNingizimu Afrika uzoqinisekisa ukuthi zonke izakhamizi zase-Angola ziyazi ngenqubo yokuyekwa kokwamukelwa kwababaleki emiphakathini ethintekile kanye nokugqugquzela abase-Angola abathintekile ukuba bazilethe ukuze babuyiselwe ezweni lakubo.2.4. IKhabhinethi iphawulile ukuthi i-Union Buildings izoqeda iminyaka eyikhulu ngoZibandlela. Iphinde yavuma ukuba le minyaka eyikhulu iphawulwe ngamaphrojekthi ahlukahlukene njengemigubho yoSuku Lokubuyisana, umhla ziyi-16 kuZibandlela 2013, ngaphansi kwengqikithi yokuthuthukisa ukubumbana komphakathi, ubunye besizwe, ukuhlanganiswa kwabo bonke nokubuyisana.2.5. IKhabhinethi ivumile ukuthi umbiko Wokusebenza Kwe-Sector Education and Training Authorities (ama-SETA) ovela kwiThimba Lomsebenzi LikaNgqongqoshe le-SETA ukhululiwe ukuze umphakathi uphawule. Lo mbiko unikeza izincomo mayelana nokuthi ukusebenza kwama-SETA kungathuthukiswa kanjani ngokuhlaziywa okugxilile kwezindawo eziyinhloko ezihlukahlukene, njengokuHlela Nokuletha Izinsizakalo, Ukuhambisana Nomthetho Nokulawula, Nokulawulwa Koxhaso Nezimali.2.6. IKhabhinethi ilivumile iBalazwe Lolwazi Lwezobuchwepheshe Kwezokuxhumana (i-ICT), uCwaningo, Intuthuko Nokusungula Izinto (-RDI) njengokutshala imali kwesikhathi eside kanye nepulani lokuqalisa i-ICT RDI eNingizimu Afrika ukuze kusekelwe intuthuko yezenhlalo nezomnotho.I-RDI embonini ye-ICT ibalulekile ekufukuleni ukuncintisana kweminotho. Njengoba kuqokonyisiwe kwiPulani Yokuthuthukisa Isizwe Yowezi-2012, iNingizimu Afrika isilahlile isimo sayo njengomholi wezwekazi kwezokuxhumana nge-Inthanethi.Leli Balazwe liyindlela efanele yokuqaliswa kwesu, elineqoqo lezinyathelo nokuqaliswa kwezinhlaka, zokuqondisa nokulawula utshalo-mali lwaseNingizimu Afrika ku-ICT RDI eminyakeni eyishumi ezayo.ISu Le-ICT RDI seliqalile kakade ukufinyelela izinto eziphathekayo ezisemqoka njengephrojekthi yokubonisa ubuchwepheshe be-wireless mesh, okusekela ukuhlinzekwa kokuxhumana kwe-broadband okungabizi ezikoleni zasezindaweni zasemakhaya ezingaphezu kwama-200 eMpumalanga nase-Limpopo.2.7. IKhabhinethi yaphawula ukusingathwa kweNgqungquthela Yomhlaba Ye-2014 International Union of Architects (i-UIA) eThekwini yi-South African Institute of Architects (i-SAIA).I-SAIA yawina lapho ibhida ukusingatha iNgqungquthela Yomhlaba Ye-2008 UIA eyayise-Turin, eNtaliyane. INgqungquthela Yowezi-2014 izoba nendima esemqoka ekuthuthukiseni ezemiklamo yezakhiwo kuleli zwekazi futhi ichaye umphakathi womhlaba wezemiklamo yezakhiwo esimweni semiklamo esishintshayo nesihlukahlukene.3. Abaqashiwe3.1. IKhabhinethi ivume ukuqashwa kwalaba abalandelayo:a) UMnu Coceko Bambihlelo Johan Pakade esikhundleni sokuba uMqondisi-Jikelele eMnyangweni Wezokuthuthukiswa Komphakathi.b) UMnu Fhumulani Peter Netshipale esikhundleni sokuba iPhini LoMqondisi-Jikelele: Intuthuko Ehlanganisiwe eMnyangweni Wezokuthuthukiswa Komphakathi.c) UMnu Harold Maloka esikhundleni sokuba iPhini LoMphathi Oyinhloko: Ukucutshungulwa Nokusatshalaliswa Kolwazi kuPhiko LukaHulumeni Lwezokuxhumana Nokuhlinzeka Ngolwazi.d) UNksz Mogogodi Doris Dioka esikhundleni sokuba uMphathi Jikelele (iPhini LoMqondisi-Jikelele) eMisebenzini KaHulumeni Yezokunyathelisa.e) UNksz Constance Glerah Nxumalo esikhundleni sokuba iPhini LoMqondisi-Jikelele: Izinsizakalo Zezenhlalakahle eMnyangweni Wezokuthuthukiswa Komphakathi.3.2. IKhabhinethi yakuphawula ukuqashwa kukaMnu. Asogan Moodley esikhundleni sokuba uMphathi Oyinhloko we-National Regulator for Compulsory Specifications (i-NRCS) kusukela mhla lulu-01 kuNhlangulana 2013 kuze kuphele ihlandla elisele lokubusa eliphela mhla zingama-31 kuZibandlela 2014.3.3. IKhabhinethi yakuphawula ukuqashwa kwala malungu alandelayo ukuba akhonze kwiBhodi ye-NRCS kusukela mhla lulu-01 kuNhlangulana 2013 kuze kuphela ihlandla lokubusa eliphela mhla zingama-23 kuNdasa 2014.a) UMnu Jeff Molobela (USihlalo)b) UMnu Paul Kabelo Kgothatso Serote3.4. IKhabhinethi iye yavumelana nokubekwa kweBhodi Yamanzi Yase-Sedibeng entsha, yenkathi eyiminyaka emine kusukela mhla zingama-30 kuMbasa wezi-2013.a) U-Adv Shami Kholongb) U-Derick Mbowenic) U-Maemili J Ramataboe (USihlalo)d) U-Goitse Griessel Ramakaranee) U-Eric Atlholang Gaboronef) U-Kgalalelo Gloria Serekog) U-Pulane Elsie Molokwaneh) U-Moses Mphahlele Mthombenii) U-Matshedisho David Dikoko (IPhini LikaSihlalo)j) U-Deon Daniel Madyo3.5. IKhabhinethi yaphawula ukuthi i-African Development Bank izoba nokhetho oluvamile lwabaQondisi Abaphethe eMhlanganweni Waminyaka Yonke Wezi-2013 e-Marrakech, e-Morocco mhla zingama-31 kuNhlaba 2013.a) IKhabhinethi iyakusekela ukuqokwa kukaMnu Shahid Khan ukuba akhonze kwihlandla lesibili njengoMqondisi Ophethe omele iNingizimu Afrika, i-Lesotho neSwazini.3.6. IKhabhinethi yavumelana nokubekwa kweBhodi entsha ye-Technology Innovation Agency enkathini yeminyaka emine kusukela mhla lulu-01 kuNhlaba 2013.a) UNksz Khungeka Njobe (USihlalo)b) UNksz Rosetta Xabac) UDkt. Bonakele Mehlomakulud) UMnu Mohamed Moollae) UNksz Helen Brown (uphinde wabekwa)f) USolwazi David Ellis Kaplang) U-Adv Motlatjo Josephine Ralefataneh) UDkt. Petro Terblanchei) UMnu Fadl Hendricksj) UDkt. Steve Lennon3.7. IKhabhinethi ivumelene nokubekwa kwala malungu alandelayo kwihlandla elisele le-South African National Space Agency Board, eliphela mhla zingama-31 kuNhlaba 2014.a) UNkk. Esther Khambuleb) UMnu. Marius Rezelmanc) USolwazi ADM Walkerd) UDkt. Daphney Mayindie) UDkt. Jonas MphepyaIsitatimende Sishicilelwe ngabezokuXhumana kukaHulumeni (GCIS)Imibuzo ingaqondiswa ku: Phumla Williams (Ibambela loKhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla ziyi-15 kuNhlaba wezi-2013,16 May 2013,https://www.gov.za/statement-cabinet-meeting-15-may-2013,https://www.gov.za/zu/isitatimende-somhlangano-wekhabhinethi-wangomhla-ziyi-15-kunhlaba-wezi-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi izwakalise ukukhathazeka  ngesiyaluyalu sabasebenzi samuva nje eMayini Yase-Marikana e-Lonmin esiye saholela ekubekweni phansi kwamathuluzi nokuphazamiseka komkhiqizo. Ingxabano kubikwa ukuthi igxile ezindabeni zokumeleleka kwabaningi okubandakanya i-National Union of Mineworkers (i-NUM)  kanye ne-Association for Mining and Construction Union (i-AMCU). IKhabhinethi inxusa ubuholi bazo zombili lezi zinyunyana (i-NUM ne-AMCU) ukuba buxazulule izingxabano zabo ngomusa futhi bubeke inzuzo yezwe nabasebenzi ngaphambi kwanoma yini enye. Abasebenzi kumelwe bazi ukuthi isiteleka esingavikelekile singaba nemiphumela enqala hhayi kubo kuphela, kodwa nakwikusasa lemayini neminye imisebenzi.IKhabhinethi inxusa nabaphathi be-Lonmin ukuba benze konke abangakwenza ukuze baqinisekise ukuthi izinkinga zixazululwa ngokushesha kungaze kwenzeke omunye umonakalo. Kuyolizuzisa kakhulu izwe lethu ukuba kokubili izinyunyana nabaphathi be-Lonmin babonise amazinga adingekayo obuholi nokulawula ubudlelwano kwezezimboni.1.2. IKhabhinethi ikusekela ngokugcwele lokho okusatholwe uphenyo mayelana nokuhlala kwendiza yabantu abangekho embuthweni wezempi e-Waterkloof Air Force Base.IKhabhinethi yagcizelela ukuthi ukuphepha nokuba negunya kweNingizimu Afrika endaweni ethile kusemqoka kakhulu. Ukwephulwa kwemithetho ephathelene nezindawo zokungena ezweni kanye nezindawo ezibalulekile ngokwezempi ezweni kumelwe kubhekanwe nakho ngokuqinile nangaphandle kokwesaba nokwenzelela. Labo abatholakala bephula umthetho bayobhekana nengalo yomthetho ngokuphelele.1.3. IKhabhinethi iyawamukela umsebenzi owenziwa iMinyango Kahulumeni eye yabikwa oNgqongqoshe abahlukahlukene phakathi namaVoti eSabelomali. IKhabhinethi iyaphawula ukuthi ukwenekwa obala kwamaVoti eSabelomali kuyasiza ekunikezeni izakhamuzi amandla ngokuzinika ulwazi kanye nokuthi uhulumeni alandise ngakwenzayo. 1.4. IKhabhinethi iyazamukela izingxoxo phakathi koMnyango Wemfundo Eyisisekelo ne-South African Democratic Teachers' Union (i-SADTU) ezaholela ekuhoxisweni kwesiteleka.IKhabhinethi inxusa bonke abathintekayo embonini yezemfundo ukuba baxazulule izingxabano zabo ukuze imfundo yentsha yethu ingabi sengcupheni.1.5. IKhabhinethi yaphawula iNhlolo-vo Yabasebenzi Yekota Yonyaka (i-QLFS) ebonisa ukwenyuka kwezinga labantu abangasebenzi lisuka kumaphesenti angu-24,9 liya kwangu-25,2.UHulumeni usheshisa izinyathelo, njengomkhankaso wengqalasizinda eholwa uhulumeni, ukuze andise imisebenzi etholakala kuHulumeni.UHulumeni kanye nabasebenzi namabhizinisi bethule iSivumelwano Sokuqashwa Kwentsha ngoMbasa wezi-2013. Lokhu kubonisa nakakhulu ukuzibophezela ndawonye ekubhekeleleni indaba yokungasebenzi.  Ibeka izifungo zemboni ngayinye zokuba neqhaza ekulweni nokungasebenzi kwentsha ngemigomo ebekiwe nezikhathi zokuyifinyelela ukuze lokhu okuhlonziwe kwenziwe ngempumelelo, kuqashwe futhi kuhlaziywe.IKhabhinethi iyaqiniseka ukuthi izinyathelo esezithathiwe kakade zizosiza leli zwe ekwakheni imisebenzi emisha futhi lifinyelele umgomo walo wemisebenzi emisha eyizigidi ezinhlanu ngowezi-2020.1.6. IKhabhinethi iyakwamukela ukusayinwa kwepulani yesinyathelo yokuqalisa iSivumelwano Sokusebenzisana Ekongiweni Nasekuvikelweni Kwezinto Zemvelo Eziphilayo Ezihlukahlukene phakathi kweNingizimu Afrika ne-Vietnam.Ipulani Lokuqalisa lizoqhubeka kuze kube ngowezi-2017 futhi lizosiza emizamweni yokulwa nobugebengu obubandakanya izilwane zasendle, ikakhulukazi ukuzingelwa kobhejane ngokungemthetho. IKhabhinethi iyaphinda iyasho ukuthi uHulumeni uzibophezele ekubhekaneni nobhubhane lokuzingelwa kobhejane ngokungemthetho futhi uyaqinisekisa ukuthi abenza lokhu bazowukhomba umuzi onotshwala.1.7. IKhabhinethi iyasamukela isimemezelo soMnyango Wezasekhaya sokuqalisa uhlelo lwamakhadi oMazisi, okuqinisa into esihlonza njengesizwe futhi kuthuthukise ukuvikeleka kwethu.Le ngqopha-mlando eyinhloko inethuba lokusheshisa izinsizakalo zikahulumeni, kuyilapho inciphisa ubugebengu nenkohlakalo ebandakanya omazisi.IKhabhinethi inxusa bonke abantu baseNingizimu Afrika ukuba basekele le nqubo ukuze ngowezi-2020 sonke sibe sesinoMazisi AbangamaKhadi esiyobe sizazisa ngabo.1.8. IKhabhinethi iyakulahla ukuhlaselwa kwezinqola ezazilandelana zeNhlangano Yezizwe  e-Abyei, e-Sudan, okwaholela ekutheni kufe inkosi yesizwe kanye nomgcini-kuthula waseTopiya. Lesi senzakalo esidabukisayo sisongela ukuzinza kwe-Abyei kanye nenqubekela-phambili esanda kufinyelelwa yi-Sudan neNingizimu Sudan.1.9. IKhabhinethi iyakulahla ukuhlaselwa kwe-Syria amabutho ezokuvikela akwa-Israel. IKhabhinethi inxusa iNhlangano Yezizwe ukuba inxuse amabutho angaphandle ukuba ahloniphe igunya le-Syria futhi ivumela abase-Syria ukuthi babambisane ekuxazululeni izingxabano.1.10. IKhabhinethi iyakwamukela ukumiswa kuka-Advocate Lawrence Mushwana njengoSihlalo weKomiti Lokuxhumana Kwamazwe Ngamazwe (i-ICC) leZinhlangano Zikazwelonke Zokugqugquzelwa Nokuvikelwa Kwamalungelo Abantu  Okokuqala ngqa ukuba i-Afrika ithathe isikhundla sikaSihlalo we-ICC. Isikhundla sikaSihlalo we-ICC siqinisekisa ukugxila okwandayo emlandweni wezwe wamalungelo abantu kanye nokuhambisana nezibopho zamalungelo abantu zamazwe ngamazwe.1.11. IKhabhinethi yawamukela umgubho weminyaka engama-50 kwasungulwa iNhlangano yoBumbano lwase-Afrika ozogujwa ngoSuku Lwe-Afrika, mhla zingama-25 kuNhlaba wezi-2013.IKhabhinethi yaqokomisa ukuthi ukuqina kwe-OAU ekukhipheleni ngaphandle uhulumeni wobandlululo ezinhlakeni zayo kwaphakamisa ukuzabalazela kwethu inkululeko nokuthola ukubusa ngentando yeningi labantu.INingizimu Afrika izohlanganyela nezwekazi ekugubheni iMinyaka Engama-50 yeNhlangano yaMazwe ase-Afrika. Izinto ezizokwenziwa zihlanganisa umbukiso wenyanga yonke wezobuciko banamuhla bezinto ezibonwa ngamehlo esifundeni se-SADC kusukela mhla zingama-24 kuNhlaba kuya mhla zingama-28 kuNhlangulana wezi-2013. I-Africa Institute of South Africa izohlanganisa umphakathi wezifundiswa nokusakazekela kwabantu kwamanye amazwe njengengxenye yomgubho mhla ziyi-19-21 kuNhlaba wezi-2013. Ngaphezu kwalokho, kuyoba nombukiso eMnyuziyamu i-Ditsong (eDolobheni Lase-Tshwane) ukuze kugujwe uSuku Lwe-Afrika mhla zingama-21 kuNhlaba wezi-2013 ngaphansi kwengqikithi ethi “Iminyaka Engama-50 Ngemva Kokusungulwa kweNhlangano yoBumbano lwase-Afrika – I-Afrika kumelwe ihlangane noma iPhele”. Lokhu kuyolandelwa ikhonsathi yomculo woSuku Lwe-Afrika e-Union Buildings mhla zingama-25 kuNhlaba wezi-2013.1.12. IKhabhinethi yakwamukela ukusabela ngokushesha kukaMongameli u-Jacob Zuma esimemweni selungu lomphakathi sokuba avakashele abantu base-Eldorado Park kanye ne-Kliptown engumakhelwane, ngoLwesibili mhla ziyi-14 kuNhlaba wezi-2013. Lo mphakathi wawucela ukuba kudingidwe indaba yokushushunjiswa nokudliwa kwezidakamizwa ezingekho emthethweni okudla lubi kule ndawo.UHulumeni, kanye nalo mphakathi, bazibophezele ekutheni basheshise izinhlelo zokungenelela ukuze kunqandwe lolu bhubhane oluqeda intsha.1.13. IKhabhinethi yakwamukela ukuvakasha kokulandelela okwenziwa yiPhini LikaMongameli u-Motlanthe, ephelezelwa abaholi bezigaba ezintathu zikahulumeni, e-De Doorns eNtshonalanga Kapa ngoMgqibelo mhla ziyi-11 kuNhlaba wezi-2013. Loku kuvakasha nokuxoxisana nababambiqhaza kuhlanganise abasebenzi basemapulazini kusuka ekuvakasheni kokuqala kwePhini LikaMongameli mhla ziyi-12 kuNhlolanja wezi-2013. Kwaphawuleka inqubekela-phambili ezinzile eminyangweni eminingana ekuthuthukiseni izinsizakalo kule ndawo. Ukuzibophezela okwaboniswa yibo bonke abahilelekile kubeka isisekelo esiqinile sokuxoxisana okuqhubekayo ukuze kube nemboni esimeme yezolimo. 2. Izingxoxo nezinqumo zeKhabhinethi eziqavile2.1. IKhabhinethi iye yathelwa fahla mayelana namalungiselelo eViki Lokuvikelwa Kwezingane (i-CPW) phakathi komhla zingama-27 kuNhlaba namhla zi-2 kuNhlangulana wezi-2013, ngaphansi kwengqikithi ethi: “Ukubambisana ukuze sivikele izingane.”Izingxoxo-mpikiswano mayelana nezingane nentsha zenziwa kuzo zonke izifundazwe ukulungiselela ukuqaliswa kwe-CPW kanye neNgqungquthela. Njengengxenye yokwandisa ukuqwashisa, i-CPW izokwethulwa kanye neNgqqungquthela yeZintandane, Izingane Nentsha Engenabani (OVCY) mhla zingama-27 kuNhlaba eNkosi Albert Luthuli International Convention Centre KwaZulu-Natali.IKhabhinethi inxusa bonke abantu baseNingizimu Afrika ukuba babe neqhaza ekuvikelweni kwezingane zethu futhi bakhe indawo ephephile nevikelekile. Abantu baseNingizimu Afrika bangabonisa ukusekela kwabo ngokugqoka iribhoni eliluhlaza njengophawu lokuphila, ukukhula, ithemba, ukunakekela nokusekela abaholi bethu bakusasa.IViki Lokuvikelwa Kwezingane kanye neNgqungquthela yeZintandane, Izingane Nentsha Engenabani kuzogxila ekubambeni iqhaza kwengane emphakathini wethu ukuze izingane zibe nezwi ezindabeni ezizithintayo.2.2.  IKhabhinethi iyivumile i-National Aquaculture Policy Framework (i-NAPF). Le nqubo-mgomo inikeza uhlaka olubumbene lokusungulwa nokuthuthukiswa kwemboni eneqhaza ekuvulweni kwamathuba omsebenzi asimeme nokutshala imali okwandayo.I-NAPF yasungulwa esendlalelweni semboni yomhlaba yokufuya izinto zasemanzini okuye kwanda kakhulu kuyo isidingo semikhiqizo yezinhlanzi. ENingizimu Afrika, izinto zasolwandle nasemanzini agelezayo zimelela ithuba elihle kakhulu lokwenza kube nemikhiqizo yezinhlanzi ehlukahlukene ukuze kwaneliswe isidingo sakuleli, kube neqhaza ekuqinisekiseni ukutholakala kokudla, ekuvulweni kwamathuba emisebenzi, ukuthuthukiswa komphakathi nokuthuthukiswa kwezindawo zasemakhaya, namathuba okuthumela izinto kwamanye amazwe.2.3.  IKhabhinethi yavuma ukuba iNingizimu Afrika isingathe iNgqungquthela Yomhlaba Yesithathu Kwezolimo, Ukutholakala Kokudla Nokushintsha Kwesimo Sezulu kwikota yesine yowezi-2013, iholwa uMnyango Wezolimo, Ezamahlathi Nezokudoba.Ukutholakala kokudla kusalokhu kuyinto ekhathazayo eyinhloko futhi le Ngqungquthela iyoba nomthelela omuhle endleleni esikhiqiza, silawule futhi sisebenzise ngayo ukudla.Kusukela nge-COP17/CMP7, iNingizimu Afrika iye yaba ngelinye lamazwe ahamba phambili ekuthuthukiseni ezolimo ezisebenzisa kahle isimo sezulu, ezisabela ezinseleleni zokutholakala kokudla nokushintsha kwesimo sezulu. Le Ngqungquthela Yomhlaba ihlose ukusungula izindlela zokukhula ezisimeme ngokwezenhlalo nangokwezemvelo.2.4.  IKhabhinethi yavuma ukwamukela kweNingizimu Afrika iSenezelo Se-Sanitary and Phytosanitary (SPS) kwiPhrothokholi Yezohwebo yeNhlangano Ethuthukisa Amazwe aseNingizimu ne-Afrika (i-SADC) nokuba lokhu kuhanjiswe ePhalamende.IPhrothokholi Yezohwebo ye-SADC iNingizimu Afrika eye yayivuma ithuthukisa ukubambisana nokuhlanganiswa kwesifunda phakathi kwamazwe angamalungu ukuba ahwebe ngezimpahla nezinsizakalo ngaphakathi esifundeni, kuhlanganise nemikhiqizo yezolimo.Isenezelo Se-SPS Se-SADC kwiPhrothokholi Yezohwebo Ye-SADC sihlinzeka ngohlaka olwenza kwenzeka ukubambisana kwe-SPS. Iphinde ithuthukise ukuvumelana kwezinyathelo ze-SPS ezisekelwe ezindinganisweni naseziqondisweni zamazwe ngamazwe ukuze kube lula ukuhweba ngokuphepha nangeqiniso ngemikhiqizo yezolimo esifundeni.2.5.  IKhabhinethi yatshelwa ngezakamuva mayelana nenqubekela-phambili ehlobene nokusingatha kweNingizimu Afrika umhlangano we-Kimberley Process Certification Scheme (KPCS) ngowezi-2013, ohlanganisa nomhlangano oyoba ngekhefu e-Kimberley mhla zi-4 kuya kwisi-7 kuNhlangulana kanye nomhlangano we-KPCS Ephelele e-Gauteng kusukela mhla zingama-26 kuya kuma-29 kuLwezi wezi-2013. Ukusingathwa komhlangano we-KPCS kuzoba neqhaza ekuthuthukisweni kwemboni yedayimane nezokuvakasha.Isikhundla seNingizimu Afrika njengosihlalo we-KPCS senza kuqashelwe indima eyinhloko iNingizimu Afrika eyidlala embonini yedayimane yamazwe ngamazwe. Njengosihlalo iNingizimu Afrika ihlose ukuqinisa ubudlelwano bokuhweba bamazwe ngamazwe, ngombono wokuqinisa nokwandisa igalelo ku-KPCS futhi ibe neqhaza emvelweni ephephe kakhudlwana emhlabeni wonke.3. Imithethosivivinywa3.1.  IKhabhinethi yavuma ukushicilelwa koMthethosivivinywao Wokuchibiyela Wokubuyiselwa Kwamalungelo Omhlaba Wezi-2013 kanye neMemorandamu Yalokho Okukulo Mthethosivivinywa, ukuze umphakathi uphawule.Lokhu kuqalisa isimemezelo esenziwa uMongameli eNkulumweni Yesimo Sezwe yowezi-2013 ezichibiyelweni ezihlongozwayo eMthethweni Wokubuyiselwa Umhlaba. Lokhu kubhekisela ekunwetshweni kosuku lokufaka izicelo zokubuyiselwa umhlaba, ukuze labo abangazihambisanga izicelo ngosuku lokuvala umhla zingama-31 kuZibandlela we-1998 noma ababeshiywe ngaphandle kule nqubo, bazihambise.Ukuvulwa kabusha kokufakwa kwezicelo kuqondiswa umbono woHlelo Lokuthuthukiswa Kwezwe (i-NDP) kanye noHlelo Olubanzi Lokuthuthukiswa Kwezindawo Zasemakhaya kanye namanye amasu okukhula ahloselwe ukuthuthukisa ukubuyisana kuzwelonke nobumbano lomphakathi.3.2.  IKhabhinethi yakuvuma ukuhanjiswa koMthethosivivinywa Wokuchibiyela Ukuxhumana Ngezobuchwepheshe ePhalamende.Lesi sichibiyelo sasuswa ukukhululeka kwemboni yokuxhumana ngezobuchwepheshe kanye nentuthuko esheshayo kuzo eye yenza ukuba khona okuqhubekayo kwezingxenye ezithile zoMthetho kungabe kusadingeka. Lezi Zichibiyelo zifuna ukubhekana nemingcele ethuthukisa ukuncintisana, ukufinyelela kwingqalasizinda yezokuxhumana ngezobuchwepheshe, izindleko zokuxhumana kanye nokuthuthukisa isikhathi sezinqubo zokuxoxisana.Umthetho-sivivinyo Wokuchibiyela wenza uMthetho uhambisane nemigomo ebanzi yokunikezwa amandla kwabansundu kwezomnotho; ucoboshise izindaba zelayisensi; uthuthukise amalungiselelo emincintiswano; ukhiphe izindawo eziwumngcingo kwezokulawula futhi uhlinzeke ngezindaba eziphathelene nalokhu.3.3.  IKhabhinethi yavuma ukuhanjiswa koMthetho-sivivinyo Wokuchibiyela We-Independent Communications Authority of South Africa (ICASA) Lo Mthethosivivinywa Wokuchibiyela usabela kwezinye zezindaba ze-NDP.Izichibiyelo zoMthetho We-Independent Communication Authority No. 13 wezi-2002 (Umthetho We-ICASA) zisekelwa yisidingo sokuthuthukiswa kwale nhlangano ukuze kuqiniswe leli Gunya elizimele. Lokhu kuyokwenziwa ngokuhlinzekwa kokucacisa ezindabeni zamandla ayo; ukwenza uMthetho uhambisane ngokuseduze nezimfuneko zoMthetho Wokulawulwa Kwezimali Zikahulumeni (i-PFMA) nokuthuthukisa ukusebenza kwawo ngempumelelo. Lokhu kwenzelwa ukuthuthukisa ukulandisa nokubeka izinto obala okuyoba neqhaza emikhubeni yokulawula enengqondo ngaphakathi ku-ICASA.UHulumeni kudingeka adlale indima enkudlwana ukuze aqinisekise ukuthi imboni yezokuxhumana ngezobuchwepheshe ilawulwa ngendlela esekela imigomo yonkana yezwe. Lokhu akufanele kufundwe njengokuphakamisae noma yimuphi umkhawulo wokuzimela kwe-ICASA.Ukubaluleka komlawuli ozimele nongachemile embonini yezokuxhumana akunakugcizelelwa ngokweqile.4. Abaqashiwe4.1.  IKhabhinethi ivume ukubekwa kukaMnu Ebrahim Mohamed njengoKhomishana weKhomishana Yabathengi Kazwelonke isikhathi esiyiminyaka emihlanu. Ishicilelwe ngabezokuXhumana kukaHulumeni (GCIS)Imibuzo: Phumla Williams (Ibambela loKhulumela iKhabhinethi)Ungathintana naye ku: 083 501 0139"
Isitatimende somhlangano weKhabhinethi wangomhla zingama-29 kuNhlaba 2013,30 May 2013,https://www.gov.za/statement-cabinet-meeting-29-may-2013,https://www.gov.za/zu/isitatimende-somhlangano-wekhabhinethi-wangomhla-zingama-29-kunhlaba-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi inxusa imiphakathi ukuba iqaphe ngeso lokhoziukuvuka futhi kodlame olubhekiswe kubantu abavela kwamanye amazwe. IKhabhinethi imadolonzima ukubiza lolu dlame ngokuthi ukuhlaselwa nokucwaswa kwabantu bakwamanye amazwe ngoba ubufakazi bokuqala obutholakele bubonisa ukuthi lezi zenzo zigqugquzelwa ikakhulu ubugebengu.IKhabhinethi iyazincoma izikhungo zokuqikelela ukugcinwa komthetho ngokuthatha isinyathelo esisheshayo futhi esinohlonze. 1.2. IKhabhinethi ithi akwehlanga lungehliyo emindenini nakubangane bezinsizwa ezidlule emhlabeni ngenxa yokusoka okungenziwa ngendlela efanele. IKhabhinethi ihamba emazwini kaMongameli u-Jacob Zuma okunxusa ubulungisa obusheshayo nokunxusa abaholi bendabuko namalungu omphakathi ukuba aqaphe ngeso lokhozi ukuhlukunyezwa nokungaphathwa kwabasokwa ngendlela efanele.UHulumeni uwaseka ngokugcwele amasiko omphakathi wethu ohlukahlukene futhi ugcizelela ukuthi kumele ahambisane namalungelo akumthethosisekelo.1.3. IKhabhinethi yakwamukela ukubamba iqhaza kweNingizimu Afrika eNgqungqutheleni yeNhlangano Yobumbano Lwamazwe ase-Afrika (AU) ebanjwe esikhathini esifushane esedlule, lapho iNingizimu Afrika yabeka eqhulwini izindaba eziningana ohlwini lwezinto ezazizodingidwa kule Ngqungquthela. Lezi zibandakanya noHlelo Lwamasu eKhomishana ye-AU yenkathi yowezi-2014-2017 kanye neSabelomali se-AU sowezi-2014; isimo sokuthula nokuvikeleka e-Afrika; ukutholakala kweminye imithombo yokuxhasa ngezimali i-AU; i-Ajenda Yentuthuko yangemva kowezi-2015; umhlangano weKomiti Lokufundiswa Kwezinhloko Zombuso NoHulumeni le-NEPAD, neKomidi Lokuhlinzeka Ohulumeni Ngolwazi neNgqungquthela yeSithangamu se-African Peer Review Mechanism (APRM).1.4. IKhabhinethi yatusa ubuholi beNhlangano Ethuthukisa Amazwe aseNingizimu ne-Afrika(i-SADC) ngokusiza kwinqubo eyaholela ekutheni i-Zimbabwe yamukele uMthethosisekelo omusha. Umthethosisekelo wase-Zimbabwe uphawula ingqophamlando esemqoka ekuqalisweni ngempumelelo kweSivumelwano Sokuthula Somhlaba.1.5.  Njengoba sesizoqala iNyanga Yentsha iKhabhinethi inxusa zonke izinhlaka zomphakathi ukuba ziphakamise izinhlelo zokulwa nokuxhashazwa kwezidakamizwa. Ingqikithi yeNyanga Yentsha ithi: “Ukubambisana Ukuze Kuthuthukiswe Intsha neNingizimu Afrika Engenazo Izidakamizwa.”Isinyathelo esisheshayo sikaHulumeni sokubhekana nokudliwa kwezidakamizwa e-Eldorado Park, e-Gauteng, sisondeza abantu bakule ndawo eduze nokubona umphakathi ongenazo izidakamizwa. IKhabhinethi iyayiphawula futhi iyayamukela inqubekelaphambili eyenziwe amaphoyisa, abaholi bomphakathi nezinye izinhlaka e-Eldorado Park ngaphansi kobuholi bukaHulumeni WeSifundazwe SaseGauteng. Ngokubambisana sekwenziwe inqubekelaphambili ebonakalayo ekulweni nesihlava sokuxhashazwa kwezidakamizwa. IKhabhinethi iyazi ukuthi isimo i-Eldorado Park ebhekene naso siyefana nezinkinga ezikhungethe imiphakathi eminingi kanye nezwe lonke futhi inxusa imiphakathi kulo lonke leli ukuba ihambe phambili ekulweleni ukuba kube neNingizimu Afrika “engenazo izidakamizwa” ezindaweni zayo.NgeNyanga Yentsha, asiphinde sizibophezele ukulweni nokuxhashazwa kwezidakamizwa nokuphuza utshwala ngokweqile kuzo zonke izindawo kuleli zwe.1.6. IKhabhinethi iyakwamukela ukukhula kwezinga lokwethulwa kolimi loMdabu kwi-Banga R nakwi-Banga 1 lapho bezingakafundiswa khona lezi zilimi.IKhabhinethi iyasitusa nesimemezelo esenziwe  iNyuvesi yaKwaZulu-Natali yokwenza isiZulu siphoqeleke kubafundi abenza iziqu zokuqala, abangasazi kahle isiZulu, ukuze babhalisele isifundo sokuthuthukisa amakhono okuxoxa.IKhabhinethi ikhuthaza bonke abantu baseNingizimu Afrika ukuba bafunde ulimi lomdabu ngoba lokho kuthuthukisa ukukhulunywa kwezilimi ezahlukahlukene futhi kwakha isizwe.1.7. IKhabhinethi iyaphawula ukuthi kusukela mhla lulu-1 kuya mhlazi-3 kuNhlangulana 2013 uMongameli u-Jacob Zuma uzovakashela e-Japhane ngezindaba eziqondene nezwe futhi uzokwethamela neNgqungquthela Yase-Tokyo Yesihlanu Yamazwe Ngamazwe Yokuthuthukiswa Kwe-Afrika  (TICAD V). Ingqikithi ye-TICAD V e-Yokohama, e-Japhane, ithi: “Ukubambisana Ne-Afrika Eguqukayo.”1.8. IKhabhinethi iyadabuka ngokudlula emhlabeni kwentatheli ebisimnkantshu-bomvu u-Vuyo Mbuli futhi ithi akwehlanga lungehliyo emndenini wakwaMbuli, kubangane nakulabo abebengozakwabo embonini yezindaba. UMnu Mbuli waba negalelo elikhulu ekubumbeni izingxoxo zezwe ezindabeni ezisemqoka futhi uthando lwakhe lomsebenzi wakhe luthinte izinhliziyo zabaningi eNingizimu Afrika.1.9. IKhabhinethi iphinde ithi akwehlanga lungehliyo kwizakhamuzi zase-Bangladesh nemindeni nabangane babasebenzi basefektri yezimpahla abangaphezu kwe-1 000 abashona ngenkathi kubhidlika isakhiwo. Sikanye nabo abantu base-Bangladesh emicabangweni nasemithandazweni yethu.1.10. IKhabhinethi iyadabuka kakhulu ngokudlula emhlabeni  nokulimala kwabantu ngenxa yezikhukhula ezinkulu eningizimu ye-China.1.11. IKhabhinethi izwakalisa ukudabuka okukhulu futhi ngokushona kwabafundi abahlanu baseSigodini saseLwandile eNgqeleni, eMpumalanga Kapa, abashona engozini yebhasi. Abafundi abangama-30 balimala ngenxa yale ngozi enyantisa igazi. UHulumeni udlulisa amazwi enduduzo emindenini, kubangane, kothisha nakubafundi abebekanye nalaba abashonile.  Kuyadabukisa uma iNingizimu Afrika ilahlekelwa abaholi besikhathi esizayo.2. Izingxoxo nezinqumo zeKhabhinethi eziqavile2.1. IKhabhinethi livumile ukuba Uhlaka Lomthetho Ohlongozwayo Wezamaphoyisa lushicilelwe kuSomqulu Kahulumeni ukuze umphakathi uphawule.Kusukela kwasungulwa uMbutho WamaPhoyisa aseNingizimu Afrika (SAPS) ngowe-1994, kuye kwaba nezinguquko eziningi esimweni sangaphakathi nangaphandle ezibe nomthelela kwindlela uMbutho oqonda futhi uphendule ngayo ezindabeni zobugebengu nokuphepha.Kusukela ngowe-1994, uhulumeni wayebhekene nokufezekisa izinjongo ezimbili zokwakha umbuso othuthukayo kanye nokuguqula amaphoyisa abe isikhungo sokubusa.Uhlaka Lomthetho Ohlongozwayo luzobhekana ngqo nalezi zinselele ezihlonziwe ngemva kokuhlola ukusebenza kweSu Lokuvimbela Ubugebengu Ngowe-1996 (NCPS) kanye noHlaka Lomthetho Odingidwayo Wezokuphepha Nokuvikeleka Ngowe-1998. Okugxile kulezi zinqubomgomo kwakuwumbono wokubhekana nokuphepha nokuvikeleka ngendlela ehlanganisa konke ngokusungulwa nokuqaliswa kwezinhlelo ezididiyelwe ezisebenza emikhakheni yonke. Bebambisene, bafuna ukubeka uhlaka olubanzi lokubhekana nezinkinga ezibanzi zokuphepha nokuvikeleka kwaze kwaba ngowezi-2004.Uhlaka Lomthetho Ohlongozwayo ludingida “Ukubhekana Nobugebengu eNingizimu Afrika Ebuswa Ngentando Yabantu, Umsebenzi Wamaphoyisa eNingizimu Afrika, Ukugqugquzela Umsebenzi Wamaphoyisa Osezingeni Eliphezulu kanye Nezinhlelo Zezikhungo"".  Inhloso yalokhu ukubeka i-SAPS esimweni sokuba ikwazi ukubhekana nesimo sobugebengu esishintshayo njalo, futhi kusenjalo ikwazi ukuhlangabezana nezidingo zeMbuso othuthukayo.2.2. IKhabhinethi yalamukela uHlelo Lokusebenza Oluphathelene Nezingane lowezi-2012-2017 njengohlelo oluphelele lokunikeza umhlahlandlela eminyangweni kahulumeni, umphakathi wonkana kanye nabanye okubanjisenwe nabo emkhakheni wezingane ukuze kufezekiswe amalungelo ezingane.Lolu hlelo luhambelana noMthethosisekelo, izivumelwano zamazwe ngamazwe nezezifunda, imithetho ehlongozwayo yezingane eNingizimu Afrika, iziNjongo Zentuthuko Zekhulu Leminyaka kanye noMbono wezi-2030 Wohlelo Lukazwelonke Lentuthuko.Lolu hlelo lunezingqikithi ezinhlanu eziseqhulwini: ukuphila kwengane (isib. ukuncishiswa kokufa kwezingane); ukuthuthukiswa kwengane (isib. izinsizakalo zezinkulisa); ukuvikelwa kwengane (isib. ukuvikelwa odlameni nasekuhlukunyezweni ngokocansi); izinga lokuphila lezingane (isib. izimo zezindlu lapho kukuhlala khona izingane) nokubamba iqhaza kwengane (isib. izingane zibe nezibopho ngesikhathi zijabulela amalungelo).UHlelo Lokusebenza Oluphathelene Nezingane lowezi-2012-2017 kuzochazwa futhi ngalo kabanzi kwesinye isithangamu sabezindaba.2.3. IKhabhinethi yavuma ukuthi uMqulu Wenguquko Yamasiko ase-Afrika wethulwe ePhalamende ukuze wamukelwe ngokusemthethweni ngokweSigaba 231 (92) soMthethosisekelo weRiphabhulikhi yaseNingizimu Afrika.Ukwamukelwa kwalo Mqulu nguhulumeni kuwukusabela eSimemezelweni senguquko Ephathelene NamaSiko kanye naMagugu Afanayo oMhlangano Ovamile We-16 WeZinhloko Zombuso NoHulumeni beNhlangano Yobumbano Lwamazwe ase-Afrika (AU) owawuse-Equatorial Guinea, ngoMasingana wezi-2011, kanye noKuqaliswa komkhankaso we-AU ophathelene noMqulu Wenguquko Yamasiko E-Afrika okwenzeka ngasekupheleni kowezi-2011 eNingizimu Afrika.Ukwamukelwa koMqulu kuthuthukisa ukuvikelwa kwamagugu ezamasiko ase-Afrika kanye nemvelaphi yezamasiko futhi kuthuthukisa umoya woBumbano lwama-Afrika.Lo Mqulu uthuthukisa ubunye bamasiko, ubuciko, amagugu ezamasiko, ulimi, imvelaphi kanye nezimboni zamasiko nezokusungula izinto njengento ebalulekile entuthukweni esimeme. Lokhu kungaba neqhaza ekukhuleni komnotho nokubumbana komphakathi. Lo Mqulu uvumelana noHlelo Olusha Lomgudu Wokukhula Komnotho, Uhlelo Lukazwelonke Lwentuthuko, uHlaka Lomthetho Odingidwayo Wezobuciko, Amasiko Namagugu Esizwe kanye neSu Lomnotho WaseMzansi Osagolide. UNgqongqoshe Wezobuciko Namasiko uzosingatha isithangamu sabezindaba mayelana nalokhu.2.4. IKhabhinethi yakuphawula ukusingathwa kweNgqungquthela YeSayensi, Ezobuchwepheshe Nokusungula Izinto ezobanjwa mhla zingama-20 kuya kuma-21 kuNtulikazi 2013.Ingxoxo-mpikiswano yaleNgqungquthela izohlinzeka ngethuba lokuhlola izindlela zokuthuthukisa ukuxhumana phakathi kukahulumeni nemboni ezimele.Le Ngqungquthela izokwenza ababambiqhaza bahlole izindlela isayensi, ezobuchwepheshe nokusungula izinto (STI) ezingadlala ngayo indima ebalulekile ohambweni lwethu oluya emnothweni osekelwe olwazini nokufezekiswa koMbono wezi-2030.3. Imithethosivivinywa3.1. IKhabhinethi yamukela izichibiyelo zoMthethosivivinywa Ohlongozwayo Womkhakha Wezokuphatha Kahulumeni (PAM) futhi manje osuzoshicilelwa ukuze umphakathi uphawule ngawo.UMthethosivivinywa ohlongozwayo uhlose ukwakha uhlaka lomthetho olufanayo ezindabeni zabasebenzi nasezindabeni ezithile zenhlangano nezokubusa kuzwelonke, ezifundazweni nasekuphathweni komasipala. Ngalokhu kuhloswe ukuthuthukisa ukunikezwa kwezidingongqangi ngohlelo olufanayo lomkhakha wezokuphatha  kahulumeni, ukusetshenziswa kwabasebenzi okwenziwe ngcono nokwakhiwa komnyango owodwa ozosetshenziswa izakhamizi ukuthola usizo kuhulumeni.3.2. IKhabhinethi yawamukela uMthethosivivinywa Wokuchibiyela iKhomishana Yomkhakha Wemisebenzi Kahulumeni ukuze umphakathi  uphawule ngawo futhi ukuze uMthethosivivinywa Wokuchibiyela wethulwe ePhalamende.Injongo yoMthethosivivinywa Wokuchibiyela ukwenza uMthetho WeKhomishana Yomkhakha Wemisebenzi Kahulumeni we-1997 uhambelane noMthethosisekelo. Uhlose futhi nokunikeza amandla iKhomishana Yomkhakha Wemisebenzi Kahulumeni ukuze ihlinzeke ngomhlahlandlela mayelana nemigomo elawula ukuphathwa kukahulumeni.Lokhu kuhambelana neqhaza eliqinisiwe okumele libanjwe yiKhomishana ngokulayela koHlelo Lukazwelonke Lwentuthuko.3.3. IKhabhinethi yavuma ukuba uMthethosivivinywa Wokuchibiyela Uphiko Lwemisebenzi Yezesimo Sezulu eNingizimu Afrika ushicilelwe ukuze umphakathi uphawule.Lo Mthethosivivinywa uhlose ukuchibiyela uMthetho WoPhiko Lwemisebenzi Yezesimo Sezulu eNingizimu Afrika, wezi-2001 (Umthetho No. 08 wezi-2001) ohlinzekela ukusungulwa, izinjongo, amandla nemisebenzi yoPhiko Lwemisebenzi Yezesimo Sezulu eNingizimu Afrika.Izichibiyelo eziseqhulwini zizonikeza aboPhiko Lwemisebenzi Yezesimo Sezulu eNingizimu Afrika igunya elisemthethweni lokuqalisa umsebenzi wokulawula ulwazi ngezinga lomoya kuleli lizwe, nokusebenza njengenxusa le-South African Air Quality information System.Lokhu kuzofaka isandla ekuvikeleni nasekuthuthukiseni impahla yethu yemvelo nezinto zemvelo.3.4. IKhabhinethi yavuma ukuba uMthethosivivinywa Ohlongozwayo Wokuchibiyela Ukuthuthukiswa Kwamaminerali Nemikhiqizo Kaphethiloli, wezi-2012 wethulwe ePhalamende.UMthethosivivinywa Ohlongozwayo Wokuchibiyela Ukuthuthukiswa Kwamaminerali Nemikhiqizo Kaphethiloli wezi-2012 (uMthethosivivinywa Ohlongozwayo) uhlose ukuchibiyela uMthetho Wokuthuthukiswa Kwamaminerali Nemikhiqizo Kaphethiloli, wezi-2002 (uMthetho No. 28 wezi-2002) njengoba uchitshiyelwe uMthetho Wokuchibiyela Ukuthuthukiswa Kwamaminerali Nemikhiqizo Kaphethiloli wezi-2008 (uMthetho No. 49 wezi-2008).Izinjongo ezinkulu zoMthethosivivinywa Wokuchibiyela, phakathi kokunye, ukuthuthukisa ukuhlinzekwa kokuzuza kumaminerali ukuze kuthuthukiswe ezezimboni futhi kufezekiswe izinjongo zezwe zokwakha imisebenzi nokukhulisa umnotho ngokulayela koHlelo Lukwazwelonke Lwentuthuko. Kuzobanjwa esinye isithangamu sabezindaba esizogxila kulokhu.4. AbaqashiweIKhabhinethi yamukele ukuqashwa kwalaba abalandelayo:4.1. UMnu Sithembiso Freeman Nomvalo njengoMphathi Omkhulu woPhiko Lwezobuchwepheshe Bolwazi LukaHulumeni nanjengelungu eliqavile kwiBhodi Yabaqondisi enkathini ewunyaka owodwa.4.2. UMnu Trevor Gordon njengePhini loMqondisi-Jikelele: Ophikweni Lokulawulwa Kwamakhemikhali Nemfucuza eMnyangweni Wezemvelo.4.3. UNksz Yoliswa Makhasi njengePhini loMqondisi-Jikelele: Ophikweni Lwezokulawulwa Kwebhizinisi eMnyangweni Wamabhizinisi Kahulumeni.4.4. UNksz Rose Mbono njengePhini loMqondisi-Jikelele: Ophikweni Oluqaphe Umthelela Wezomnotho Nokuhambelana Kwenqubomgomo eMnyangweni Wamabhizinisi Kahulumeni.4.5. IKhabhinethi yamukela ukuqashwa kwalaba abalandelayo oPhikweni Lwezibonelelo Zikahulumeni eNingizimu Afrika (SASSA):a) UNksz Emmarentia Dianne Dunkerley ekubeni uMphathi Omkhulu: Ophikweni Lokulawulwa Kwezibonelelo,b) UMnu Frank Earl ekubeni uMphathi Omkhulu: Ophikweni Lokudluliswa Kwemihlomulo Yezibonelelo4.6. IKhabhinethi yakuphawula ukunwetshwa kwehlandla lokusebenza, ngesikhathi esiyizinyanga eziyisithupha, emalungwini angama-20 oMkhandlu okhona njengamanje we-South African Council for the Natural Scientific Professions kuze kube umhla zingama-30 kuMandulo wezi-2013.Imibuzo:Phumla Williams (Ibambela loKhulumela iKhabhinethi)Inombolo yeselula: 0835010139"
Isitatimende somhlangano weKhabhinethi wangomhla ziyi-12 kuNhlangulana 2013,13 Jun 2013,https://www.gov.za/statement-cabinet-meeting-12-june-2013,https://www.gov.za/zu/isitatimende-somhlangano-wekhabhinethi-wangomhla-ziyi-12-kunhlangulana-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi imfisela ukuba asheshe alulame uMongameli wangaphambilini u-Nelson Mandela futhi iqinisekisa isizwe ukuthi uthola ukunakekelwa kwezokwelapha okuhamba phambili. IKhabhinethi iyajabula ngokuthi usabela kahle ekwelashweni futhi iyaphinda inxusa abezindaba kanye nomphakathi ukuba bakuhloniphe ukuthi uMongameli wangaphambilini kanye nomndeni wakhe badinga ukuba bodwa ngale nkathi.1.2. IKhabhinethi iyawuncoma umsebenzi waMaqoqo Ezokuqapha Ubulungiswa, Ukuvimbela Ubugebengu kanye Nokuvikeleka  weThimba Elilwa Nenkohlakalo  (i-ACTT) elasungulwa uMongameli u-Jacob Zuma ngowezi-2010. Ngokokuqala ngqa emlandweni wokubusa kwethu ngentando yabantu, izigebengu ezazisebenzise kabi ukwethenjwa ngumphakathi futhi zadla imali zavezwa obala futhi zalandisa ngezenzo zazo obala. Ukungabekezeleli lutho oluyinkohlakalo kweNingizimu Afrika kusisondeza eduze kombono wethu wangowezi-2030 lapho umphakathi waseNingizimu Afrika ubonakala ngezimiso eziphakeme zokuhle nobuqotho.Lesi simo esinqala sihloselwe ukuthiya abantu abasembonini ezimele nekahulumeni ukuba benze izenzo zenkohlakalo nezobugebengu futhi sigqugquzelwa ukuzibophezela kwethu ekuqinisekiseni ukuthi zonke izakhamizi ziphephile futhi zizizwa ziphephile.1.3. IKhabhinethi izilahla ngokuphelele izenzo zamuva nje zokucwasa ezenzeke kwezinye izingxenye zezwe lethu. Ayikho nakancane indawo yabacwasanayo ezweni lethu nasekubuseni ngentando yabantu, kungasaphathwa ezikoleni zethu, lapho kufanele kugqugquzelwe khona izimiso zoMthetho-sisekelo wethu futhi zivikelwe.IKhabhinethi iyawuncoma uMnyango Wezemfundo Eyisisekelo ngokuthatha isinyathelo esisheshayo sokubhekana nokucwasa ezikoleni futhi ikhuthaza bonke abazali, izingane, nothisha ukuba babike ukucwasa nokuhlukunyezwa okwenzeka ezikoleni. IKhabhinethi inxusa bonke abantu baseNingizimu Afrika ukuba babambisane nohulumeni ekulweni nokucwasa noma ngabe kwenzeka kuphi emphakathini wethu.1.4. IKhabhinethi iyakwamukela ukuvakashelwa kweRiphabhuliki yaseNingizimu Afrika nguMongameli waseMelika, u-Barack Obama okuyingxenye yokuvakashela amazwe amathathu okuyi-Senegal, i-Tanzania neNingizimu Afrika phakathi komhla zingama-26 kuNhlangulana kuya mhla zizi-3 kuNtulikazi 2013. Ingxoxo yethu yamasu ezepolitiki kanye neMelika iyaqhubeka inomthelela omuhle ebudlelwaneni bethu. IMelika isalokhu inguphathina obalulekile kwezohwebo, ukutshalwa kwezimali, ezokuvakasha nezobuchwepheshe.1.5. IKhabhinethi yawuncoma umhlangano oyingqopha-mlando we-Kimberley Process Certification Scheme (KPCS) owawuphakathi komhla zizi-4 kuya mhla ziyisi-7 kuNhlangulana e-Kimberley. Le Ngqungquthela yadingida, phakathi kokunye, ngezindlela zokuqinisa ukuphumelela kohlelo lokuqinisekiswa kwedayimane elingahluziwe. Lokhu kwenzelwa ukuqinisekisa ukuthi ukuhweba ngedayimane akuxhasi ngezimali udlame olwenziwa yilabo abangamavukela-mbuso kanye namadlela-ndawonye abo afuna ukucekela phansi ohulumeni abamisiwe.  Izincomo ezivela kulo mhlangano zizocatshangelwa emhlanganweni okuzobe kukhona kuwo bonke abangamalungu e-KPCS ozoba ngasekupheleni kwalo nyaka.1.6. IKhabhinethi yaphawula ukuthi ukugujwa koSuku Lwentsha ngowezi-2013 okuphawula ukugujwa kweminyaka engama-37 kwenzeka iZibhelu Zase-Soweto futhi izogujwa ngaphansi kwengqikithi ethi “Ukubambisana ukuze Kuthuthukiswe Intsha neNingizimu Afrika Engenazo Izidakamizwa”.IKhabhinethi yakuqaphela ukuzidela okwenziwa yikilasi lika-1976 ekushintsheni umlando wezwe futhi libeke iNingizimu Afrika iqine emgwaqweni oye ekubuseni ngentando yabantu. IKhabhinethi yaphinda yasho ukuthi nakuba intsha ka-1976 yalwela inkululeko nokwakhiwa kombuso wentando yabantu, ukushiseka kwentsha yanamuhla kuqondiswe ekutheni kubhekanwe nezinselele zokulwa nobubha, ukungabi bikho kwemisebenzi,  iGciwane leSandulelangculaza neNgculaza, ukuzithuthukisa komuntu ngokwakhe; nokulwa nosetshenziwa kabi kwezidakamizwa. IKhabhinethi ikhuthaza bonke abantu baseNingizimu Afrika kanye nezinhlangano ukuba babambisane ukuze bathuthukise ukuphila kwentsha futhi balwele ukuqeda abashushumbisi bezidakamizwa emiphakathini. Ukugujwa koSuku Lwentsha kuzwelonke kuzokwenzeka ngeSonto, mhla ziyi-16 kuNhlangulana 2013 e-Newcastle, KwaZulu-Natal.1.7. IKhabhinethi ihalalisela uKhongolose waBafundi baseNingizimu Afrika (i-Cosas) ngokuqeda iminyaka engama-34 yasungulwa, njengoba izimpande zayo zisuka eMzabalazweni wase-Soweto ngo-1976 wemfundo yamahhala, esezingeni eliphezulu nefanele. Izwe lihlanganyela kanye ne-Cosas ekugubheni lokho okuphawulekayo ekufinyelele kanye nasekuthuthukiseni imfundo esezingeni eliphezulu kubo bonke. IKhabhinethi iyabutusa futhi ubuholi be-Cosas ngokuthatha isinyathelo kuqala sokuhlela intsha ukuba imelane nokudla izidakamizwa.1.8. IKhabhinethi iyazilahla izenzo zokuchitha indle yabantu ezindaweni zomphakathi eNtshonalanga Kapa ezenziwe ababhikishi bebhikishela ukuqedwa kwezindlu zangasese ezingamabhakede. Nakuba uHulumeni elihlonipha ilungelo lezakhamizi lokubhikisha, le ndlela yokubhikisha ayinasizotha futhi iwusongo olukhulu empilweni yemiphakathi kanye neyababhikishi ngokwabo. IKhabhinethi inxusa izakhamuzi ukuba ziphakamise izikhalo zazo ngendlela eyakhayo futhi ziphathe izikhungo zomphakathi ngenhlonipho kungakhathaliseki ukuthi zikhala ngani. IKhabhinethi iphinda inxusa iziphathimandla ukuba zisheshise ukusingatha izindaba ngendlela ehambisana noMthetho-sisekelo wethu.1.9 UHulumeni, ngaphansi kobuholi bePhini LikaMongameli u-Kgalema Motlanthe, wahlangana nabaholi bezenkolo abamelele uMkhandlu WamaSonto waseNingizimu Afrika neKhomfa laboBhishobhi beKatolika yaseNingizimu Afrika ukuze kudingidwe izikhalazo zabo zokuthi iPhrojekthi Yokwenza Ngcono Imigwaqo Engothelawayeka Yase-Gauteng izoba nomthelela kwabadla imbuya ngothi nokuthi uhulumeni akazinakanga izidingo zalabo abampofu.IKhabhinethi iyaphinda iyasho ukuthi uhulumeni akazifakanga ezokuthutha umphakathi ezibhalisiwe (okuyizona ezisetshenziswa kakhulu yilabo abampofu) kulezi zimali ezizokhokhwa emigwaqweni yase-Gauteng engothelawayeka. Kanti futhi, ukuze abhekelele izikhalo zabasebenzisa izimoto, uhulumeni uye wanciphisa amanani abebekiwe futhi wethula amanani amasha anomkhawulo othile azo zonke izigaba zezimoto.IKhabhinethi inxusa abanikazi bezimoto e-Gauteng ukuba babhalisele ama-e-tag futhi babheke le phrojekthi njengengxenye yomkhankaso wezwe wokwakha ingqalasizinda yomphakathi.1.10 IKhabhinethi ihalalisela amaQembu kaNobhutshuzwayo i-Bafana Bafana ne-Banyana Banyana kanye neQembu Lekhilikithi ama-Proteas ngokunqoba kwabo kwamuva nje kunobhutshuzwayo nakwikhilikithi. IKhabhinethi ihalalisela amaqembu esizwe  ekulweleni kwabo kanzima ukunqoba evikini eledlule futhi ikhuthaza bonke abantu baseNingizimu Afrika ukuba basekele amaqembu esizwe.1.11 IKhabhinethi ikwamukele ukuqaliswa kwe-Power FM, isiteshi somsakazo esisha sezingxoxo, njengomdlali omusha kule mboni. IKhabhinethi yaphawula ukuthi lesi siteshi sizodingida ezepolitiki, izindaba ezithinta umphakathi nezemidlalo ngokuyinhloko futhi sijoyina uhlu lwezinkundla zemisakazo ezingasetshenziselwa ukwazisa abantu baseNingizimu Afrika ngezindaba ezithile.1.12 IKhabhinethi ihalalisela uMqondisi-Jikelele woMnyango Wezempilo, uDkt. Malebona Precious Matsoso, ekuqokweni kwakhe njengelungu nanjengomunye wePhini losihlalo be-World Health Assembly Executive Board isikhathi esiyiminyaka emithathu.2. Izingxoxo nezinqubo zeKhabhinethi eziqavile2.1. IKhabhinethi yaphawula ukuthi iSikhungo Sokuqapha Ezezimali saseNingizimu Afrika sizosingatha uMhlangano Waminyaka Yonke Wamalungu Novamile Wangowezi-2013 Weqembu Elisebenzayo wophiko lokuqapha ezezimali zeQembu le-Egmont.Iqembu le-Egmont  yinhlangano yophiko lokuqapha ezezimali lwamazwe ayi-131.  Ihlangana njalo ukuze yenze kwenzeke ukubambisana kwamazwe ngamazwe ukuze kuhlonzwe ubugebengu, kulwiwe nokutholakala kwemali ngokungemthetho kanye nokuxhaswa kobuphekula ngenjongo yokulwela ubuqotho bezinhlelo zezimali.2.2. IKhabhinethi yakuphawula ukukhethwa kweNingizimu Afrika ukuba ikhonze eMkhandlwini wezoMnotho nezeNhlalo weNhlangano yeZizwe Ezihlangene (i-ECOSOC) enkathini esuka kowezi-2013-2015. Lokhu kunikeza ithuba lokubeka ubuholi beNingizimu Afrika endaweni ekahle ezindabeni zentuthuko nokuqinisa indima yezwe njengomdlali ophikelelayo nophumelelayo  ekusebenzisaneni kwamazwe amaningi.INingizimu Afrika iyophinde iqinisekise nokuthi i-ECOSOC iyaqiniswa futhi iguqulwe ngokwengeziwe ukuze ihlangabezane kahle nezinselele zomhlaba wonke ezivelayo kanye nezidingo zamazwe asathuthuka.2.3. IKhabhinethi yaphawula umbiko wobulungu beNingizimu Afrika oBungebona Obuhlala njalo boMkhandlu Wezokuvikeleka weNhlangano Yezizwe Ezihlangene (i-UNSC) kusukela mhla lulu-1 kuMasingana 2011 kuya mhla zingama-31 kuZibandlela 2012.Lo mbiko uchaza ithonya leNingizimu Afrika ohlelweni lokubusa lomhlaba wonke ekugcinweni kokuthula nokuvikeleka kwamazwe ngamazwe.Ngokuvumelana nezimiso zayo nalokho okuzuzisa izwe, iNingizimu Afrika ku-UNSC yabeka eqhulwini ukuxazululwa kwezingxabano kanye nokuba khona kokuthula nokuzinza eZwenikazi Lase-Afrika. Ubulungu be-UNSC baphinde banikeza iNingizimu Afrika ithuba lokuqinisa ubudlelwano nabasebenzisani abasemqoka abathuthukayo – i-Brazil, iNdiya, Nigeria ne-China – abahlanganyela ubulungu boMkhandlu neNingizimu Afrika.3. Imithethosivivinywa3.1. IKhabhinethi yavuma uMthethosivivinywa Wokuchibiyela Ukulawulwa Kwezinhlekelele ukuba ushicilelwe ukuze umphakathi uphawule.Lo Mthethosivivinywa uhlose ukubhekana nezinselele ezaba khona kuzo zonke izinhlaka zikahulumeni ngemva kokuqala koMthetho Wokulawulwa Kwezinhlekelele Wezi-2002. Lesi Sichibiyelo sizoqinisekisa kabusha umsebenzi womasipala besifunda mayelana nomthwalo wokusungula ukwenziwa nokuphathwa kwepulani lokulawula izinhlekelele. Lokhu kuhlanganisa ukuqaliswa komsebenzi wokulawula izinhlekelele endaweni kamasipala.UMthetho Wokulawulwa Kwezinhlekelele Wezi-2002 ugxile ezicini ezine: Usungula uhlaka lwenhlangano olubanzi lokulawula izinhlekelele; ugxilisa ukuthuthukiswa kwenqubo-mgomo okuningilizayo kanye nohlaka lwesikhathi eside lokuhlela ukulawulwa kwezinhlekelele. Lo mthethosivivinywa ubuye uhlinzeke ngokuhlelwa ngezigaba nokumenyezelwa kwenhlekelele, futhi udingida kafushane ukuxhaswa kokusimama nokuhlunyeleliswa kwangemva kwenhlekelele. Uhlinzeka ngamavolontiya okulawulwa kwezinhlekelele kanye nezinye izinsizakalo.3.2. IKhabhinethi yakuvuma ukuhanjiswa koMthethosivivinywa Wokuchibiyela Intela yezindawo ebizwa ngoMasipala yoHulumeni Basekhaya ePhalamende.Ohulumeni Basekhaya: Umthetho wentela Yezindawo Komasipala waqala ukusebenza mhla zi-2 kuNtulikazi 2005. Wachibiyelwa kabili ngowezi-2008 nangowezi-2009. Izichibiyelo zifuna ukusuka ukungacaci kahle futhi zihlinzeke ngokuqiniseka okukhulu kwezomthetho.Isichibiyelo sizovumela ukuba izinto zibekwe obala mayelana nokukhokhwa kwentela yezigaba ezihlukene zezindawo, ngaleyo ndlela abanikazi bezindawo bayiqonde kangcono intela yezindawo zabo. Lesi sichibiyelo ngeke sifake ingqalasizinda ethile yomphakathi njengemigwaqo, ujantshi, ezikhumulweni zezindiza, amadamu nezindawo zokuvikela ugu. Lezi zindawo zilawula uhulumeni futhi ngeke zithikameze imboni ezimele. Lokhu kuyothuthukisa umnotho kuyo yonke imingcele kamasipala. Kuyophinda kube neqhaza endimeni yokuthuthukisa amaBhizinisi kaHulumeni ngokunciphisa izindleko ezibekiwe.3.3. IKhabhinethi yavuma ukuhlelwa koMthetho Wemikhumbi Yabathengisi ukuba wethulwe ePhalamende. Le Mithethosivivinywa  iqoqo lezinyathelo ezihloselwe ukwenza izibopho zeNingizimu Afrika zisebenzi ngaphansi kwePhrothokholi Yenhlangano Yezasolwandle Yonyaka We-1992.3.3.1 Injongo yoMthethosivivinywa Wemikhumbi Yabathengisi  ukuba: ukubeka iPhrothokholi Yenhlangano Yezasolwandle, 1992; nokwenza kube umthetho ochibiyelwe iSivumelwano Sezibopho Zomnikazi Womkhumbi Ngokuchitha Uwoyela, 1969. Isivumelwano Sezibopho Zomnikazi Womkhumbi sisungula futhi silawule izibopho zomnikazi womkhumbi obhalisiwe.3.3.2 Injongo yoMthethosivivinywa Wemikhumbi Yabathengisi (Isikhwama Samazwe Ngamazwe Sesinxephezelo Ngokuchitheka Kukawoyela) yilokhu: ukuqalisa iPhrothokholi Yesivumelwano Samazwe Ngamazwe Yonyaka we-1992 eKusungulweni Kwesikhwama Samazwe Ngamazwe Sesinxephezelo Ngokuchitheka Kukawoyela, 1971 (iSivumelwano Sesikhwama).ISivumelwano Sesikhwama sisungula iSikhwama Samazwe Ngamazwe, esibizwa ngokuthi iSikhwama Samazwe Ngamazwe Sokuchitheka Kukawoyela (IOPC). Injongo yalesi Sikhwama ukukhokhela isinxephezelo kulabo abayizisulu sokuchitheka kukawoyela (ngokwencazelo yeSivumelwano Sezibopho Zomnikazi Womkhumbi) lapho bengakwazanga ukuthola isinxephezelo, noma isinxephezelo ngokugcwele, ngaphansi kwalokho okuhlinzekwa yiSivumelwano Sezibopho Zomnikazi Womkhumbi. ISikhwama se-IOPC sithola izimali kubanikazi bemikhumbi.UMthethosivivinywa Wezibopho Zomnikazi Womkhumbi noweSivumelwano Sesikhwama idingida imibuzo emayelana nezibopho nokunxeshezelwa ngenxa yokulahlekelwa noma ukonakalelwa okubangelwa ukungcola okuvela ekuchithekeni kukawoyela ovela emathangini avuzayo.3.3.3 Umthethosivivinywa Weminikelo Yemikhumbi Yabathengisi (Isikhwama Samazwe Ngamazwe Sesinxephezelo Ngokuchitheka Kukawoyela) kanye noMthethosivivinywa Wokulawula Imikhumbi Yabathengi (Isikhwama Samazwe Ngamazwe Sesinxephezelo Ngokuchitheka Kukawoyela) ihlinzeka ngokuqaliswa kwePhrothokholi Yenhlangano Yezasolwandle Yonyaka we-1992 ukuchibiyela iSivumelwano Samazwe Ngamazwe eKusungulweni kweSikhwama Samazwe Ngamazwe Sokuchitheka Kukawonyela, okwenziwa yiNingizimu Afrika.Umthethosivivinywa Wokulawula uzohlinzeka ngegunya lomthetho elidingekayo ukuze uMnyango Wokuqoqwa kweNtela eNingizimu Afrika ilawule ukuqoqwa kwentela yeMinikelo Yesikhwama Samazwe Ngamazwe Sesinxephezelo Ngokuchitheka Kukawoyela. Umthethosivivinywa Weminikelo unguMthethosivivinywa othinta imali ohlinzeka ngokubekwa nokuqoqwa kweminikelo okufanele ikhokhwe eSikhwameni.4. Abaqashiwe4.1. IKhabhinethi yavuma ukuqashwa kwamalungu ayisikhombisa enkathini eyiminyaka emihlanu kusukela mhla ziyi-12 kuNhlangulana 2013, azokhonza ku-Ejensi Yokwaba Imali Kwezemidlalo Nezokungcebeleka, ngokuvumelana noMthetho Welotho (Nombolo 57 we-1997).a. UDkt. Vukile Charles Mehana;b. UMnu Thandisenzo Aleck Skhosana;c. UNksz Muditambi Ravele;d. UNksz Annamarie Louise van Wieringen;e. UNksz Krubavathi  Jaram;f. UMnu Ado Moloabi; kanyeg. NoMnu Goliath Munro.4.2. IKhabhinethi yavuma ukuqashwa kwamalungu amathathu enkathini eyiminyaka emihlanu kusukela mhla ziyi-12 kuNhlangulana 2013, azokhonza ku-Ejensi Yokwaba Imali Kwezobuciko, Amasiko Namagugu Esizwe, ngokuvumelana noMthetho Welotho (Nombolo 57 we- 1997).a. UNksz Hellen Kentse Makgaeb. UNksz Violet Tyamzashe; kanyec. UNksz Brenda Sesane.4.3. IKhabhinethi yavuma ukuqashwa kabusha kwaBaqondisi Okungebona Abaphethe ababili eBhodini leBhange lokuThuthukiswa kwe-Afrika eseNingizimu (i-DBSA) ngokuvumelana nesigaba  sesi-7 soMthetho We-DBSA, (uMthetho 13 we-1997).a. UNksz Thembisa Dingaanb. USolwazi Omar Latiff.4.4 IKhabhinethi yavuma ukuqashwa  kwamaPhini Abaqondisi-Jikelele alandelayo:a. UNksz Maseapo Kganedi iPhini Lomqondisi Jikelele: Izinsizakalo Zeqembu eMnyangweni Wezobuciko Namasiko.b. UMnu Mpho Joseph Mofokeng: UMqondisi Omkhulu Wezezimali: I-Akhawunti Yokuhweba Ngamanzi eMnyangweni Wezamanzi.Imibuzo: Phumla Williams (Ibambela loKhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zingama-26 Nhlangulana 2013,2 Jul 2013,https://www.gov.za/statement-cabinet-meeting-26-june-2013,https://www.gov.za/zu/isitatimende-somhlangano-wekhabhinethi-wangomhla-zingama-26-nhlangulana-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi ihlanganyela kanye nesizwe nomphakathi wamazwe ngamazwe ekuthandazeleni ubaba wesizwe, uMongameli wangaphambilini uNelson Mandela. Kulesi sikhathi esinzima, sonke masibonise uthando nesihe futhi senze uMadiba aziqhenye. 1.2. IKhabhinethi yaphawula ukuphela kweminyaka engama-58 kwasayinwa uMqulu Wenkululeko owasayinwa mhla zingama-26 kuNhlangulana 1955 oyisisekelo sokubusa ngentando yeningi labantu kanye noMthethosisekelo wethu. IKhabhinethi inxusa bonke abantu baseNingizimu Afrika ukuba ‘Badlale Indima Yabo’ ekusondezeni leli lizwe eduze nombono wokuba iNingizimu Afrika ebumbene, engacwasi ngokobuhlanga, engacwasi ngokobulili, ebuswa ngentando yeningi labantu nechumayo.1.3. IKhabhinethi iyakwamukela ukuzibophezela okusha koMnyango Wezempilo, ngokubambisana nabacwaningi ekubhekaneni nezindaba ezibeka izinselele emizamweni ehlangene yokulwa neGciwane Lesandulelangculaza (i-HIV). IKhabhinethi iyawamukela futhi amalungiselelo oMnyango Wezempilo okwethula imikhankaso emisha eminingana ezinhlakeni ezikhona, ehlanganisa ukwandisa ukuqwashisa nge-HIV neNgculaza (i-AIDS), nezinyathelo zokunciphisa ubungozi bokutheleleka nge-HIV.1.4. IKhabhinethi idlulisa ukudabuka ngemva kokuhlaselwa okuyihlazo kwesiKhungo Senhlangano Yezizwe (UN) eMogadishu, eSomalia mhla ziyi-19 kuNhlangulana 2013 okwashiya abantu abayi-15 beshonile kubandakanya nababili baseNingizimu Afrika. Sinxusa wonke amaqembu ezepolitiki angaphandle kwenqubo yezepolitiki eSomalia ukuba ayeke udlame futhi azwakalise ukukhathazeka kwawo kuHulumeni WoMbuso waseSomali ngendlela eyakhayo neyokubuyisana.1.5. IKhabhinethi inxusa bonke abantu baseNingizimu Afrika ukuba banikele ngemizuzu engama-67 yesikhathi sabo ngoSuku LukaNelson Mandela (18 kuNtulikazi) ukuze basize ekushintsheni imiphakathi yabo neNingizimu Afrika ibe ngcono. Umcimbi walo nyaka uzokwenzeka ngaphansi kwengqikithi ethi “Thatha isinyathelo; gqugquzela ushintsho; yenza usuku ngalunye kube uSuku LukaMandela” futhi kuzogxilwa ekuqinisekiseni ukutholakala kokudla okwanele, indawo yokufihla ikhanda nokufunda.1.6. IKhabhinethi yaphawula ukuthi njengengxenye yoSuku LukaNelson Mandela, kuzoqaliswa ukukhishwa kukaMazisi Oyikhadi okuyizigaba. Loku kuqaliswa kuyinto esemqoka kakhulu ekuhlukaneni nalokho okwenzeka esikhathini esedlule nokuphela kwenkathi yamapasi eNingizimu Afrika. UMazisi Oyikhadi yikhadi elingenayo imininingwane yokuxhumana elikwazi ukuthwala imininingwane evela kubabambiqhaza abahlukahlukene manje nasesikhathini esizayo. UNgqongqoshe Wezasekhaya uzonikeza ulwazi oluthe xaxa emhlanganweni wokunikeza ulwazi ohleliwe ngesikhathi esifanele.1.7. IKhabhinethi iyakwamukela ukuqaliswa komkhankaso woMnyango Wezemfundo Eyisisekelo obizwa ngokuthi amaPhrojekthi KaMadiba angaphezu kwama-94 okugubha usuku lokuzalwa kanye nokhondolo lukaNelson Mandela. Lo mkhankaso uhlose ukuthuthukisa ingqalasizinda ezikoleni ezingaphezu kwama-94 ukuze zibe yizikhungo zokufunda eziseqophelweni eliphezulu. Lo mkhankaso unikeza ithemba kanye nesithunzi ezikoleni ezweni lonke. NgeNyanga KaMandela kusukela ngoNtulikazi 2013, njalo ngeviki lo mnyango uzobe uhola ekunikezelweni kwezikole ezintsha eseziphothuliwe njengengxenye yokuzibophezela ekuthuthukiseni imfundo eyisisekelo.1.8. IKhabhinethi iyakwamukela ukuphothulwa nokunikezelwa kweBhuloho iNkosi Dalibhunga eliwuKhondolo LukaMandela emphakathini waseMvezo oholwa yiNkosi uMandla Mandela, umzukulu kaMongameli wangaphambilini uNelson Mandela, mhla ziyi-18 kuNtulikazi 2013. Lokhu kunikezelwa kuzoqondana nosuku lokuzalwa kukaMongameli Wangaphambilini uMnu Nelson Mandela, ozobe ehlanganisa iminyaka engama-95 ngalolu suku.1.9. IKhabhinethi yakuphawula ukugubha kweNingizimu Afrika, Usuku LweNhlangano Yezizwe Lwamazwe Ngamazwe Lokulwa Nokuxhashazwa Kwezidakamizwa Nokushushunjiswa Kwazo Okungemthetho mhla zingama-26 kuNhlangulana 2013, e-Kimberley. Lolu suku lwasetshenziselwa ukugcizelela ukubaluleka kokubhekana nezinselele ezikhungethe izwe, kubandakanya nobugebengu, i-HIV ne-AIDS, ukuphelelwa isimilo, udlame lwasekhaya nokukhulelwa kwentsha.1.10. IKhabhinethi iyakwamukela ukusingathwa kweNgqungquthela YezeSayensi, Ezobuchwepheshe Nokusungula Izinto ezoba mhla zingama-20 kuya kuma-21 kuNtulikazi. Le ngqungquthela izodingida iziphakamiso zombiko weKomiti Lokubuyekeza LikaNgqongqoshe, lithuthukise ukuxhumana nokuhlangana ngaphakathi koHlelo Lukazwelonke Lokusungula Izinto futhi liqinise inkulumompikiswano phakathi kukahulumeni, imboni kanye nezifundiswa.1.11. IKhabhinethi iyawamukela umbiko kwinqubekelaphambili eyenziwe e-Muyexe e-Giyani, eSifundazweni Sase-Limpopo ekuqalisweni kokuzibophezela okwenziwa nguhulumeni ekuthuthukiseni izimpilo zabantu. IKhabhinethi iphinde yazwakalisa ukukhathazeka kukaMongameli kokuthi wonke amazinga kahulumeni kufanele asheshise ukunikeza izidingongqangi ngokwezinhlelo okuvunyelwene ngazo.1.12. IKhabhinethi iyakwamukela ukuqaliswa okwenziwe ngoMgqibelo, mhla zingama-29 kuNhlangulana 2013 kwe-SIP-18 okuhlobene nezindaba zengqalasizinda ngenjongo yokuletha amanzi  nokukhucululwa kwendle. Le phrojekthi izoqinisekisa ukulethwa kwamanzi okusimeme ukuze kuhlangatshezwane nezidingo zomphakathi futhi kusekelwe ukukhula komnotho.1.13. IKhabhinethi yalwamukela  ulwazi eyalunikezwa mayelana nomkhonyovu wokubambisana okungekho emthethweni kwezinkampani zokwakha. IKhabhinethi iyawamukela umphumela wophenyo olunikeze ubufakazi bokubekwa kwamanani entengo afanayo, ukuvalwa kokuncintisana ngamanani entengo nenkohlakalo edla lubi embonini yezokwakha ezimele. Izinga eliphezulu lokuvalwa kokuncintisana ngamanani entengo lidinga ukuba iziphathimandla ezibhekelele ezokuncintisana zithathe isinyathelo esiqinile. IKhabhinethi ilinde umphumela wenqubo  yeNkantolo Yezokuncintisana kodwa iyaphawula ukuthi ubufakazi bubonisa umonakalo omkhulu emphakathini njengoba kunamanani amba eqolo akhokhwa nguhulumeni ngenxa yokuvalwa kokuncintisana ngamanani entengo. 2. Izingxoxo nezinqumo zeKhabhinethi eziqavile2.1. IKhabhinethi ilwamukelile uHlelo Olukhulu Lukazwelonke Lokulwa Nezidakamizwa (2013-2017) kanye nokuqaliswa kwalo eminyakeni emihlanu ezayo. Lolu hlelo luzosebenza njengomhlahlandlela wezwe ekuvimbeleni nasekunciphiseni ukuxhashazwa kwezidakamizwa kanye nemiphumela ehlobene nakho emphakathini nasemnothweni weNingizimu Afrika.2.2. IKhabhinethi yakuvuma Ukusingathwa KweNgqungquthela Kazwelonke Yokunikezwa Amandla Emnothweni Kwabansundu Okubanzi ngoMfumfu 2013. Le Ngqungquthela Kazwelonke izoveza izindaba zempumelelo bese isho izinhlelo zikahulumeni zokusekela ukubamba iqhaza emnothweni okusimeme kanye nokufinyelela kwabantu abansundu emnothweni wezwe, ngendlela ezoholela ekukhuleni komnotho okubandakanya bonke abantu.2.3. IKhabhinethi ivumile ukuba iNingizimu Afrika isingathe iNgqungquthela “Yokuhamba Phambili Ngoshintsho Edolobheni” ibambisene nohlelo lwe-Nhlangano Yezizwe Lokuhlaliswa Kwabantu (UN-HABITAT) mhla zi-5 namhla ziyi-6 kuMandulo 2013. Le ngqungquthela izobe igxile ekubambeni iqhaza kwabantu besifazane kwimpilo yasemadolobheni e-Afrika. Le  ngqungquthela izohlinzeka i-Afrika ngesithangamu sokubhekana ngokwanele nezinselele zokufudukela kwabantu emadolobheni futhi lokhu ikwenze kuhambe ngendlela efanele ukuze kuthuthukiswe abantu.2.4. IKhabhinethi ilwamukelile uHlaka Lomthetho Odingidwayo Wezemindeni kanye noHlelo Lokuqalisa Ukusetshenziswa Kwalo mthetho. Lolu Hlaka Lomthetho Odingidwayo Wezemindeni luzokwenza uHulumeni kanye nabanye ababambiqhaza ukuba basebenzise umndeni njengesisekelo sokufezekisa inhlalakahle yomphakathi. Lolu Hlaka Lomthetho Odingidwayo luphakamisa izinto ezintathu eziseqhulwini, ukuGqugquzelwa kokuphila kahle komndeni, ukuQinisa umndeni nokuLondolozwa komndeni.2.5. IKhabhinethi ikwamukelile ukuphothulwa nokushicilelwa Kwesu Likazwelonke Lokonga Amanzi lesibili. Leli su lakhela kwiSu Likazwelonke Lokonga Amanzi lowezi-2004. Leli Su Likazwelonke Lokonga Amanzi Lesibili lihlaziya indima yamanzi emnothweni futhi lihlonze izinselele eziphathelene nalokhu, amathuba nezinyathelo zentuthuko ezidlulisela ulwazi ohlakeni okuvunyelwene ngalo mayelana nezindawo eziseqhulwini kuleli zwe. Leli Su Lesibili lifuna nokuqinisekisa ukutholakala kwamanzi okusimeme, okulinganayo futhi kube amanzi anele ukuze bonke babe nokuphila okungcono kanye nendawo abaphila kuyona engcono, liphinde liqinisekise nokuthi amanzi alawulwa ngendlela efanele ukuze kube khona ukukhula komnotho nentuthuko elinganayo nesimeme.2.6. IKhabhinethi iwamukelile umbiko weMiphumela yomhlangano we-16 Wengqungquthela Yamazwe Asayinde Isivumelwano Sokuhweba Kwamazwe Ngamazwe Ezinhlotsheni Zezilwane Nezitshalo Zasendle Ezisengcupheni Yokushabalala (CITES CoP 16), owawuse-Bangkok, e-Thailand kusukela mhla zi-3 – 14 kuNdasa 2013. IKhabhinethi iphinde yavuma ukuba iNingizimu Afrika yenze futhi yethule isiphakamiso sokuhwebelana esizocutshungulwa ku-CITES CoP 17 ngowezi-2016 eNingizimu Afrika.2.7. IKhabhinethi isamukele isimemo esivela kwiBhange Lentuthuko Lase-Afrika Eliqondene neNingizimu Afrika sokuba yilungu lesiGungu Sengqalasizinda Ye-Afrika  (i-ICA)) esasungulwa eNgungqutheleni Ye-G8 Gleneagles ngowezi-2005. Ukutshala izimali okukhulu kweNingizimu Afrika kwingqalasizinda esikhathini esimaphakathi kuzothuthukiswa ukuba kwayo yilungu le-ICA ikakhulu ekutholakaleni kwemikhiqizo yolwazi kanye nasekulawulweni kwezinqubomgomo phakathi kamazwe e-G20 nawase-Afrika.2.8. IKhabhinethi ikuvumile ukuhanjiswa kwePhrothokholi yeNhlangano Ethuthukisa Amazwe  aseNingizimu ne-Afrika (SADC) Ezinsizakalweni Zokuhweba ePhalamende ukuze yamukelwe, ngokuvumelana nesigaba sama-231 soMthethosisekelo. Izinjongo zale Phrothokholi ukukhulula izinsizakalo zokuhweba esifundeni ngokwesisekelo sokulingana, ibhalansi nokuzuza kwabo bonke abathintekile. Le Phrothokholi iphinde ibeke uhlaka lokukhululwa kwezinsizakalo zokuhweba phakathi kwamazwe angamalungu e-SADC futhi iyisisekelo sezingxoxo.2.9. IKhabhinethi yaphawula ukuqaliswa kweziqu ze-Bachelor of Human Settlements Development Degree (BHSD) ngokubambisana koMnyango Wezemfundo Ephakeme Nokuqeqeshwa kanye neNyuvesi yeDolobhakazi i-Nelson Mandela. Lezi Ziqu ze-BHSD zihlose ukuqeqesha abaphathi nabasebenzi beZokuhlaliswa Kwabantu ukuze  bawenze ngendlela efanele umsebenzi wabo futhi babe nolwazi olufanele kanye namakhono adingekayo ukuze kwakhiwe, kuthuthukiswe futhi kusheshiswe ukuhlaliswa kwabantu okusimeme eNingizimu Afrika.2.10. IKhabhinethi inxusa yonke iminyango kahulumeni, omasipala kanye nezinhlangano zikahulumeni ezisebenza e-Gauteng ukuba zibhalisele zonke izimoto zikahulumeni ama-e-tag.2.11. IKhabhinethi izamukelile izinyathelo ezihlongozwayo zokusungulwa kweBhodi Elilawula Imingcele (i-BMA).  I-BMA izolawula ukungena nokuphuma kwabantu kuleli, nophiko lokukhokhwa kwentela yezimpahla ezingenayo kanye nokusebenza kwemingcele futhi ixhumanise kahle imisebenzi yayo yonke iminyango ezindaweni zokungena emingceleni yaleli lizwe. UMnyango Wezasekhaya yiwona ozohola ukusungulwa kwe-BMA.3. IKhabhinethi ivumile ukuba le Mithethosivivinywa elandelayo yethulwe ePhalamende:3.1. Umthethosivivinywa Wokulawula Izimpahla Ezingenayo Emingceleni Yakuleli, uMthethosivivinywa Wentela Yezimpahla Ezingenayo Emingceleni Yakuleli, 2013 kanye noMthetho Wokuchibiyela Ukulawulwa Ukukhokhwa Kwentela Yezimpahla Ezingenayo Emingceleni Yakuleli, 2013 – Le Mithethosivivinywa inikeza isisekelo sokwenziwa lula kokuhwebelana namanye namazwe omhlaba kanye nokuvikelwa komnotho nomphakathi, ngaleyo ndlela kwakhiwe ibhalansi phakathi kokulawulwa kokukhokhwa kwentela yezimpahla ezingenayo emingceleni yakuleli nokwenziwa lula kohwebo.3.2. Umthethosivivinywa Wokuchibiyela Ucwaningo Lwezamanzi – Lesi Sichibiyelo sihlose ukwenza umthetho uhambelane nezinguquko ezinkulu ezenzeka ezikhungweni, nezinqubomgomo, isayensi yezamanzi kanye nendawo engokomthetho kanye nokwandisa iqhaza leKhomishana Yocwaningo Lwezamanzi ezidingweni zocwaningo lwamanzi zaseNingizimu Afrika nokuqinisekisa ukuthi leli zwe lisesimweni esikahle sokubhekana nezidingo nezinselele zezwe eliwugwadule njengeNingizimu Afrika.3.3. Umthethosivivinywa Wokuchibiyela Imithetho Yokulawulwa Kwezemvelo Kuzwelonke, 2013 – Lo mthethosivivinywa uhlongoza ukuchibiyela izimiso ezithile ngaphansi koMthetho Wokulawulwa Kwemvelo Kuzwelonke, 1998 (uMthetho No. 107 We-1998) futhi uphinde uqinisekise ukuthi izinto ezitholakala ngokwemvelo zakuleli lizwe ziyavikelwa  ukuze kuhlomule isizukulwane samanje kanye nezizukulwane ezizayo njengoba kushiwo kuHlelo Lokuthuthukiswa Kwezwe.3.4. Uhlaka Lokulawulwa Kwezemvelo Kuzwelonke: Umthethosivivinywa Wokuchibiyela Izinga Lomoya, 2013 – Lo Mthethosivivinywa uchibiyela izimiso ezithile ngaphansi koMthetho Wokulawulwa Kwemvelo Kuzwelonke: Izinga Lomoya, 2004 olawula izinga lomoya ezweni ukuze kuvikelwe imvelo ngokuhlinzeka ngezinyathelo ezifanele zokuvinjelwa kokungcoliswa komoya kanye nokucekelwa phansi kwemvelo futhi kugqugquzelwe nokuthuthukiswa komnotho nomphakathi ngendlela efanele.3.5. Ukulawulwa Kwezemvelo Kuzwelonke: Umthethosivivinywa Wokuchibiyela Ukuphathwa Kwemfucuza, 2013 – Lo Mthethosivivinywa uchibiyela Umthetho Wokulawulwa Kwemvelo Kuzwelonke: Imfucuza, 2008 (uMthetho Nombolo 59 Wezi-2008) olawula ukuphathwa kwemfucuza ukuze kuvikelwe impilo nendawo esizungezile.3.6. Ukulawulwa Kwezemvelo Kuzwelonke: Umthethosivivinywa Wokuchibiyela Izindawo Ezivikelwe, 2013 – Lo Mthethosivivinywa uchibiyela uMthetho Wokulawulwa Kwemvelo Kuzwelonke: Izindawo Ezivikelwe, 2003 (uMthetho Nombolo 57 Wezi-2003). Izichibiyelo zifaka ukulawulwa Kwezindawo Zasemanzini Ezivikelwe ohlelweni lokulawulwa kwezinye Izindawo Ezivikelwe futhi wenza kuqalise Isimemezelo SikaMongameli esehlukanisa  ezokudoba nokulawulwa kwezemvelo.3.7. Umthethosivivinywa Wokuchibiyela IPosi LaseNingizimu Afrika – Injongo enkulu yoMthetho WePosi LaseNingizimu Afrika, 2010 (uMthetho Nombolo 9 Wezi-2010) ukusungula inhlangano yezimali engasetshenziswa abantu abaningi ukuze bonge futhi batshale imali nokwakha ibhange elingakhethwa kuqala yilabo abahola imali encane.3.8. IKhabhinethi iwamukelile uMthethosivivinywa Wokuchibiyela umshwalense wokuphelelwa umsebenzi 2012 ukuze umphakathi uphawule ngawo futhi kuboniswane Nalabo Okubanjisenwe Nabo ku-NEDLAC. Lo Mthethosivivinywa uchibiyela uMthetho Womshwalense Wokuphelelwa Umsebenzi, No. 63 Wezi-2001. Lesi sichibiyelo sibhekelela indaba yabasebenzi njengamanje abashiywe ngaphandle kulo Mthetho futhi wenze ngcono ukukhokhwa kwemihlomulo kulabo abangamalungu akhokhela lo mshwalense, wandise isikhathi sokukhokhwa kwemihlomulo kulabo abangamalungu akhokhela lo mshwalense sisuka ezinyangeni eziyisishiyagalombili kuya kweziyishumi nambili futhi uhlinzekele ukukhethwa kwezindlalifa uma kudingeka ukuthi kukhokhwe umhlomulo ophathelene nokufa.3.9. IKhabhinethi ikuvumile ukuhanjiswa koMthethosivivinywa Wokuchibiyela UMthetho Wezokhetho, 2013 ePhalamende. Lo Mthethosivivinywa Wokuchibiyela uhlose ukuhlinzekela amavoti akhethekile okhethweni lweSigungu Sikazwelonke, kanye nokuhlinzekela ngokubhaliswa kwabavoti abahlala ngaphandle kweRiphabhulikhi ukuze bakwazi ukufaka ivoti elikhethekile.4. Abaqashiwe4.1. IKhabhinethi iyakwamukela ukuqashwa kukaMnu. Romeo Adams esikhundleni sokuba iPhini LoMqondisi-Jikelele: Ophikweni Lwemisebenzi Yokuphathwa Kwebhizinisi eMnyangweni Wezobulungisa Nokuthuthukiswa KoMthethosisekelo.4.2. IKhabhinethi iyakwamukela ukuqashwa  kukaNksz Irene Rofhiwa Singo esikhundleni sokuba Umphathi Omkhulu Wezimali eMnyangweni Wezimbiwa.4.3. IKhabhinethi iyakwamukela ukuqashwa kukaNksz Kalayvani Pillay esikhundleni sokuba iPhini LikaMqondisi-Jikelele: Ophikweni Lokuthuthukiswa Kwezomthetho eMnyangweni Wezobulungisa Nokuthuthukiswa KoMthethosisekelo.4.4. IKhabhinethi iyakwamukela ukuqashwa kukaDkt. Bismark Tyobeka esikhundleni sokuba Umphathi Oyinhloko Ophikweni Lukazwelonke Lokulawulwa Kwenonzi eNingizimu Afrika.4.5. IKhabhinethi iyakwamukela ukuqashwa kabusha kukaMnu. Tsietsi Mokhele njengoMphathi Oyinhloko Ophikweni Lwezokuphepha Olwandle eNingizimu Afrika isikhathi esiyiminyaka emihlanu kusukela mhla lu-1 kuMbasa 2013.4.6. IKhabhinethi iyakwamukela ukuqashwa kabusha kwalamalungu alandelayo okungewona aweSigugu Esiphethe ebhodini le-South African National Accreditation System, ihlandla lalo lamanje elizophela mhla zingama-30 kuLwezi 2013, ukuba babambe ihlandla lesibili kusukela mhla lu-1 kuZibandlela 2013 kuya mhla zingama-30 kuLwezi 2018.• Mnu Vernon Roderick Seymour• Mnu Phakamisa Zonke.4.7. IKhabhinethi ikuphawulile ukuqashwa kabusha kwamalungu ayishumi nantathu kuMkhandlu Wezindaba Zomkhathi eNingizimu Afrika  kusukela mhla zingama-24 kuNhlangulana 2013 kuya mhla zingama-24 kuNhlangulana 2015. IKhabhinethi ikuphawulile nokubekwa kwabameleli abavela eMnyangweni Wezokuvikela, uMkhandlu Wocwaningo Lwezesayensi Nezezimboni (i-CSIR) kanye noMnyango Wezobudlelwano Namazwe Omhlaba Nokubambisana kusukela mhla zingama-24 kuNhlangulana 2013 kuya mhla zingama-24 kuNhlangulana 2015.a. UDkt. Peter Martinezb. UNksz Nomfuneko Majajac. UMnu Kim Victor Gorringed. UDkt. Sandile Bethuel Malingae. UNksz Pontsho Marupingf. UNksz Andiswa Mlisag. UDkt. Valanathan Munsamih. UMnu Tenza Thembai. UMnu Ron Olivierj. UMnu Linden Petzerk. UMnu Hendrik Rheederl. U-Adv Phetole Patrick Sekhulem. UDkt. Jo-Ansie Karina van Wykn. Oqokiwe ovela eMnyangweni Wezokuvikelao. Oqokiwe ovela e-CSIRp. Oqokiwe ovela eMnyangweni Wezobudlelwano Namazwe Omhlaba Nokubambisana.4.8. IKhabhinethi ikuphawulile ukuqashwa kukaMnu. Kutoane Obed Kutoane njengoMphathi Oyinhloko we-Export Credit Insurance Corporation of South Africa isikhathi esiyiminyaka emithathu kusukela mhla lu-1 kuNcwaba 2013 kuya mhla zingama-31 kuNtulikazi 2016.4.9. IKhabhinethi ikuphawulile ukuqashwa kabusha kukaSolwazi Linda De Vries njengoSihlalo ongelona ilungu leSigungu Esiphethe weBhodi Kazwelonke Yezokugembula kwihlandla lesibili kusukela mhla lu-1 kuZibandlela 2013 kuya mhla zingama-30 kuLwezi 2018.4.10. IKhabhinethi ikuphawulile ukuqashwa kukaMnu. Ndwakhulu Samuel Mukhufhi njengoMphathi Oyinhloko we-National Metrology Institute of South Africa isikhathi esiyiminyaka emihlanu kusukela mhla lu-1 kuNcwaba 2013 kuya mhla zingama-31 kuNtulikazi 2018.4.11. IKhabhinethi ikuphawulile ukuqashwa kukaNksz Agnes Tsele-Maseloanyane njengelungu eligcwele leNkantolo Yezinkampani isikhathi esiyiminyaka emihlanu kusukela mhla lu-1 kuNtulikazi 2013 kuya mhla zingama-30 kuNhlangulana 2018.Imibuzo ingaqondiswa ku:Phumla Williams (Ibambela loKhulumela iKhabhinethi)Inombolo yeselula: 0835010139"
Isitatimende somhlangano weKhabhinethi wangomhla ziyisi-7 kuNcwaba 2013,12 Aug 2013,https://www.gov.za/statement-cabinet-meeting-7-august-2013,https://www.gov.za/zu/isitatimende-somhlangano-wekhabhinethi-wangomhla-ziyisi-7-kuncwaba-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi ihalalisela abantu baseZimbabwe kanye namaqembu ezepolitiki mayelana nokubamba ngempumelelo ukhetho lwephalamende kanye nolwezindawo.IKhabhinethi yayishayela ihlombe imizamo yokuqinisekisa ukuthi wonke amaqembu ezepolitiki ayazibophezela ekubambeni ukhetho ngokuthula, eyenziwa uMongameli Jacob Zuma njengoMholi oqokwe Inhlangano Ethuthukisa Amazwe ase-Afrika Eseningizimu ukuthi ahole Izingxoxo Phakathi Kwamaqembu Ezepolitiki eZimbabwe.1.2.  IKhabinethi yasigxeka isenzo sokuhlasela ngebhomu isakhiwo okuhlala kusona izisebenzi Zendlu Yenxusa lase-Turkey edolobheni laseMogadishu, eSomalia, futhi lathumela amazwi enduduzo kuHulumeni waseSomalia nowase-Turkey kanye nakubantu bakulawo mazwe.1.3.  Njengoba kungasensuku zatshwala ngaphambi kokuthi kugujwe iMinyaka engama-20 Yenkululeko, iKhabhinethi ihlanganyela nesizwe ukugubha iNyanga Yabesifazane ngaphansi kwesiqubulo esithi “Iminyaka Eyikhulu Yokusebenzisana Ukuze Kufezekiswe Ukunikwa Kwabesifazane Amandla Ngendlela Esimeme kanye Nokulingana Ngokobulili”.Ukugujwa kweminyaka eyikhulu yisenzo sokuhlonipha umzabalazo wabesifazane kusukela ngenkathi isishabasheki esihlonishwayo, u-Charlotte Maxeke, ehola imashi yeqembu labesifazane e-Bloemfontein yokubhikishela imithetho yamapasi ngowe-1913.Igalelo labesifazane empini yokulwisana nemithetho yamapasi kanye nakweminye imikhakha yomzabalazo wenkululeko kuyingxenye ebalulekile enikeze ugqozi lokuthi kwenziwe uMazisi Oyikhadi owethulwe esikhathini esifushane esedlule.Njengoba isizwe sibungaza abesifazane, iKhabhinethi ihlaba futhi ikhwelo eliqondiswe kubo bonke abantu baseNingizimu Afrika lokuthi kumele babhukule balwisane nokuxhashazwa kwabesifazane nezingane futhi bahloniphe amalungelo abesifazane njengoba evikelwe kuMthethosisekelo wethu.1.4.  IKhabhinethi igcizelela emagameni okubonga ashiwo uMongameli Jacob Zuma phambilini ngenkathi ebonga isizwe kanye nomphakathi wamazwe ngamazwe  ngokwenza Usuku lukaNelson Mandela Lwamazwe Ngamazwe lube umgubho omkhulu wosuku lokuzalwa lukaMadiba kunayo yonke eyenziwe esikhathini esedlule. Mhla ziyi-18 kuNtulikazi, izinkulungwane zabantu eNingizimu Afrika kanye nasemhlabeni jikelele, zithethe isikhathi sazo zakhwica imikhono zasiza abantu abahluphekayo.IKhabhinethi inxuse abantu baseNingizimu Afrika ukuthi basekele umcimbi ozobanjwa okokuqala ngqa woSuku lukaNelson Mandela Lwezemidlalo Namasiko   ozobanjelwa eNkundleni Yezemidlalo i-FNB, eGoli mhla ziyi-17 kuNcwaba. Amabhokobhoko azodlala ne-Argentina, iBafana Bafana izwane amandla ne-Burkina Faso bese Iqembu Lomakadebona Kwezikanobhutshuzwayo laseNingizimu Afrika libhekana ne-Italy, kanti kusihlwa kuzolandela ikhonsathi lomculo lapho kuboshelwe khona izinkakha zabaculi.Yonke imali ezotholakala kulo mcimbi izongena kwisikhwama somklamo wokwakhiwa kwesibhedlela sezingane sikaNelson Mandela.IKhabinethi yagcizelela futhi kwikhwela eliqondiswe kubantu baseNingizimu Afrika lokuthi “Babhukule; Balethe Ugqozi Loguquko (futhi) Benze Usuku Ngalunye Nsukuzonke Lube Usuku lukaMandela”. IKhabhinethi iyaqhubeka nokuhlaba ikhwelo elibhekiswe kubo bonke abantu baseNingizimu Afrika ukuthi bangamlibali uMongameli wangaphambilini uNelson Mandela futhi bambeke emikhulekweni yabo njengoba eseqala  ukwelulama kancane.1.5. IKhabinethi idumele ngokudlula emhlabeni kwalowo owayeyiJaji Eliyinhloko uPius Langa owafihlwa mhla zizi-3 kuNcwaba 2013 ngoMngcwabo Okhethekile Owenzelwa Izikhulu Zikahulumeni. IKhabinethi ithanda ukudlulisa amazwi enduduzo emndenini wakhe, abangani nozakwabo.IJaji Eliyinhloko langaphambilini uPius Langa uzokhunjulwa ngegalelo lakhe emzabalazweni wenkululeko, nokuvikela kwakhe intando yeningi yethu esekelwe phezu komthethosisekelo, kanye nomsebenzi abewenza esikhathini esifushane esedlule kwiKhomishana Yenkululeko Yezamaphephandaba.1.6 IKhabhinethi iyazamukela izinyathelo ezinhle ezithathiwe emkhakheni wezemfundo, ikakhulu eziphathelene nokuqiniswa kweSitatimende Senqubomgomo Yohlelo Lwezifundo Nokuhlola kanye nokwesekwa okuqhubekayo okuvela kothisha mayelana nokuqaliswa kwalolu hlelo. IKhabhinethi yakwamukela ukusungulwa kweThimba Elijutshe ukuthi liphathe ukuqaliswa kohlelo lwezifundo Lolimi Lokukhuluma Ngezandla LwaseNingizimu Afrika ngowezi 2014 kusukela kwiBanga-R kuya kwiBanga-12, ngokwekhwelo likaMongameli lokuthi ulimi lokukhuluma ngezandla luthathwe njengolimi olusemthethweni. Uhlelo olusha lwezifundo luzokhulisa izinga lokufinyelela kwabo bonke abantu emathubeni ezemfundo.1.7. IKhabhinethi ihlaba ikhwelo eliqondiswe kubafundi bakamatikuletsheni bonyaka wezi-2013 ukuthi babhalise njengamanje kwizikhungo zemfundo ephakeme  abafuna ukufunda kuzona ngowezi-2014 ngokomkhankaso woMnyango Wemfundo Ephakeme Nokuqeqesha obizwa ngokuthi Faka Isicelo Njengamanje! Khetha.Abafundi bayakhuthazwa ukuthi bacabangisise kahle ngaphambi kokuthi baqoke umsebenzi abafuna ukuwufundela futhi babheke nezidingo zabo zezimali. Abafundi bayakhunjuzwa ngeSikimu Sikazwelonke SokusizaAbafundi Ngezimali  lesi sikimu sisiza abafundi abenza kahle emsebenzini wabo wesikole futhi abadinga ukuxhaswa ngezimali.1.8. IKhabhinethi isishayela ihlombe isenzo sokwethulwa kwesiteshi sikamabonakude seNhlangano Yezokusakaza  yaseNingizimu Afrika esisakaza izindaba amahora angama-24 esizobhekana nesidingo esikhulayo sokusakazwa kwezindaba ezisematheni  eziphathelene nemicimbi esemqoka kuzwelonke kanye nezizwe ngezizwe futhi sihlinzeka ngezwi kanye nesigcawu kubo bonke abantu  baseNingizimu Afrika.1.9. IKhabhinethi ihalalisela ababhukudi oCameron van der Burgh, Chad le Clos kanye noGiulio Zorzi abenze ukuthi izwe liziqhenye ngokunqoba izindondo eMqhudelwaneni Wamazwe Ngamazwe we-15 Wenhlangano Yezokubhukuda Emhlabeni owawubanjelwe e-Barcelona.1.10 IKhabhinethi yathumela izilokotho ezinhle kumaSulumani aseNingizimu Afrika ngenkathi enze idili lokuqeda isikhathi sokuzila ukudla i-Eid. IKhabhinethi ifisela noMphakathi WamaJuda aseNingizimu Afrika okuhle kodwa ngenkathi ugubha inyanga ka-Elul.2. Izingxoxo nezinqumo zeKhabhinethi eziqavile2.1.  IKhabhinethi yamukele ngokusemthethweni ukuqaliswa kohlelo lokubonisana mayelana neZimo Zenqubogomo Kazwelonke Yezamanzi oluqaliswe nguMnyango Wezamanzi.Injongo yalokhu kubuyekezwa kwenqubomgomo ukuthola imbangela yemiphumela ebonakalayo ebingahlosiwe futhi ukuze kulungiswe lokhu kanye namagebe akhona kwizinqubomgomo zezamanzi ezisebenzayo njengamanje.Ngalokhu kuhloswe ukuthi kufezekiswe injongo kaHulumeni yokuthi abantu bathole amanzi ngendlela elinganayo futhi esimeme.Izimo zenqubomgomo ezibuyekeziwe zizolekelela ekwabiweni kabusha kwamanzi kubasebenzisi bamanzi ababencishwe amathuba ngaphambilini, phakathi kwabanye. Futhi zizoqinisekisa ukuthi ayikho ingqalasizinda ezodlula eceleni noma igweme imiphakathi, ikakhulu ezindaweni zasemakhaya ezingenazo ingcebo zamanzi.2.2. IKhabhinethi yamukele ngokusemthethweni ukushicilelwa kweNqubomgomo Kazwelonke Yamalungelo Omsebenzi Umuntu Aziqambele Wona, ukuze umphakathi uphawule ngayo esikhathini esiyizinsuku ezingama-30.Le Nqubomgomo ihlose ukuqinisekisa ukuhambelana okuphelele futhi ibhekane nezindaba ezinhlobonhlobo eziphathelene namalungelo omsebenzi umuntu aziqambele wona, futhi lokhu kubandakanya imikhakha eminingi, kufaka phakathi lena elandelayo: ezohwebo, ezesayensi, ezolimo kanye nezempilo. Ngakho-ke kunesidingo esivela kuHulumeni sokuthi kube nenqubomgomo eyodwa ezingeni likazwelonke kanye nelamazwe ngamazwe.2.3.  IKhabhinethi yamukele ngokusemthethweni uhlaka lwenqubomgomo lokuqapha okusekelwe emphakathini olunesihloko esithi “Uhlaka Lokuqinisa ukubambisana Phakathi kweZakhamuzi kanye Nohulumeni mayelana nokuQapha Ukuhlinzekwa  Kwezidingongqangi”.Iminyango kahulumeni ebandakanyekayo ekuhlinzekeni umphakathi ngezidingongqangi, kudingeka ukuthi, ilungise izinhlaka zayo zokuqapha nokuhlola ukuze zibandakanye izindlela zokusebenzisa imibono nezinto ezenzeke ezimpilweni zezakhamuzi mayelana nokuhlinzekwa kwezidingongqangi. Lokhu kubeka isisekelo sokuhlanganisa ukuqapha okusekelwe emphakathini kwindlela kahulumeni yokuqapha.KuloIu hlaka, ukuqapha okusekelwe emphakathini kusho indlela yokuqapha ukusebenza kukahulumeni egxile ezintweni ezenzeke ezimpilweni zezakhamuzi ezijwayelekile ukuze kuqiniswe ukuphendula kukahulumeni futhi kuqhubeke imizamo yokwenza ngcono ukuhlinzekwa kwezidingongqangi.2.4.  IKhabhinethi yamukele ngokusemthethweni iMigomo Yokuphatha Emkhakheni Kahulumeni kanye Nokudluliswa Kwamandla Okuphathwa Kwezimali.Le migomo ihlinzeka ngomhlahlandlela wokuthi amandla esiPhathimandla adluliselwa kanjani esiKhulwini Esiphendulayo futhi ehliselwe nasezinhlakeni ezisemazingeni aphansi ngokulayela koMthetho  Wemisebenzi kaHulumeni kanye noMthetho Wokuphathwa Kwezimali zikaHulumeni.Le migomo yenza ibe lula inqubo yokudlulisa amandla, futhi lokho kugqugquzela ukuhlinzekwa kwezidingongqangi ngendlela efanele.Ngokuhamba kwesikhathi, uNgqongqoshe Wemisebenzi kaHulumeni Nokuphathwa Kwayo uzohlinzeka ngemininingwane ethe xaxa mayelana neMigomo nemithelela yayo.2.5 IKhabhinethi yamukele ngokusemthethweni lezi zivumelwano zoxolo okuzovunyelwana ngazo ePhalamende ngokwesigaba-231 soMthethosisekelo weRiphabhulikhi yaseNingizimu Afrika: Esokuqala, Ukusayinda kweNingizimu Afrika iSivumelwano sokusungulwa kweKhomishana ye-Indian Ocean Tuna, esesibili iSivumelwano Sokongiwa Kohlobo Lwenhlanzi Ebizwa nge-Bluefin Tuna (CCSBT) kanye; nesesithathu, Isivumelwano Sesimo Sezinyathelo Zamachweba Sokuvimbela kanye Nokuqeda Umkhuba Wokudoba Okungekho Emthethweni, Okungabikiwe futhi Okungalawulwa (IUU) soPhiko Lwezokudla Nezolimo lweNhlangano Yezizwe (FAO).UNgqongqoshe Wezolimo, Amahlathi Nokudoba naye usezibandakanye nalesi sigcawu sokuhlinzeka ngolwazi ukuze achaze ngokuthe xaxa ngosizo oluzolethwa yilokho embonini yezokudoba kanye negalelo layo lokuthuthukisa umnotho wethu.2.6  IKhabhinethi yakwamukela ukuthi iNingizimu Afrika izosingatha iNgqungquthela ye-11 Yamazwe Abambe Iqhaza (COP) kwiSivumelwano sase-Abidjan ezobanjelwa eKapa mhla zingama 24-28 kuNdasa 2014.Isivumelwano sase-Abidjan singesinye seZivumelwano eziyi-18 Zamalwandle Zezifunda lapho uHlelo lweNhlangano Yezizwe Lwezemvelo lwenza khona izinhlelo zokusebenza njengengxenye yokuqaliswa kwe-Ajenda yase-Stockholm yowe-1972.Lesi Sivumelwano sihlinzeka ngohlaka lwezomthetho lokubambisana ngokwezifunda phakathi kweMibuso ethintekile ukuze kuthathwe izinyathelo ngokubambisana zokuxazulula izinkinga ezixhumene eziphathelene nemvelo yasogwini neyasolwandle ababelana ngayo.Uhlaka oluphezulu kunazo zonke oluthatha izinqumo ngeSivumelwano sase-Abidjan yiNgqungquthela Ye- COP) okuwumhlangano obanjwa njalo emva kweminyaka emibili ohlanganisa ngaphansi kophahla olulodwa oNgqongqoshe Bezemvelo kanye nochwepheshe abavela eMazweni asayinde iSivumelwano, kanye kanye nemibuso eyizingqapheli, kanye nezinhlangano Zezizwe Ezibumbene nezingekho ngaphansi kukahulumeni.2.7  IKhabhinethi yanikezwa imininingwane mayelana nombiko wokubamba iqhaza kwethimba elabe limele iNingizimu Afrika kwiSigcawu sama-57 seKhomishana Yesimo Sabesifazane yeNhlangano Yezizwe, esabanjwa kusukela mhla zizi-4 kuya mhla ziyi-15 kuNdasa 2013.Isigcawu sama-57 sasibanjelwe eKomkhulu leNhlangano Yezizwe e-New York, futhi isihloko esasibekwe eqhulwini sasithi “Ukuqedwa Kodlame Olubhekiswe Kwabesifazane Namantombazane”.Kwenziwa izibophezelo eziningana futhi zamukelwa njengezinqumo ngababambiqhaza mayelana nokuqedwa kodlame olubhekiswe kwabesifazane namantombazane. IKhabhinethi yahlaba ikhwelo eliqondiswe eminyangweni kahulumeni yonke ukuthi ibambe iqhaza ekuqalisweni kwalezi zibophezelo.2.8 Ikhabinethi yamukele ngokusemthethweni ukuthunyelwa Kwisigungu seNhlangano Yezizwe kombiko wenqubekelaphambili Wokubuyekezwa Kwesimo Sesikhathi Esimaphakathi Esiphathelene Nengculazi eNingizimu Afrika.  Umbiko uphendula kwisiMemezelo Sezepolitiki esiphathelene nezinto esiyi-10 okumele zifezekiswe mayelana  negciwane lesandulelangculazi kanye nengculazi ezisuselwa kwiqoqwana lezinkomba eziwumongo. IKhabhinethi yawushayela ihlombe uMnyango Wezempilo ngombiko okhombisa ukuthi iNingizimu Afrika iqhubeka kahle emizamweni yayo yokuthi ibe seyifezekise eziningi izinkomba ezingumongo uma kufika unyaka wezi-2015 ongumnqamulajuqu. 2.9   IKhabhinethi yanikezwa imininingwane ephathelene nokuqaliswa kweSigaba 100 (1) (b) sohlelo lokungenelela eSifundazweni saseLimpopo.  Labikelwa ngemiphumela ebalulekile yombiko wokucwaningwa nokuhlaziywa kwesimo, nezinhlelo zokungenelela kanye nenqubekelaphambili eseyenziwe kuze kube manje. Babikelwa futhi mayelana nezinye izindaba ezingakaphothulwa okudingeka ukuthi ziphothulwe.Mhla zingama-31 kuNtulikazi 2013 ibhalansi yemali ekhona emgodleni kahulumeni wesifundazwe kwabe kuyizigidigidi ezingu-R3,3 uma kuqhathaniswa nemali eyayisetshenziswe ngokweqile eyizigidigidi ezingu-R1,7 ngenkathi isifundazwe sifakwa ngaphansi kohlelo lokulawulwa ngoZibandlela 2011.Ngokubona impumelelo yezinyathelo zokulungisa isimo eminyangweni emihlanu engaphansi kohlelo lokulawulwa, iKhabhinethi ivumile ukuthi iKomidi loNgqongqoshe liqalise amalungiselelo ohlelo lwezinyanga eziyisithupha lokubuyisela ukuphathwa kweLimpopo kuNdunankulu kanye neKhabhinethi yakhe entsha.IKhabhinethi yavuma ukuthi luqhubeke uphenyo oluhlose ukuvundulula izigameko zomkhonyovu owenziwa, futhi kumele kube nohlelo lokuqondiswa kwezigwegwe uma kutholakala ukuthi abantu abalandelanga inqubo efanele yokuthengwa kwempahla nemisebenzi. Kuzoba nesinye isigcawu esizohlinzeka ngolwazi oluthe xaxa esizokwenziwa yiKomidi loNgqongqoshe ngesikhathi esifanele.3. IMithethosivivinywa3.1.  IKhabhinethi yamukela ukwethulwa koMthethosivivinywa Wezokukalwa Kwesisindo Sezimpahla Okusemthethweni ePhalamende.Lo Mthethosivivinywa wenzelwe ukunikeza umhlahlandlela wokuqinisekisa ukuthi konke ukukalwa kwezinto okwenziwa abezimboni uma bethengisa izimpahla besebenzisa izikali, amamitha kanye neminye imishini yokukala kukhombisa isisindo soqobo. UMthethosivivinywa uhlose ukugqugquzela ukuhweba ngokwethembeka, kanye nokuvikela impilo nokuphepha komphakathi kanye nemvelo. UMthethosivinywa uzolungisa nezinkinga zokungahambelani kahle okukhona kuMthetho Wezikali Zokuhweba we-1973 okhona njengamanje.UMthethosivivinywa usemqoka kakhulu ekuqinisekiseni ukusebenza kahle kweNgqalasizinda yaseNingizimu Afrika ebandakanya Uhlelo Lwamazinga, Ukuqinisekiswa Kwekhwalithi, Ukugunyazwa kanye Nokukala Isisindo Sezimpahla..3.2. IKhabhinethi yamukela ukwethulwa koMthethosivivinywa Wokuchibiyela Umthetho Wezemithi Nezinto Ezihlobene Nalokho, 2012 ePhalamende.UMthethosivivinywa uchibiyela uMthetho Wezemithi kanye Nezinto Ezihlobene Nalokho, we-1965 (uMthetho Nombolo. 101 we-1965) njengoba uchitshiyelwe nguMthetho 72 wezi-2008. UMthethosivivinywa uhlose ukusungula uphiko lokulawula ezemithi oluqinile futhi olusebenza kahle.4. AbaqashiweIKhabhinethi yamukele ukuqashwa kwalaba abalandelayo:4.1. USolwazi Edith Veronica Vries oqashwe njengoMqondisi-Jikelele eMnyangweni Wezolimo, Ezamahlathi Nezokudoba.4.2. UNksz Duduzile Charity Baby Mbongwa oqashwe njengePhini LikaMqondisi-Jikelele : Ophikweni Lwezamasu kanye Nemisebenzi eHhovisi likaMongameli.4.3. UNksz Loraine Elzabe Rossouw oqashwe njengeSikhulu Esiyinhloko Sokuphathwa Kwezimali eMnyangweni Wezobulungiswa kanye Nokuthuthukiswa KoMthethosisekelo.4.4. IKhabhinethi iyavumelana nesincomo esenziwe kuMongameli sokuqashwa kukaSolwazi Fiona Tregenna njengelungu elingasebenzi ngokugcwele leNkantolo Yezokuncintisana, isikhathi esiyiminyaka emihlanu kusukela mhla lulu-1 Mandulo 2013.4.5.  IKhabhinethi yakuphawula ukuqashwa kwalaba abalandelayo ukuthi babe ngamalungu eBhodi yoPhiko Lokuthuthukiswa Kwamabhizinisi Amancane isikhathi esiyiminyaka emithathu kusukela mhla lulu-1 kuMandulo 2013 kuze kube umhla zingama-31 kuNcwaba 2016.a) UDkt Ivor Zwane (oqashwe kabusha)b) UDkt Marius Venter (oqashwe kabusha)c) UMnu Mojalefa Mohoto (omele i-dti).4.6. IKhabhinethi yakuphawula ukuqashwa kukaNksz Thabang Sophie (Peppy) Kekana njengelunga leBhodi Likazwelonke Lezelotho, isikhathi esiyiminyaka emihlanu kusukela mhla lulu-1 kuMandulo 2013 kuya mhlazi ngama-30 kuNcwaba 2018.Isitatimende sishicilelwe wuPhiko LukaHulumeni Lwezokuxhumana Nokuhlinzeka Ngolwazi (GCIS)Imibuzo ingaqondiswa ku: Phumla Williams (Ibambela loKhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zingama-21 Ncwaba 2013,22 Aug 2013,https://www.gov.za/statement-cabinet-meeting-21-august-2013,https://www.gov.za/zu/isitatimende-somhlangano-wekhabhinethi-wangomhla-zingama-21-ncwaba-2013,"1. Isimo seKhabhinethi ezindabeni ezisemqoka esimweni samanje1.1. IKhabhinethi yakwemukela ukwethulwa emphakathini koshicilelo lwesithupha lweziNkomba Zentuthuko okwenziwa nguNgqongqoshe oseHhovisi likaMongameli Owengamele Ukuqapha Nokuhlolwa Komsebenzi. Njengoba isizwe silungiselela ukugubha iMinyaka engama-20 Yenkululeko, abantu baseNingizimu Afrika kumele baziqhenye ngokuthi impilo seyishintshile yaba ngcono kusukela ngowe-1994.Izinkomba zibonisa ubungcono emikhakheni ebalulekile futhi kusenjalo zikhombisa nokuzikhandla okusamele kwenzeke ukuze kubhekwane nezinye zezinselelo zethu ezingafuni ukushabalala. Ngaphezu kwalokho, izinkomba zikhuthaza inkulumo-mpikiswano ephathelene nezinselelo ezibhekene nelizwe lethu futhi zisebenza njengezinkombandlela ohambweni lwethu lwenqubekelaphambili kwezenhlalo nezomnotho. 1.2. IKhabhinethi yancoma omasipala abangama-41% (115) abathola izitatimende ezikhombisa ukusetshenziswa kahle kwezimali ngenkathi kwenziwa ucwaningo lokusetshenziswa kwezimali lowezi-2011/12. IKhabhinethi yamukela futhi nobungcono obubonakalayo komasipala abangama-21 phambilini ababethole imibiko emibi yokucwaningwa kwezimali, noma isimo sokusetshenziswa kwezimali ngendlela enhlakanhlaka okwenza ukuthi uMcwaningimabhuku Omkhulu ahluleke ukukhipha umbiko oqondile mayelana nokusetshenziswa kwezimali ngonyaka ofile.IKhabhinethi iyawuthakasela umsebenzi owenziwa nguMcwaningimabhuku Omkhulu wokulekelela omasipala ukuthi basebenze kangcono mayelana nokufezekiswa kwezidingo zokuthotshelwa kwemigomo yokuphatha. IKhabhinethi yamukela futhi nokuzibophezela okwenziwe abaholi bomasipala mayelana nokuthi bazoqhubeka nokuzikhandla ngenhloso yokwenza ngcono imikhakha egcizelelwe nguMcwaningimabhuku Omkhulu.1.3  IKhabhinethi yabonga bonke abantu  baseNingizimu Afrika ngokweseka kwabo uSuku luka-Nelson Mandela Lwezemidlalo Namasiko olwalusingathelwe ukuxhasa ngezimali iphrojekthi yokwakhiwa kweSibhedlela Sezingane sika-Nelson Mandela. Abantu baseNingizimu Afrika bayakhuthazwa ukuthi baqhubeke nokusebenza emiphakathini futhi babambisane nohulumeni ukwenza ngcono izimpilo zezakhamuzi kanye nokufezekisa izifiso zikaMadiba anikela kuzona ngempilo yakhe.1.4  IKhabhinethi ikuphawulile ukuthi uMongameli uJacob Zuma uzobhekisa amabombo kwiRiphabhulikhi yase-Rashiya. Uzobe eyokwethamela iNgqungquthela Yeqembu Lamazwe angama-20 (i-G20) ezobanjelwa edolobheni lase-St Petersburg mhla ziyisi-5 namhla ziyisi-6 kuMandulo 2013 njengengxenye yokugqugquzela izimfuno zeNingizimu Afrika zezepolitiki nezomnotho.INingizimu Afrika iyaqhubeka nokweseka i-ajenda ye-G20 yezentuthuko eqhuba umzamo wokuqiniseka ukuzinza komnotho emhlabeni kanye nokukhula komnotho okusimeme okuzodonsa isikhathi eside kanye nokuvulwa kwamathuba emisebenzi.1.5  IKhabhinethi yawuncoma umhlangano wokuqala woMkhandlu Wezamabhizinisi Wombimbi Olubunjwe yi-Brazil, iRashiya, iNdiya, iShayina kanye neNingizimu Afrika (i-BRICS), lapho kwabuthana khona eNingizimu Afrika abaholi bezamabhizinisi abavela kulawa mazwe. Lo mhlangano wawuhanjelwe futhi ngabaholi bezamabhizinisi abaqavile abavela kwamanye amazwe ase-Afrika ayi-19.1.6  IKhabhinethi yasamukela ngezandla ezimhlophe isiqinisekiso esanikezwa yiSithangamu se-12 esibanjwa minyaka yonke soMthetho weNtuthuko namaThuba we-Afrika (i-AGOA) sokuvuselela i-AGOA ngaphambi kokuthi iphelelwe isikhathi ngowezi-2015.  I-AGOA seyihlomulise izwe laseMelika kanye nezwekazi lase-Afrika futhi yasekela nobudlelwano bokuhwebelana obukhulayo futhi obuzinzile phakathi kweNingizimu Afrika neMelika.INingizimu Afrika ikholelwa ukuthi i-AGOA ihlinzeka ngohlaka olufanelekile lokwakha ubudlelwano obunohlonze bokuhwebelana kanye nokutshalwa kwezimali futhi iqinisa nokubambisana phakathi kweMelika nezwekazi lase-Afrika lonkana.1.7 Njengengxenye yemigubho yeNyanga Yabesifazane ethe chithisaka ezweni lonke, iPhini likaMongameli uKgalema Motlanthe uzohambela indawo yase-Gombani, engaphansi kwaMasipala wase-Mutale, e-Limpopo, ngoLwesihlanu mhla zingama-23 Ncwaba 2013, lapho eyonikeza khona umphakathi izindlu. Abesifazane base-Gombani babamba iqhaza elikhulu ekwakhiweni kwalezi zindlu.1.8 UNgqongqoshe Wezokuvakasha uzokwethula futhi neNyanga Yezokuvakasha mhla zingama-28 Ncwaba 2013 e-Amanzingwe Lodge, e-Hartebeespoort, ngaphansi kwengqikithi ethi: “Amanzi Ayintokozo.”Njengengxenye yemicimbi ezokwenziwa ngeNyanga Yezokuvakasha, kuzoba noMbukiso Kazwelonke Womsebenzi Wezokuvakasha ozobanjelwa e-International Convention Centre yase-Monti phakathi kwamhla ziyi-19 nomhla zingama-21 kuMandulo 2013 lapho kuzobukiswa khona ngamathuba emisebenzi atholakala kulo mkhakha okhula ngesivinini, futhi osuqashe abantu baseNingizimu Afrika abangaphezu kwesigamu sesigidi.1.9 IKhabhinethi iphawulile ukuthi uNgqongqoshe Wezokuthuthukiswa Kwezindawo Zasemakhaya Nezinguquko Kwezomhlaba uzonikeza ngokusemthethweni abantu base-District Six izindlu ezingaphezu kwama-70, ngoMgqibelo, mhla zingama-24 Ncwaba 2013. Lokhu kuyingxenye yomzamo wokuguqula ukhondolo loMthetho Wezomhlaba Wabantu Bomdabu wezi-1913 owashiya izinkulungwane zabantu abansundu bengenamakhaya futhi bengenawo umhlaba.1.10   IKhabhinethi yabhunga futhi ngezindaba okwaxoxwa ngazo kwi-Lekgotla YeKhabhinethi eyabanjwa mhla ziyi-13-15 Ncwaba 2013. UNgqongqoshe uRob Davies ukhona lapha ukuze athi qaphu qaphu ngezinqumo zeKhabhinethi mayelana nalokhu.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zizi-4 Mandulo 2013,5 Sep 2013,https://www.gov.za/statement-cabinet-meeting-4-september-2013,https://www.gov.za/zu/isitatimende-somhlangano-wekhabhinethi-wangomhla-zizi-4-mandulo-2013,"05 Sep 20131. Isimo seKhabhinethi ezindabeni ezisemqoka esimweni samanje1.1. IKhabhinethi iyakwamukela ukwethulwa koMqulu Wemisebenzi KaHulumeni futhi izishayela ihlombe izinyunyana zabasebenzi bakahulumeni, kanye noMbuso njengomqashi, ngezibophezelo abazenze kulo Mqulu.UMqulu wethula amazinga okusebenza emkhakheni wemisebenzi kahulumeni, futhi izinyunyana zabasebenzi bakahulumeni zazibophezela ukuthi zizowasekela la mazinga okusebenza.1.2. IKhabhinethi iyaphawula ukuthi njengamanje noma esikhathini esedlule imikhakha eminingi beyimatasatasa ezingxoxweni zamaholo. IKhabhinethi izamukela ngezandla ezimhlophe izivumelwano osekufinyelelwe kuzona emikhakheni ethile futhi iyaphawula ukuthi kweminye imikhakha zisaqhubeka izingxoxo. IKhabhinethi iyazi ukuthi ezweni elinombuso wentando yeningi, abasebenzi banelungelo lokuteleka. IKhabhinethi iyagcizelela ukuthi lelo lungelo kumele lifezekiswe ngaphandle kodlame futhi kumele kuthotshelwe umthetho ngokuphelele.Abaholi bezinyunyana, nabaqashi kanye nophiko lombuso lwezokuvikeleka banesibopho sokuqinisekisa ukuthi umthetho uyathotshelwa, nokuthi ziyagwemeka izenzo ezikhombisa uchuku futhi isiteleka senzeka ngendlela ephephile.IKhabhinethi inxenxa wonke amaqembu ukuthi enze konke okusemandleni awo ukuphothula izingxoxo zamaholo ngokushesha ukuze kugwemeke imibango ezodonsa isikhathi eside. Izivumelwano zamaholo ezenziwa ngokushesha zizonciphisa izindleko emnothweni wakuleli futhi lokho kugqugquzela ukufezekiswa kwezinjongo zokuvulwa kwamathuba emisebenzi kanye nokukhula komnotho kuleli lizwe.1.3. IKhabhinethi yakwamukela ukubanjwa kwe-Lekgotla Yaminyaka Yonke Yezezimayini ebibanjwe ngesonto eledlule. I-Lekgotla yahlinzeka ababambiqhaza ababalulekile embonini yezimayini ngelinye ithuba lokuhlanganisa amakhanda ngenhloso yokuthola ikhambi elizoziqeda ngokuphelele izinselelo esezikhahlameze lo mkhakha. Ngaphansi kobuholi bePhini likaMongameli uKgalema Motlanthe uhulumeni uyaqhubeka futhi nokweseka uhlaka lwesivumelwano kanye nokuqaliswa kwalo ukuze kube nesimo esisimeme futhi esizinzile emkhakheni wezimayini.1.4. Njengoba  kubhekwe emgubhweni weMinyaka engama-20 Yenkululeko ngomhla zingama-27 Mbasa 2014, iKhabhinethi ihlaba ikhwelo eliqondiswe kubo bonke abantu baseNingizimu Afrika ukuthi bakhumbule umlando wethu futhi bagubhe amasiko ethu ahlukahlukene ngeNyanga Yamagugu. Imigubho yalo nyaka izokwenziwa ngaphansi kwesiqubulo esithi: “Ukubuyisa, Ukuvuselela Nokugubha Amagugu Ethu Aphilayo”.Imigubho yoSuku Lwamagugu izobanjelwa eNkundleni Yezemidlalo iSisa Dukashe  eMdantsane, ngaphansi kukaMasipala Omkhulu wase-Buffalo City, eMpumalanga Kapa mhla zingama-24 Mandulo 2013.Njengengxenye yomkhankaso weMinyaka engama-20 Yenkululeko, ingqungquthela kazwelonke yobambiswano kwezokuxhumana izokwethula ‘uLwesihlanu Lwenkululeko’ mhla zingama-20 Mandulo 2013, oluzohlinzeka abantu baseNingizimu Afrika ngethuba lokuthokozela inkululeko yethu esayilwela kanzima ukuqinisekisa ukuthi izizukulwane ezizayo ziyahlomula kwintando yethu yeningi ethuthukisayo.NgoMandulo, ukuze kwesekwe imizamo yethu yezokuvakasha ngaphakathi kuleli lizwe, iKhabhinethi ikhuthaza abantu baseNingizimu Afrika ukuthi bavakashele izizinda zamagugu, bazikhumbuze ngohambo lwabo olubheke kwinkululeko. Futhi, kwesekwe namagugu ethu ezemvelo ngokuthi kuvakashelwe iziqiwu zikazwelonke okuzongenwa kuzona mahhala kusukela mhla ziyisi-9 kuya mhla ziyi-13 Mandulo 2013 njengengxenye yeViki lesiShiyagalombili laminyaka yonke loPhiko Lweziqiwu Zikazwelonke lwaseNingizimu Afrika.1.5. IKhabhinethi ikhuthaza bonke abazali kanye nabalondolozi bezingane ukuthi basekele izingane zabo ngenkathi zilungiselela Ukuhlolwa koNyaka kweSizwe Sonke  (i-ANA) esifundweni sokwazi ukufunda nokubhala kanye nesokubala okuzokwenziwa khona maduze nje phakathi kwamhla ziyi-10 namhla ziyi-13 Mandulo 2013.Abazali kanye nabalondolozi bezingane kumele baqinisekise ukuthi bayayicubungula imiphumela ye-ANA yowezi-2013 njengoba isebenza njengethuluzi elibalulekile lokuhlonza ukukhalipha nobuthakathaka babafundi.Ukuze balungiselele ukuhlolwa kwe-ANA okuzayo, abazali, abalondolozi bezingane kanye nabafundi bayanxenxwa ukuthi basebenzise amathuluzi ahlinzekwe nguMnyango Wezemfundo Eyisisekelo. Lokhu kutholakala kwisizindalwazi soMnyango esithi: www.education.gov.za.1.6. IKhabinethi ithanda ukudlulisa amazwi enkuthazo emasosheni oMbutho Kazwelonke Wezokuvikela waseNingizimu Afrika atshalwe empumalanga nezwe le-Democratic Republic of Congo esikhathini esisukela mhla ziyi-13 Nhlangulana 2013 kuze kube umhla zingama-31 Ndasa 2014. Abantu baseNingizimu Afrika bayanxuswa ukuthi basekele futhi bahloniphe la masosha abaluleke kakhulu ekufezekiseni ukuzibophezela kweNingizimu Afrika ekuletheni ukuthula, nozinzo kanye nokuqiniswa kwentando yeningi kwizwekazi lase-Afrika.1.7. IKhabhinethi ihalalisela labo abaqokwe ngumongameli, okunguMnu. Mxolisi Sandile Oliver Nxasana oqokelwe esikhundleni sokuba nguMqondisi Kazwelonke Wophiko Lwezokushushisa kanye no-Vasantrai Soni oqokelwe esikhundleni sokuba yiNhloko Yophiko Olukhethekile Oluphenya Izenzo Zobugebengu.1.8. IKhabinethi idlulisa izilokotho ezinhle eziqondiswe emphakathi wamaJuda waseNingizimu Afrika ngenkathi egubha i-Rosh Hashanah ngomhla zizi-5-6 Mandulo 2013). I-Rosh Hashanah ibaluleke kakhulu eMphakathini wamaJuda njengoba iwuphawu lokuqala kohlelo lokuzihlola komuntu ngaphakathi kanye nokubheka emuva, oluholela kwi-Yom Kippur, uSuku Lwenhlawulo.1.9. IKhabhinethi ithanda ukudlulisa amazwi enduduzo abhekiswe kuNgqongqoshe uMthethwa kanye nomndeni wakhe ngokudlula emhlabeni kukamama wakhe uNkz. Nurse Gumbi mhla zi-3 Mandulo 2013.2. Izingxoxo nezinqumo zeKhabhinethi eziqavile2.1.  IKhabhinethi yathola umbiko wemiphumela weThuluzi Lokuhlolwa Kokusebenza Kwabaphathi (i-MPAT) beminyango kahulumeni kazwelonke neyezifundazwe ngonyaka wezimali wezi-2012/13. Lo mbiko ungelinye lamathuluzi ahlose ukwenza ngcono izinga lomsebenzi ohlinzekwa yiminyango kahulumeni. Uhlola imikhakha yokuphatha emine ebanzi, okusho umkhakha wokuphathwa kohlelo lokuthenga impahla nemisebenzi; ukuphathwa kwabasebenzi; ukuhlela ngendlela efanelekile kanye nomkhakha wokwenza ngcono ukuhlinzekwa kwezidingongqangi. Ukuhlolwa kwenziwa emazingeni amathathu, ukuzihlola kweminyango; kulandelwe wuhlelo locwaningo-mabhuku lwangaphakathi bese ekugcineni kwenziwe ukuhlolwa okwenziwa yithimba labahloli abazimele.UMnyango Wezokuqapha Nezokuhlolwa Komsebenzi uzochaza kabanzi ngalo mbiko ngenkathi kwethulwa i-MPAT ngesonto elizayo eKapa.2.2. IKhabhinethi yathola futhi yamukela imibiko yekota yokuqala yowezi-2013/14 ephathelene nokuqaliswa kweZivumelwano Zokusebenza mayelana neMiphumela Ebekwe Eqhulwini. Kuzochazwa kabanzi ngale mibiko ochungechungeni lwezithangamu zabezindaba ezihleliwe eziphathelene nomphumela ngamunye kwiMiphumela eyi-12.2.3. IKhabhinethi yawuphawula umbiko ovela ‘kuMklamo Wokususwa Kolwazi Olubi Oluphathelene Nokuthenga Ngesikweleti’ futhi yamukela nezincomo zeKomidi Elikhethekile lezoHwebo Nobudlelwano Bamazwe Ngamazwe.Lokhu kuhlose ukulungisa udaba lokuthi labo bantu baseNingizimu Afrika abasesimweni sokukhokha isikweleti abahlinzekwe ngaso, bakwazi ukuthenga ngesikweleti. Laba ngabathengi okungenzeka ukuthi sebezikhokhe ngokugcwele izikweleti zabo futhi abasesimweni sokukhokha isikweleti abahlinzekwe ngaso kodwa njengamanje abangakwazi ukuthenga ngesikweleti ngenxa yolwazi olubi oluphathelene nokuthenga ngesikweleti olugcinwe emarekhodini abo.Lokhu kuphathelene ikakhulu nokuqinisekisa ukuthi uMthetho Kazwelonke Wezikweleti (uMthetho 34 wezi-2005) usebenza ngendlela okuhloswe ukuthi usebenze ngayo mayelana nokuqinisekisa ukuthi abathengi abasesimweni sokukhokha isikweleti abahlinzekwe ngaso bayakwazi ukuthenga ngesikweleti. Ukungatholakali kwesikweleti noma ukunikezwa isikweleti esimba eqolo kuphazamisa ukukhula komnotho. Ukufinyelela emakethe yezikweleti esimeme kusemqoka kakhulu kwizinjongo zentuthuko.2.4. IKhabinethi yawamukela uMthetho Odingidwayo Wokugcinwa Esitokisini Kweziboshwa Okuhlehliswe Amacala Azo Enkantolo, kanye nokwethulwa kwalo Mthetho ePhalamende.Uhlaka lwalo Mthetho Odingidwayo luhlose ukwenza ngcono ukuphathwa kohlelo lokugcinwa  emajele aseNingizimu Afrika kweziboshwa ezilindele ukuqulwa kwamacala azo. Lo Mthetho Odingidwayo uzohlinzeka ngemigomo ezoqhuba ukuphathwa kohlelo lokugcinwa kweziboshwa esitokisini ngenkathi amacala azo ehlehlisiwe enkantolo. Umbiko uzokhishwa ngokwenqubo elandelwa yiPhalamende.2.5.  IKhabhinethi yavuma ukuthi iSivumelwano Esiphathelene Neziqhumane Ezikhafula Amabhomu Amaningi Amancane sithunyelwe ePhalamende ukuze samukelwe. IKhabhinethi iyakweseka ukucekelwa phansi kweziqhumane ezigciniwe ezikhafula amabhomu amaningi amancane, ukuze kuhlonishwe iSivumelwano.NgoLwezi 2006 ingqungquthela yeNhlangano Yezizwe Ezihlangene yahluleka ukufinyelela esivumelwaneni sokuthi kumele lulungiswe kanjani udaba lomthelela omubi walezi zikhali kubantu. Lokhu kwaholela ekutheni iqembu lamazwe angama-46, kubandakanya neNingizimu Afrika, liqalise uhlelo ngaphandle kweNhlangano Yezizwe Ezihlangene, olubizwa nge-Oslo Process, lokuvimbela nokwenqabela iziqhumane ezikhafula amabhomu amaningi amancane.INingizimu Afrika kanye namanye Amazwe angama-93 yasisayinda iSivumelwano ngoZibandlela 2008. Isivumelwano lesi saqala ukusebenza ngomhla lulu-1 Ncwaba 2010. Isivumelwano sivimbela futhi senqabele ukusetshenziswa, nokukhiqizwa, nokugcinwa, nokudluliswa kohlobo oluthile lweziqhumane ezikhafula amabhomu amaningi amancane. Ukwamukelwa kwalesi Sivumelwano kuhambelana nokuzibophezela kweNingizimu Afrika ukuhlonipha amalungelo abantu kanye nomthetho ophathelene nokungahlukunyezwa kwabantu ngenkathi kuqhubeka impi.2.6. IKhabhinethi yakwamukela ukwethulwa kombiko wokuCwaningwa Komhlaba Wombuso  Obhalisiwe kanye nokuhlaziywa koMhlaba Wabantu Nowabezamabhizinisi eNingizimu Afrika, owethulwa ePhalamende nguMklami Omkhulu Womhlaba.Ulwazi oluphathelene nomhlaba lusemqoka kakhulu ekuphumeleleni kwakho konke ukuthuthukiswa komhlaba okwenzekayo kuleli lizwe. Injongo yokucwaningwa komhlaba wombuso obhalisiwe ukuzama ukuthola ukuthi ungakanani umhlaba ongaphansi kombuso, nokuthi usetshenziselwa ini futhi ngobani abahlala kuwona noma abawusebenzisayo.Lokhu kuzosetshenziselwa ukuqinisekisa ukuthi ulwazi oluqukethwe kwirejista yomhlaba luyiqiniso, futhi lokho kuzoba yisisekelo sokuhlela okungcono mayelana nezomhlaba kanye nokuphathwa kwawo, kubandakanya neminye imisebenzi ehlobene nokuphathwa kwephotifoliyo yomhlaba kanye nokuhlinzekwa kwezidingongqangi okwenziwe ngcono.2.7. IKhabhinethi yawamukela amadizayini oPhiko Olugaya futhi Lukhiqize Imali yaseNingizimu Afrika onyaka wezi-2013 ohlamvu olungama-R2 (i-1/4 oz) oluyingxenye yochungechunge lwemali yesikhumbuzo ewuhlweza equkethe amakharethi egolide angama-24 kanye nohlamvu lowezi-2013 oluyi-R1 (i-1/10 oz) oluyingxenye yochungechunge lwemali yesikhumbuzo ewuhlweza equkethe amakharethi egolide angama-24.Kwidizayini yohlamvu lwegolide lowezi-2013 olungama-R2 kuzobonakala ulimi lwaBathwa kanti futhi idizayini yohlamvu lwegolide lowezi-2013 oluyi-R1 kuzobonakala umthuthi wempova okleliswe endaweni yesithathu – iLulwane Lezithelo. Amadizayini ohlamvu lwemali kanye nokuMenyezelwa kwayo ngokuSemthethweni kuzoshicilelwa kuSomqulu Kahulumeni. Emva kwalokho le mali izokhiqizwa bese idayiswa ngendlela ejwayelekile.2.8. IKhabhinethi yakwamukela ukwethulwa kwemibiko emithathu kwiKomidi leNhlangano Yezizwe Ngezizwe yamaLungelo Engane kanye neKomidi loNgoti loBumbano lwamaZwe ase-Afrika ephathelene nenqubekela phambili eseyenziwe ukuvikela amalungelo nenhlalakahle yezingane. Imibiko ihlinzeka ngethuba elisobala futhi elibalulekile lokuthi iNingizimu Afrika ikwazi ukuhlola inqubekela phambili esiyenziwe kule mikhakha;a)  Umbiko Wamazwe Wesivumelwano Esingaphoqelekile esiphathelene nokuThengiswa Kwezingane, Ukusetshenziswa Kwezingane Ezenzweni Zokuthengisa Ngomzimba kanye Nezithombe Zocansi Ezikhombisa Izinganeb)  Umbiko ohlanganisiwe wesibili nowesithathu kanye nowesine weSivumelwano seNhlangano Yezizwe Ngezizwe ophathelene namaLungelo Enganec)  UMqulu wase-Afrika ophathelene namaLungelo kanye Nenhlalakahle Yengane: Umbiko Wamazwe Wokuqala owethulwa kwiKomidi loNgoti loBumbano lwamaZwe ase-Afrika lwamaLungelo Nenhlalakahle Yengane.IKhabhinethi ibonga iyanconcoza ezinhlanganweni eziningi zomphakathi kanye nozakwabo emazweni omhlaba ababambisane nohulumeni ekufezekisweni kwezibophezelo eziqondiswe ezinganeni eziqukethwe kuMthethosisekelo wethu.3. IMithethosivivinywa3.1. IKhabhinethi yakwamukela ukwethulwa ePhalamende kweSichibiyelo Somthethosivivinywa Wokubuyiselwa Kwamalungelo Ezomhlaba.UMthethosivivinywa uchibiyela uMthetho Wokubuyiselwa Komhlaba Kubanikazi Bawo ukuze kwelulwe isikhathi sokufakwa kwezicelo zokubuyiselwa umhlaba sifinyelele kumhla zingama-31 Zibandlela 2018; nokuthathwa njengento engekho emthethweni kokufakwa kwezicelo zokubuyiselwa umhlaba ezihambisana nenkohliso; nokwenziwa lula kwenqubo yokuqashwa kwamaJaji eNkantolo Yezicelo Zokubuyiselwa Umhlaba; kanye nokuchitshiyelwa kwezimiso ezithile ezihlose ukugqugquzela ukuqaliswa ngempumelelo kokusebenza koMthetho.Ukuvulwa kabusha kokufakwa kwezicelo zokubuyiselwa umhlaba kuholwa umbono woHlelo Lokuthuthukiswa Kwezwe (i-NDP) kanye noHlelo Olubanzi Lokuthuthukiswa Kwezindawo Zasemakhaya kanye namanye amasu okukhulisa umnotho okuhloswe ngawo ukuthi kugqugquzelwe ukubuyisana kuzwelonke nobumbano lomphakathi.3.2. IKhabhinethi yakwemukela ukwethulwa ePhalamende kweSichibiyelo Somthethosivivinywa weMithetho Yezesayensi Nezobuchwepheshe, 2013.Isichibiyelo Somthetho siphathelene neMithetho enhlobonhlobo elawula ukusebenza kwezinhlangano (imikhandlu yezesayensi) ezasungulwa ngokwemigomo yoMthetho okukhulunywa ngawo. UMthethosivivinywa uhlose ukuthi wenze le nqubo ihambelane kahle nokuphakanyiswa kwamagama kanye nokuqokwa kwamalungu kanye nokugcwaliswa kwezikhala ezikhona kumaBhodi noma imiKhandlu yalezo zinhlangano.UMthethosivivinywa uhlose ukuqinisekisa ukuhamba kahle kwemisebenzi kanye nokuphathwa kwezinhlangano zomphakathi ezingaphansi kukaNgqongqoshe Wezesayensi Nobuchwepheshe.Ukuze kuqiniswe umsebenzi wePhalamende wokuqapha ukusebenza kweminyango kahulumeni, uMthethosivivinywa uhlose ukukhulula iPhalamende kweminye imisebenzi yalo ephathelene nokuqokwa kwamalungu kanye nokugcwaliswa kwezikhala ezikhona kulawo maBhodi noma imiKhandlu. Lokhu kuhambelana nomgomo womthethosisekelo wokuhlukaniswa kwamandla okuphatha.3.3. IKhabhinethi yakwamukela ukushicilelwa koMthethosivivinywa Wezindaba Zendabuko kuSomqulu Kahulumeni ukuze umphakathi uphawule ngawo.UMthethosivivinywa wenza izimiso ezisemthethweni zokwamukelwa komphakathi  wama-Khoi-San futhi ulungisa nemikhawulo ekhona emthethweni njengamanje mayelana nobuholi bendabuko kanye nokubusa.Kusukela ngowe-1994, uhulumeni ubugxile kakhulu kwizinselele eziphathelene nama-Khoi-San futhi ikakhulu ekwamukelweni ngokusemthethweni kwemiphakathi yama-Khoi-San kanye nabaholi bayo. UMthethosivivinywa uzoba negalelo ekufezekisweni kwalokho okubekwe eqhulwini yi-NDP mayelana nokukhuliswa kokubambana nokubumbana komphakathi futhi kusenjalo kulungiswe nokungalingani kwesikhathi esedlule.3.4. IKhabhinethi yavuma ukuthi lwethulwe ePhalamende Uhlaka Lokubuyekezwa Kwenqubomgomo Yomthetho Kazwelonke Wezikweleti kanye Nesichibiyelo Somthethosivivinywa Kazwelonke Wezikweleti.UMthetho Kazwelonke Wezikweleti, 2005 (uMthetho 34 wezi-2005) waqala ukusebenza mhla lu-1 Nhlangulana 2007 ngokwethula imitheshwana emisha yokulawula izikweleti ohlelweni lwezomthetho lwaseNingizimu Afrika.UMthethosivivinywa uhlose ukuqinisa ikhono lokusebenza loMlawuli Kazwelonke Wezikweleti ukuze kubhekwane nezinselelo ezithile, ikakhulu eziphathelene nezinqubo zasenkantolo kanye nokuqinisa ukuthotshelwa komthetho kanye nokuqaliswa kokusebenza kwezimiso zoMthetho Kazwelonke Wezikweleti 34 wezi-2005.UMnyango Wezohwebo Nezezimboni (i-dti) uthathe isinqumo sokuthi uhlaka lwenqubomgomo ephathelene nokuHlinzekwa Kwabathengi Ngezikweleti, okusekelwe phezu kwayo uMthetho Kazwelonke Wezikweleti 34 wezi-2005, lwamukelekile, lunohlonze futhi lufanelekile. Lokhu kulandela ukubuyekezwa okuphelele okwenziwa yi-dti ngowezi-2012.3.5. IKhabhinethi yakwamukela ukwethulwa kweSichibiyelo Somthethosivivinywa Wokuthathwa Kwesinqumo Esiphathelene Nomholo Wamalungu Ezikhungo Ezisungulwe Ngokomthethosisekelo, 2013.UMthethosivivinywa uhlose ukuletha isimo esifanayo mayelana nokuthathwa kwesinqumo esiphathelene namaholo, nezibonelelo kanye neminye imigomo nemibandela yokuqashwa kwamalungu eziKhungo ZikaHulumeni Ezeseka Ukubusa Ngentando Yabantu, futhi ngalokho kuqinisekiswe ukuhamba kahle kwemisebenzi nokuphathwa kwalezi zikhungo ezibalulekile. 4. Abaqashiwe4.1. IKhabhinethi yakwamukela ukuqashwa kukaMnu. Mokutule Joseph Kgobokoe esikhundleni sokuba Iphini likaMqondisi-Jikelele: Ophikweni Lokuqinisekiswa Kokutholakala Kokudla Okwanele kanye Nezinguquko Kwezolimo eMnyangweni Wezolimo, Ezamahlathi Nezokudoba.4.2. IKhabhinethi yakwamukela ukuqashwa kukaNksz. Zandile Yvonne Mathe esikhundleni sokuba Iphini likaMqondisi-Jikelele: Ophikweni Lwezengqalasizinda Kazwelonke Yamanzi eMnyangweni Wezamanzi.4.3. IKhabhinethi yakwamukela ukuqashwa kwalaba abalandelayo njengamalungu ebhodi yoPhiko Lokuthuthukiswa Kwamabhange Emifelandawonye:a) Sethe Patricia Makhesha (uSihlalo)b) Peter Koch (ophinde waqokwa kabusha njengePhini likaSihlalo)c) Venete Jarlene Kleind) Lufuno Nevondwee) Thabo Vaughan Shenxanef) Samuel Senalor Akrongg) David Ginsburgh) Renganayagee Kisten.4.4. IKhabhinethi yakwamukela ukuqashwa kwala malungu alandelayo oMkhandlu Wocwaningo Lwezolimo ngokwesigaba 9(1) soMthetho Wezocwaningo Lwezolimo, 1990 uMthetho Nombolo. 86 we-1990 isikhathi esingekho ngaphezu kweminyaka emithathu.a) Mnu. Jonathan Winston Alexander Godden (oqashwe kabusha)b) Slz. Michael Jeffrey Kahn (oqashwe kabusha)c) Slz. Sibusiso Vil-Nkomo (oqashwe kabusha)d) Dkt. Joyce Chitja (oqashwe kabusha)e) Nksz. Wilna Jansen Van Rijssen (oqashwe kabusha)f) Nksz. Dudu Msomi (oqashwe kabusha)g) Mnu. Mzolisi Dyasi (oqashwe kabusha)h) Slz. Frans J.C Swanepoel (oqashwe kabusha)i) Mnu. Gerard John Martinj) Nksz. Dora Ndabak) Mnu. Ismail Cassim Motalal) Nksz. Muhle Joyce Mashitengm) Nksz. Rowen Graham Nicholisn) Mnu. Clive Douglas Knealeo) Slz. Louw C. Hoffmanp) Mnu. Allen Henry Bishop.4.5. IKhabhinethi yavumelana nokuqashwa kwalaba abalandelayo eMkhandlwini Weziphathimandla Ezilawula Imboni Yonogada Abazimele, isikhathi esingekho ngaphezu kweminyaka emithathu:a) Mnu. Daniel Claude Mojalefa Rathebe (Iphini likaSihlalo)b) Brigadier Cynthia Lindiwe Philison (ikhansela)c) Mnu. Benjamin Somangamane Ntuli (ikhansela)d) Nksz. Nontokozo Mthembu (ikhansela).4.6. IKhabhinethi yakwamukela ukwelulwa kwenkontileka yokuqashwa kukaDkt. Vuyelwa Nhlapo njengeSikhulu Esiyinhloko yoPhiko Lukazwelonke Lwezentuthuko, isikhathi esiyiminyaka emibili kusukela mhla lu-1 Mandulo 2013 kuze kufinyelele kumhla zingama-31 Ncwaba 2015.4.7. IKhabhinethi yakwamukela ukuqashwa kukaMnu. Mokadi Max Mathye njengeSikhulu Esiyinhloko yoPhiko Lweziphathimandla Zezemfundo Nokuqeqeshwa Emkhakheni Wezokudla kanye Neziphuzo.4.8. IKhabhinethi yakwamukela ukuqashwa kabusha kwalawo malungu aqinisekisa ukuthi azimisele ukuqhubeka nokusebenza njengamalungu Omkhandlu Wezokuthuthukiswa Kwabasebenzi waseNingizimu Afrika kusukela ngoMandulo 2013 kuze kube nguNcwaba 2018.Usihlalo walo mkhandlu wezoluleko omkhakha-mningi yiPhini likaMongameli u-Kgalema Motlanthe futhi lo mkhandlu unoNgqongqoshe abayi-13 abahleli ngokugcwele emkhandlwini futhi abamele uhulumeni. Kulo mkhandlu kukhona futhi nabamele abamabhizinisi ahlelekile kanye nabasebenzi, nezifundiswa, nezinhlaka ezinhlobonhlobo ezimele umphakathi wonkana kanye namanye amalungu anxenxiwe ukuthi abambe iqhaza kulo mkhandlu. (Amagama alaba bantu abaqokiwe afakwe kwiSiqeshana Esiyisijobelelo 1)IKhabhinethi yamukela futhi nokuqashwa kwalaba abalandelayo:a) Mnu. Mongwena John Maluleke (omele izinyunyana zabasebenzi)b) Mnu. Thero Micarios Lesego Setiloane (omele osomabhizinisi abahlelekile)c) Mnu. Seeraj Mohamed (omele izifundiswa)d) Dkt. Octavia Khabelani Mkhabela (ilungu elimenyiwe)e) Dkt. Raymond Patel (ilungu elimenyiwe)f) Dkt. Duduzile Rosemary Mkhize (ilungu elimenyiwe)g) Nksz. Happy Mavis Sibande (ilungu elimenyiwe)."
Isitatimende somhlangano weKhabhinethi wangomhla ziyi-18 Mandulo 2013,23 Sep 2013,https://www.gov.za/statement-cabinet-meeting-18-september-2013,https://www.gov.za/zu/isitatimende-somhlangano-wekhabhinethi-wangomhla-ziyi-18-mandulo-2013,"23 Sep 20131. Isimo seKhabhinethi ezindabeni ezisemqoka esimweni samanje1.1 Ngaphansi kobuholi bukaMongameli Jacob Zuma, uhulumeni useqalise uhlelo lwaleli lizwe lwengqalasizinda yomphakathi oluzodla imali eyizinkulungwane ngezinkulungwane zezigidigidi zamarandi okuhloswe ngalo ukuvula amathuba emisebenzi kanye nokuletha izidingongqangi kubo bonke abantu baseNingizimu Afrika.Ngalezi zinhlelo uhulumeni ufekezisa isibophezelo sakhe sokuvula amathuba emisebenzi athe xaxa. Kusukela ngenkathi kwamukelwa uMgudu Omusha Wokuthuthukiswa Komnotho isibalo samathuba emisebenzi sesikhule ngezi-750 000, futhi isibalo esingaphansana kancane kwesigamu salawa mathuba emisebenzi sivuleke emikhakheni wemisebenzi kahulumeni, ikhakhulu emikhakheni yabasebenzi bezempilo, othisha kanye namaphoyisa.Lezi zinhlelo zibeka eqhulwini ukuthuthukiswa kwamabhizinisi amancane, okuyinto eyingxenye ebalulekile ekuvulweni kwamathuba ezomnotho.IKhabhinethi ibonga iyanconcoza kuleyo mikhakha ebambisene nohulumeni ekuqalisweni kwalo mkhankaso omkhulukazi wokuthuthukiswa kwengqalasizinda futhi ihlaba ikhwelo lokuthi kube nokusebenzisana okuthe xaxa ukuze kusheshiswe imizamo yokuvula amathuba emisebenzi kanye nokuletha uguquko emnothweni kanye nasemphakathini wethu.Njengengxenye yokuqaliswa kohlelo lwengqalasizinda yomphakathi uMongameli Jacob Zuma uzovula ngokusemthethweni iSiteshi Esiphehla Ugesi sase-Grootvlei mhla zingama-20 Mandulo 2013 futhi ahlole nesizinda okwakhiwa kusona ujantshi wesitimela eMpumalanga.IKhabhinethi yakwamukela ngezandla ezimhlophe ukwakhiwa kweNyuvesi entsha i-Sol Plaatje e-Kimberley, eNyakatho Kapa, okulindeleke ukuthi iqale ukusebenza ingakapheli inyanga kaMandulo 2013.Lokhu yinto eyingqophamlando enkulu ekukhuliseni nokuthuthukisa umkhakha wezemfundo ephakeme waseNingizimu Afrika. Umcimbi wokuphendulwa kwesoyi waba wuphawu lokuqaliswa ngokusemthethweni komsebenzi wokwakhiwa kwale nyuvesi.Ukwakhiwa kwenyuvesi entsha kuhlonzwe futhi kwabekwa eqhulwini ngaphakathi kweMiklamo Edidiyelwe (i-SIP 14) yiKhomishana KaMongameli Yokuqondisa Ingqalasizinda (i-PICC).1.2 UMongameli Jacob Zuma, ebambisene neKhabhinethi yakhe, uzohlonipha abantu abadala baseNingizimu Afrika, Ekhayeni Lezivakashi LikaMongameli elibizwa nge-Sefako M. Makgatho ePitoli mhla zingama-29 Mandulo 2013. Lokhu kuyingxenye yokubungaza igalelo labantu abadala ekuthuthukisweni kwemiphakathi yethu kanye nelizwe lethu. Lo mcimbi uzoba wuphawu lokuqala kweViki Labantu Abadala, elizophela mhla ziyisi-6 Mfumfu, okuwusuku olwaziwa ngoSuku Logogo Nomkhulu.1.3 UMongameli Jacob Zuma uzokwethula inkulumo kwiSithangami seNkulumo-mpikiswano  Ejwayelekile yeSigcawu sama-68 sesiGungu Esijwayelekile seNhlangano Yezizwe (UNGA68) e-New York mhla zingama-24 Mandulo 2013.Isihloko salo nyaka sithi: “I-Ajenda Yentuthuko Kusukela ngowezi-2015: Ukwendlalela!” futhi sigxile kunyaka wezi-2015 okuwumnqamulajuqu wokufezekiswa kweziNjongo Zentuthuko Zekhulunyaka (i-MDGs), kanye ne-Ajenda Yentuthuko ngenkathi kuqhutshekelwa phambili.I-UNGA68 ihlinzeka iNingizimu Afrika ngethuba lokuqhubekisela phambili uhlelo lwethu lokufezekiswa kwama-MDGs kanye ne-Ajenda Yentuthuko Kusukela ngowezi-2015. Ukubamba kwethu iqhaza kuzosekelwa phezu kwezidingo nezimfuno zikazwelonke zeNingizimu Afrika kanye nezinto ezibekwe eqhulwini, kanye nezibophezelo zethu zesifunda kanye nezezwekazi.1.4 IKhabhinethi isigxeka kakhulu isenzo sobushokobezi sokuphazamisa ngabomu ukusebenza kwezikhungo zamandla kagesi esenziwa ngabasebenzi ababengenele isiteleka esingekho emthethweni okwaholela ekutheni kunqamuke ukuphakelwa kukagesi ezingxenyeni ezithile zedolobha laseGoli. Ngeke nakancane zishaywe indiva izenzo ezinjalo, ezenzeka ngesikhathi leli lizwe liphokophele ekuqinisekiseni ukuzinza kokuphakelwa kukagesi futhi lo mkhuba kumele kulwiswane nawo ngesandla esiqinile ngokuvunyelwa yingalo yomthetho.1.5  Ukukhiswa kweZibalo zaseNingizimu Afrika Zezigameko Zobugebengu Kuzwelonke zowezi-2012 / 2013 ezikhishwa njalo ngonyaka kuqinisekisa inkolelo yethu yokuthi uma sisebenzisana singayifinyelela injongo yethu yomphakathi ongenabo ubugebengu, oheha ukutshalwa kwezimali okuyinto eqinisekisa ukuphepha nesimo esizinzile emiphakathini yethu.IKhabhinethi ihlaba ikhwelo eliqondiswe kubo bonke ababambiqhaza ukuthi bazicubungule ngendlela eyakhayo lezi zibalo. Uhulumeni ukhipha lezi zibalo kanye ngonyaka ikakhulu ngenhloso yokuhlinzeka umphakathi ngolwazi lwakamuva mayelana nempi yokulwisana nobugebengu kuleli lizwe, kanye nokubuyekeza amanye amasu asetshenziswayo njengamanje okulwisana nobugebengu. Izibalo zobugebengu ziyasetshenziswa futhi nsukuzonke njengethuluzi labaphathi lokuhola nokulawula izinhlelo zokusebenza zoMbutho Wamaphoyisa aseNingizimu Afrika (i-SAPS).IKhabhinethi ikushayela ihlombe ukuzikhandla kwe-SAPS kanye nazo zonke izinhlangano ezihlelekile nezomphakathi ezibambisene nohulumeni ekulwiseni ubugebengu. IKhabhinethi inxenxa bonke abantu baseNingizimu Afrika ukuthi babambe iqhaza empini yokulwisana nobugebengu. Uma sisebenzisana sizoqinisekisa iNingizimu Afrika lapho bonke abantu baseNingizimu Afrika bezizwa bephephile futhi bevikelekile.1.6 IKhabhinethi yazwakalisa ukukhathazeka okukhulu mayelana nesibalo esiphezulu sezingozi zomgwaqo ezinyantisa igazi ezenzeke kulezi zinsuku ezedlule. Ezinye zalezi zingozi zishiye imindeni ethile ingondinga sithebeni futhi zinomthelela omubi kakhulu emnothweni. IKhabhinethi ihlaba ikhwelo eliqondiswe kubo bonke abashayeli ukuthi kumele baqinisekise ukuthi izimoto zabo zisesimweni esifanele ukuhamba emgwaqeni futhi bashayele ngokucophelela okukhulu. Mayelana nalokho-ke iKhabhinethi inxenxa amaphoyisa omgwaqo ukuthi aqhubeke nomkhankaso wawo wokungazibekezeleli nakancane izimoto ezingekho esimweni esifanele ukuhamba emgwaqeni kanye nabashayeli abashayela bedakiwe. IKhabhinethi ihlaba futhi nekhwelo eliqondiswe kubantu abahamba ngezinyawo ukuthi kumele bayihloniphe imithetho yomgwaqo.1.7 IKhabhinethi inxenxa bonke abantu baseNingizimu Afrika ukuthi bagubhe uSuku Lwamagugu, mhla zingama-24 Mandulo 2013, ngokuthi bavakashele izikhungo ezinhlobonhlobo zamagugu ethu anothile futhi ahlukahlukene ezitholakala ezingxenyeni ezahlukene zaleli lizwe ngenkathi kugujwa iMinyaka yethu engama-20 Yenkululeko. Bonke abantu baseNingizimu Afrika, nezikole, namabhizinisi kanye nemiphakathi kumele balindizisele phezulu ifulegi lezwe lethu njengophawu lokugubha iMinyaka engama-20 Yenkululeko futhi basekele nomkhankaso “woLwesihlanu Lwenkululeko” ozokwethulwa mhla zingama-20 Mandulo 2013.1.8 IKhabhinethi ihalalisela u-Lucas Sithole ngokudla umhlanganiso emkhakheni wabahamba ngezihlalo zabakhubazekile eMqhudelwaneni Webhola Lomphebezo i-US Open e-New York. Ukukleliswa kukaSithole emhlabeni kukhule ngeqophelo elilodwa njengoba esekleliswe endaweni yesibili kulandela ukunqoba kwakhe, futhi lesi yisicoco sokuqala esikhulu seNhlangano Yebhola Lomphebezo Emhlabeni esinqotshwe ngumuntu wase-Afrika futhi odabuka eNingizimu Afrika.IKhabhinethi inxenxa bonke abantu baseNingizimu Afrika ukuthi basekele abadlali bakuleli abakhubazekile abaqhubekayo nokwenza izwe liziqhenye ngokuthi benze kahle kakhulu emiqhudelwaneni yamazwe omhlaba, futhi basinika ugqozi thina sonke lokuthi sidlondlobale sikhule kakhulu kunakuqala.1.9.  IKhabhinethi iyayamukela iNgqungquthela Yohlelo Olubanzi Lukazwelonke Lokuthuthukiswa KwabaMnyama Kwezomnotho (i-BBBEE) ezobanjwa kusukela mhla zizi-3 kuya mhlazizi-5 Mfumfu 2013 ngaphansi kwesihloko esithi: “Ishuminyaka Lokuthuthukiswa KwabaMnyama Kwezomnotho”.Ithuluzi lenqubomgomo yokuThuthukiswa KwabaMnyama Kwezomnotho liyisu lokukhula okuhloswe ngalo ukwelula isisekelo sezomnotho wakuleli lizwe ngokuthi kubhekwane ngqo nokungalingani okuseyikhongco elibuthakathaka emnothweni waseNingizimu Afrika.Le Ngqungquthela izohlola inqubekelaphambili eseyenziwe ekuqalisweni kwe-BBBEE kulandela ukuphela kweminyaka eyi-10 kwaphasiswa uMthetho we-BBBEE ngowezi-2003. Ababambiqhaza abavela emkhakheni wezamabhizinisi, amaqembu ezepolitiki kanye nabezinhlangano zomphakathi wonkana bazobamba iqhaza ekwenziweni kwezinhlelo zokubuyekezwa kwesithathu kohlelo lokuthuthukiswa kwabamnyama kwezomnotho eNingizimu Afrika ngoMthetho we-BBBEE ochitshiyeliwe kanye neMigomo Yokusebenza Ngendlela Efanele emkhakheni weze-BBBEE.1.10 IKhabhinethi iwushayela ihlombe uMnyango Wezokuthuthukiswa Komphakathi ngelisu lwawo Elisha lokuphucula umsebenzi wokuhlinzeka ngezibonelelo zomphakathi olubizwa nge-Phrojekthi Mikondzo elizokwelula izibonelelo zomphakathi zifinyelele kubantu abahlwempu nabantulayo kuzo zonke izingxenye zeNingizimu Afrika.NgeNyanga Yezokuthuthukiswa Komphakathi, uMnyango Wezokuthuthukiswa Komphakathi, ubambisene nezimpiko ezingaphansi kwayo, okuyiNhlangano Yezimpensheni Nezibonelelo Zikahulumeni eNingizimu Afrika kanye neNhlangano yokuThuthukiswa kweSizwe, uzoqhubeka nokuhambisa i-Phrojekthi Mikondzo kwizigceme ezihlwempu kakhulu eziyi-1 300 koMasipala Bezifunda abangama-23 njengoba behlonzwe futhi babekwa eqhulwini yiKhabhinethi.1.11  IKhabhinethi ikhuthaza abantu baseNingizimu Afrika ukuthi babambe iqhaza kwiViki elizayo Lezimbizo phakathi komhla ziyisi-7 kanye nomhla ziyi-13 Mfumfu 2013.Kulandela impumelelo yeViki Likazwelonke Lezimbizo ngoNhlangulana 2013, leli Viki lesibili Lezimbizo lizohlinzeka iziPhathimandla Zezepolitiki ngelinye ithuba lokufakana imilomo nomphakathi.Leli viki lihlinzeka izakhamizi ngesinye isigcawu sokubonana ubuso nobuso naMalungu eKhabhinethi, nokuthokozela izimpumelelo ezenziwe kanye nokubhekana nezinselelo zokuqaliswa kwezinhlelo zikahulumeni. Izindawo okuzobanjelwa kuzona imicimbi kanye nohlelo lweViki kuzomenyezelwa uma sekusondele leso sikhathi.2 Izingxoxo nezinqumo zeKhabhinethi eziqavile2.1 IKhabhinethi yayamukela iNqubomgomo Kazwelonke Yokuqinisekisa Ukutholakala Kokudla Okwanele Nokondleka Kahle, neLisu Lokuqinisekisa Ukutholakala Kokudla Okwanele Nokondleka Kahle kanye nohlelo lokukhiqizwa kokudla olubizwa nge-Fetsa Tlala.INqubomgomo Kazwelonke ihlose ukubhekana nezinselelo eziningi eziphathelene nokungatholakali kokudla okwanele eNingizimu Afrika. Le nqubomgomo isekelwa ngamasu athile okungenelela ukuze kubhekwane nezinselelo zokushoda kokudla emakhaya futhi ukuze kukhushulwe nezinga lokukhiqizwa kokudla, ukuze kuthi uma kufika owezi-2030 ibe seyiqedwe ngokuphelele indlala. Leli Lisu kanye nohlelo lokukhiqizwa kokudla olubizwa nge-Fetsa Tlala yizinhlelo ezenziwa phakathi kweMinyango eyahlukene eziyisisekelo seNqubomgomo.Kuzoba nomcimbi wokwethulwa kwalezi zinhlelo lapho kuzochazwa khona kabanzi ngeNqubomgomo kanye neziNhlelo.2.2  IKhabinethi yalwamukela uHlaka lweNingizimu Afrika lokubonisana neNhlangano Yokubambisana Nokuthuthukiswa Kwezomnotho (i-OECD) esikhathini sowezi- 2013/14 - 2016/17.INingizimu Afrika ihlose ukusebenzisa lobu budlelwano ukufezekisa izinjongo ezisemqoka ezintathu i) ukukhula komnotho okuphakeme futhi okubandakanya umuntu wonke, kungumbandela wokubhekana nenkinga yokuswelakala kwamathuba emisebenzi, ububha kanye nokungalingani; ii) abasebenzi abanamakhono futhi abakwaziyo ukwenza umsebenzi wabo ngendlela efanele, ukuze kusekelwe ukwenziwa kwezinto eziphathelene nentuthuko kuzwelonke okuhloswe ukuthi zifezekiswe; kanye iii) Nokuqhubekisela phambili i-ajenda ye-Afrika, lapho abantu baseNingizimu Afrika bezozama ukuba negalelo elithe xaxa kwi-ajenda yomhlaba okuzohlomula kuyona iminotho yase-Afrika.Amazwe e-OECD ayaqhubeka nokuba ngamazwe asemqoka abambisene kakhulu neNingizimu Afrika kwezohwebo nokutshalwa kwezimali. Kucatshangelwa ukuthi amazwe e-OECD aba negalelo elingaphezu kwama-65% kwi-GDP yomhlaba ngowezi-2011.Le ndlela yokusebenza ihlinzeka iminyango kahulumeni ngohlaka lokulawula ukuxhumana kwayo ne-OECD. Lokhu kusebenza ngendlela ehambelanayo kuhulumeni kuzokwenza ukuthi kuzuzwe imihlomulo emihle kakhulu kulokhu kubambisana.3 IMithethosivivinywa3.1 IKhabhinethi yakwamukela ukukhishwa koMthethosivivinywa Wesikhuthazo Sentela Sokuqashwa Kwentsha ukuze umphakathi uphawule ngawo.Lo Mthethosivivinywa wethula isikhuthazo okuhloswe ngaso ikakhulu ukuthi kukhuthazwe abaqashi ukuthi baqashe abantu abathungatha umsebenzi abasebasha futhi abanesipiliyoni esincane somsebenzi. Lesi sikhuthazo singesinye seziningi esizongena ngaphansi kwelisu likaHulumeni lokuqashwa kwentsha futhi lizolekelela izinhlelo zikahulumeni ezikhona njengamanje.Isikhuthazo senzelwe ukuthi kuhlomule abantu abasha abaqalayo ukusebenza futhi abahola amaholo angaphansi komkhawulo obekiwe wokukhokhwa kwentela. Ngokwenza kanjalo, kuhlomula abantu abanamakhono amancane futhi abahola kancane okungelula ukuthi bathole umsebenzi. Lesi sikhuthazo sizokwenza kube nesimo esikahle sokuvulwa kwamathuba emisebenzi futhi sizobeka laba basebenzi abancishwe amathuba esimweni esingcono sokuthola umsebenzi.Kuhlelwe ukuthi kubanjwe isigcawu lapho kuzochazwa kabanzi ngalo  Mthethosivivinywa.3.2   IKhabhinethi yakwamukela ukukhishwa koMthethosivivinywa Ohlongozwayo Wekhomishana Yezokuphathwa Komhlaba, wezi-2013, ukuze umphakathi uphawule ngawo.Phakathi kokunye, uMthethosivivinywa Wekhomishana Yezokuphathwa Komhlaba, wezi-2013, uhlose ukusungula iKhomishana Yezokuphathwa Komhlaba. IKhomishana Yezokuphathwa Komhlaba kuzodingeka ukuthi yahlulele noma ithathe izinqumo emibangweni yobunikazi bezomhlaba mayelana namatayitela omhlaba amabili noma ngaphezulu okungenzeka ukuthi akhishiwe aqondene nesiza esisodwa.IKhomishana kuzodingeka futhi ukuthi isungule futhi ilawule ukusebenza kwesizinda solwazi esiqondene nezinhlaka zikahulumeni sawo wonke umhlaba wombuso obhaliswe ngaphansi kwegama lomnyango othile kubandakanya nanoma imuphi umhlaba wombuso oklanyiwe kodwa ongabhalisiwe.3.3 IKhabhinethi yakwamukela ukwethulwa ezithebeni zePhalamende koMthethosivivinywa Wosizo Lwezomthetho, wezi-2013.Ngalo Mthethosivivinywa kuhloswe ukuthi kupheliswe uMthetho Wosizo Lwezomthetho, we-1969 (uMthetho Nombolo 22 we-1969) ngokwezimo ezikhona ezibalulekile, ikakhulu kulesi sikhathi esisha sokubusa ngokomthethosisekelo, kanye nokuhlela kabusha ukusebenza koMthetho.UMthethosivivinywa kuhloswe ngawo ukuthi kwenziwe ngcono ukusebenza koPhiko Losizo Lwezomthetho lwaseNingizimu Afrika, futhi lokhu okuyinto ezoba nomthelela omuhle emphakathini wonkana. Lokhu kungaxhunyaniswa nezinto ezibalulekile okuhloswe ukuthi zenziwe eziphathelene nohlelo lwezibonelelo zomphakathi ezihambisana nokubhekelelwa kwabantu abampofu kanye namanye amaqembu antulayo, kanye nokufezekiswa kombuso othuthukayo, osebenza kahle, olandela inkambiso elungileyo, futhi ophatha izikhamuzi zawo ngesizotha.3.4  IKhabhinethi yakwamukela ukushicilelwa koMthethosivivinywa Wezimiso Zezempilo Zamazwe Ngamazwe, wezi-2013, kuSomqulu Kahulumeni ukuze umphakathi uphawule ngawo.Ngalo Mthethosivivinywa kuhloswe ukuthi kupheliswe uMthetho Wezimiso Zezempilo, we-1974 (uMthetho Nombolo 28 we-1974) futhi kufakwe iziMiso Zezempilo Zamazwe Ngamazwe, zowezi-2005, ngaphansi komthetho kazwelonke.Izimiso Zezempilo Zamazwe Ngamazwe (ngowezi-2005) zingumthetho wamazwe ngamazwe olekelela amazwe ukuthi asebenzisane ukuvikela izimpilo zabantu nendlela yokuziphilisa ezigamekweni ezibangelwe ukusabasala kwezifo emhlabeni kanye nobunye ubungozi bezempilo.3.5 IKhabhinethi yakwamukela ukwethulwa ezithebeni zePhalamende koMthethosivivinywa Wokuchibiyela uMthetho Wezemithi Nezinto Ezihlobene Nalokho, wezi-2012.Lo Mthethosivivinywa uchibiyela uMthetho Wezemithi Nezinto Ezihlobene Nalokho, we-1965 (uMthetho Nombolo 101 we-1965) njengoba wachitshiyelwa nguMthetho 72 wezi-2008.Ukutholakala kwemithi nemishini yokwelapha esezingeni elifanele, eshibhile futhi ephephile kuyinsika esemqoka yezempilo emphakathini futhi kufaka isandla ekufezekisweni kwezinjongo zikaHulumeni zokwandisa iminyaka yokuphila kubantu baseNingizimu Afrika.3.6 IKhabhinethi yakwamukela ukushicilelwa koMthethosivivinywa Wokulawula Ukukhangiswa Kotshwala, wezi-2013 kuSomqulu Kahulumeni ukuze umphakathi uphawule ngawo.Utshwala buyisithiyo esikhulu esivimbela ukuthi kufezekiswe umphumela kahulumeni wokuthi abantu baphile isikhathi eside futhi bahlale bengumqemane. UMthethosivivinywa uhlose ukunciphisa umonakalo obangelwa utshwala ngokuthi kulawulwe ukukhangiswa kweziphuzo ezidakayo.Nakuba uhulumeni engezokuvimbela ukuthengiswa nokuthengwa kotshwala ngeke unembeza wakhe umvumele ukuthi avumele ukukhuthazwa kwabantu ukuthi baphuze utshwala ngokuvumela umphakathi futhi ikakhulu intsha ukuthi ikholelwe ukuthi impilo yabo izoba ngcono uma bephuza utshwala kanti eqinisweni kuzoba nomthelela ophambene nalokho.Lokhu kungenelela kukahulumeni akufanele kubonwe njengesenzo esihamba sodwa kodwa kumele kubonakale njengengxenye yezinyathelo eziphelele zikahulumeni zokunciphisa umonakalo obangelwa utshwala.Kuhlelwe ukuthi kubanjwe isigcawu lapho kuzochazwa kabanzi ngalo Mthethosivivinywa.3.7  IKhabhinethi yakwamukela ukushicilelwa kweMithethosivivinywa emibili kuSomqulu Kahulumeni, futhi yomibili iMithethosivivinywa ichibiyela uMthetho Wezingane, wezi-2005 (uMthetho Nombolo 38 wezi-2005) njengoba wachitshiyelwa nguMthetho 41 wezi-2007 ngokweSigaba sama-75 soMthethosisekelo kanye neSigaba sama-76, ukuze umphakathi uphawule ngayo.Ngalo Mthethosivivinywa kuhloswe ukuthi kufakwe incazelo yesenzo sokuphula umthetho wezocansi ukuze kuqinisekiswe ukuthi nanoma yimuphi umuntu olahlwe yicala lanoma isiphi isenzo sokuphula umthetho wezocansi njengoba kuchaziwe kuMthetho Wokuchibiyela Ezobugebengu (Izenzo Zokuphula uMthetho Wezocansi kanye Nezindaba ezihlobene nalokho), Nombolo 32 wezi-2007, uthathwa njengomuntu ongakulungele ukusebenza nezingane.UMthethosivivinywa uqinisekisa futhi nokuhambelana phakathi koMthetho nesinqumo seNkantolo yoMthethosisekelo sokuthi kumele kubuyekezwe isinqumo sokususwa kwengane igcinwe endaweni yokuphepha kwezingane okwesikhashana esithile esinqunyiwe, ngomyalelo wenkantolo noma ngaphandle komyalelo wenkantolo.  UMthethosivivinywa Wesibili Wokuchibiyela uMthetho Wezingane, wezi-2013 uhlose ukuqinisekisa ukuthi zonke izingane zithola usizo nemihlomulo okuhloswe ngayo ukuthi zithole ukunakekelwa kahle emphakathini nokuphepha kwazo futhi kwakhiwe nohlelo lwezenhlalakahle olusebenza ngendlela efanele. Uhlose futhi nokuhlinzeka ngendawo ephephile futhi evikelekile lapho kuzogcinwa khona izingane okutholakale ukuthi zidinga ukunakekelwa kanye nokuvikelwa.4 Abaqashiwe4.1 IKhabhinethi yakwamukela ukuqashwa kwalaba abalandelayo eMnyangweni Wezamanzi:a) Mnu. Johannes David Mahlangu kwisikhundla sokuba yiPhini LikaMqondisi-Jikelele: Ophikweni Lwemisebenzi Yokuphathwa Kwenhlanganob) Mnu. Anil Bijman Singh kwisikhundla sokuba yiPhini LikaMqondisi-Jikelele: Ophikweni Lwezimiso Nokuthotshelwa Komthethoc) Nksz. Deborah Gabaakelwe Mochotlhi kwisikhundla sokuba yiPhini LikaMqondisi-Jikelele: Ophikweni Lokuhlela Nokuhlinzeka Ngolwazi.4.2 IKhabhinethi yakwamukela ukuqashwa kwalaba abalandelayo eMnyangweni Wezabasebenzi:a) Nksz. Agnes Moiloa kwisikhundla sokuba Isikhulu Esiyinhloko Esengamele Imisebenzi Eyenziwayo.b) Mnu. Thobile Maxin Lamati kwisikhundla sokuba yiPhini LikaMqondisi-Jikelele: Ophikweni Lwemisebenzi Yokuhlola kanye Nokuqinisekisa Ukuthotshelwa Komthetho.4.3 IKhabhinethi yakwamukela ukuqokwa kwalaba abalandelayo kwiBhodi Yabaqondisi yoPhiko LoMbuso Lwezobuchwepheshe Bolwazi (SITA):a) Dkt. Anna Mokgokongb) Adv Mantshare Beatrice Matlejoanec) Adv Thabani Masukud) Mnu. Zukile Nomvetee) Nksz. Seadimo Chabaf) Mnu. Ganelang Zeth Maleleg) Mnu. Graeme Alvan Victorh) Nksz. Nozipho January-Bardilli) Nksz. Sindi Mabaso-Koyanaj) Nksz. Vuyokazi Felicity Mahlatik) Mnu. Stadi Mngomezulul) Nksz. Michelle Oddette Williamsm) Mnu. David  Clephane Niddrie  (Omele Uphiko Lwezokuxhumana)n) Mnu. Nkhangweleni Walter Mudau (Omele i-DPSA)o) Mnu. Geoffrey Rothschild.4.4 IKhabhinethi yakwamukela ukuqokwa kabusha kwamalungu alandelayo kwiBhodi Yemisebenzi Yezezimali.a) Nksz. Jabu Mogadimeb) Nksz. Hilary Wilton (iPhini likaSihlalo)c) Solwazi Phillip J Sutherlandd) Nksz. Zarina Bassae) Nksz. Di Turpinf) Mnu. Ismail Momoniatg) Nksz. Olano Makhubela (Oyilungu elizoshintshana nelinye)h) Nksz. Dudu Msomii) Mnu. Abel Sithole (uSihlalo).4.5 IKhabhinethi ikuphawulile ukuqashwa kabusha kukaNksz. Hlonela Lupuwana njengoMphathi Omkhulu woPhiko Lokuthuthukiswa Kwamabhizinisi Amancane isikhathi esiyiminyaka emihlanu.4.6 IKhabhinethi yakuphawula ukuqashwa kabusha kukaDkt. Prins Nevhutalu njengoSihlalo weBhodi yesiKhungo Sikazwelonke Sesayensi Yokukala Isisindo Sezimpahla saseNingizimu Afrika.4.7 IKhabhinethi yakwamukela ukuqokwa kwalaba abalandelayo kwiKhomishani Yomsebenzi Wombutho Wezokuvikela ngokwetoho isikhathi esingekho ngaphezu kweminyaka emithathu:a) Nksz. Magirly Rebecca Mokoapeb) Nksz. Lindiwe Daphney Zuluc) Nksz. Dipuo Mvelase.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla ziyisi-9 Mfumfu 2013,10 Oct 2013,https://www.gov.za/statement-cabinet-meeting-9-october-2013,https://www.gov.za/zu/statement-cabinet-meeting-9-october,"10 Oct 20131. Isimo seKhabhinethi ezindabeni ezisemqoka esimweni samanje1.1. IKhabhinethi isamukela ngezandla ezimhlophe isenzo sikaMongameli Jacob Zuma sokusayinda uMthethosivivinywa Wokuchibiyela iMithetho Yezokuthutha kanye Nezindaba Ezihlobene Nalokho ukuze ube ngumthetho, futhi iyasamukela nesinqumo seNkantolo Ephakeme Yokudluliswa Kwamacala sokuchitha isikhalo soMbimbi Oluphikisana Nokukhokhelwa Kwemigwaqo Ezindaweni Ezisemadolobheni (i-Outa) sokuphikisa kwinselelo yaso ye e-toll (indlela yokukhokhelwa kwemigwaqo) okufunwa wuPhiko Lukazwelonke Lwezemigwaqo eNingizimu Afrika (i-Sanral).IKhabhinethi ikholelwa ukuthi lokhu kuzovumela abantu baseGauteng kanye nabo bonke abantu baseNingizimu Afrika ukuthi bagxile kwimihlomulo etholakale kulolu hlelo - kanye neminye esazotholakala – ngenxa yomsebenzi wokulungisa nokwenza ngcono imigwaqo engothelawayeka kulesi sifundazwe esiyisizinda sezomnotho eNingizimu Afrika.Uhlelo lwe e-tolling lungenye yezingxenye zePhrojekthi Yokwenza Ngcono Imigwaqo Engothelawayeka YaseGauteng (i-GFIP) futhi seluholele ekutheni ukuhamba kwabantu nokuhanjiswa kwezimpahla kube lula futhi lokhu kuzosimamisa umnotho wesifundazwe nokazwelonke esikhathini esizayo.Imali yokukhokhela kwe e-toll isincishisiwe njengoba umphakathi wakhala ngokuthi ukukhokhela imigwaqo kumba eqolo; babhekelelwe futhi nabagibeli abahlwempu ngokuthi bangakhokhiswa abanikazi bezinto ezithutha umphakathi; kwethulwe futhi nomkhawulo emalini ezokhokhwa ngenyanga, kanti futhi kunohlelo lwezaphulelo olwenzelwe izinkampani ezenza umsebenzi wezokuthutha.IKhabhinethi ihlaba ikhwelo eliqondiswe kubasebenzisi bemigwaqo engothelawayeka yaseGauteng ukuthi bahloniphe umthetho, bakhombise ukuba izakhamuzi eziqotho futhi bafake isandla ekwenzeni iNingizimu Afrika ibe yizwe elingcono ngokuthi babhalisele ama e-tags futhi bakhokhele ukusebenzisa lemigwaqo esezingeni lomhlaba.IKhabhinethi inxusa abantu baseNingizimu Afrika ukuthi babambane futhi basebenzisane ukwenza i-GFIP ibe yimpumelelo futhi bathokozele ukukhula okumangalisayo kwengqalasizinda yesimanjemanje kuleli lizwe.UNgqongqoshe Wezokuthutha uzomemezela usuku oluzoqala ngalo uhlelo lwe e-tolling. IKhabhinethi inxusa bonke abashayeli abasebenzisa imigwaqo engothelawayeka yaseGauteng nsukuzonke ukuthi babhalisele lolu hlelo futhi bathenge ama e-tag abo ukuze bathole izaphulelo uma bekhokhela ukusebenzisa umgwaqo.1.2.    IKhabhinethi ilushayela ihlombe uhlelo oluqhubekayo, ngaphansi kobuholi bukaMongameli Jacob Zuma, lokuqutshekiswa kohlelo lwaleli lizwe lwengqalasizinda yomphakathi elizodla izinkulungwane zezigidigidi zamarandi, olubandakanya u-R71 kanye no-R81 okuyimigwaqo evulwe esikhathini esifushane esedlule exhumanisa iPolokwane nedolobha laseGiyani kanye nokuvulwa kwephrojekthi ye-Bridge City kanye ne-Rail Link KwaZulu-Natali mhla ziyi-19 Mfumfu 2013. Inethiwekhi yemigwaqo edidiyelwe yinto esemqoka kakhulu ekuhehweni kwabatshali-zimali ukuthi beze kuleli lizwe nakwizwekazi.Njengoba silungisa imigwaqo ukuze ibe ngeyesimanjemanje, iKhabhinethi ihlaba ikhwelo eliqondiswe kubasebenzisi bemigwaqo ukuthi bacophelele ngenkathi besebenzisa imigwaqo. IKhabhinethi ikhathazelike ngokukhula kwesibalo sezingozi ezibandakaya abantu abahamba ngezinyawo emigwaqeni engothelawayeka. Inani labantu abalahlekelwa izimpilo zabo emgwaqeni libalelwa kuma-46%. Abashayeli kanye nabantu abahamba ngezinyawo banesibopho sokuhamba ngokucophelela emgwaqeni, bavule amehlo lapho behamba khona. IKhabhinethi inxusa bonke abantu baseNingizimu Afrika ukuthi babe yingxenye yomkhankaso weNhlangano Yezizwe Weshuminyaka Lokuqinisekisa Ukuphepha Emgwaqeni (2011-2020) oholwa nguMnyango Wezokuthutha.1.3. IKhabhinethi ihlaba ikhwelo eliqondiswe kubo bonke abantu baseNingizimu Afrika lokuthi babambe iqhaza kwiViki Lezimbizo eliqhubekayo njengamanje kuze kube ngumhla ziyi-13 Mfumfu 2013. Loku kuhlinzeka imiphakathi ngethuba lokuxhumana neZiphathimandla zeKhabhinethi mayelana nezindaba ezithinta leyo miphakathi futhi kuhlinzeka uhulumeni ngethuba lokwazisa abantu ngomsebenzi owenziwa nguhulumeni.1.4. Egameni labantu baseNingizimu Afika, iKhabhinethi idlulisa amagama okubonga kwiSikhwama Somhlaba wonke ngokweseka kwaso iNingizimu Afrika ngesikhathi lapho leli lizwe belidinga khona ukuxhaswa kakhulu ngezimali ezengeziwe. Lesi yisabelo esisodwa esikhulu kunazo zonke somxhaso wokuthiba isandulelangculazi kanye nokwelapha isifo sofuba esikhishwe ngumxhasi emlandweni mayelana nomshikashika wokwelashwa kwengculazi.Isamba esingaphezudlwana nje kancane kwesigamu (52%) sika R3 wezigidigidi sizokwabelwa uMnyango Wezempilo Kazwelonke. Phakathi kwezinye izinhlelo, le mali izosetshenziselwa lokhu okulandelayo: ukuthengwa kwemishanguzo yeziguli ezibalelwa kwizi-350 000, nokuxhaswa ngezimali kanye nokulingwa kohlelo lokuthumela imishanguzo kwiziguli emakhaya noma kwizizinda ezithile emphakathini lapho iziguli zizolanda khona imishanguzo, nezinsizakalo zokuhlolelwa isifo sofuba kwiziboshwa ezigcinwe kuwo wonke amajele aseNingizimu Afrika, kanye nokuhlolelwa isifo sofuba nesandulela ngculazi kwabavukuzi abayizi-100 000 abasebenza ezimayini ezincane ezingenazo izinsizakalo zezempilo.1.5. IKhabhinethi iyishayela ihlombe impumelelo eqhubekayo yeNhlangano Yobambiswano Lokulwisana Nesandulelangculazi neNgculazi, ebigubha iminyaka eyi-15 yasungulwa, mhla ziyisi-9 Mfumfu 2013.Njengamanje iNingizimu Afrika inohlelo olukhulu kunazo zonke emhlabeni lokuhlinzeka iziguli ngemishanguzo yokuthiba ingculazi. Le Nhlangano Yobambiswano yadlala futhi indima esemqoka ekuthuthukisweni koHlelo lwaMaqhinga weLizwe Lonke (i-NSP) lowezi-2012-2016.1.6. IKhabhinethi iyawuncoma umoya omuhle wokubanjwa nokuphothulwa kwezingxoxo zamaholo kuleyo mikhakha lapho kwavunyelwana khona ngokushesha futhi ngaphandle kwengxabano.Ukubonisana nokuxoxisana ngokuthula ngaphansi kohlaka lomthetho wezabasebenzi kuyohlala kungumgogodla wokugwema udlame oluphathelene neziteleka.Njengoba abasebenzi bebuyela emsebenzini, iKhabhinethi inxusa abaqashi kanye nabasebenzi ukuthi basebenzisane, ikakhulu njengoba umnotho womhlaba uqhubeka nokuba ngaphansi kwengcindezi, ukuze umnotho waseNingizimu Afrika usimame kakhulu kunakuqala, futhi nomkhiqizo uqhubeke, kutholakale namathuba emisebenzi ekahle.1.7.  IKhabhinethi iyayamukela Ingqungquthela Kazwelonke Yokuvimbela Isenzo Sokuzibulala eMbuthweni Wamaphoyisa aseNingizimu Afrika (i-SAPS) ezobanjwa mhla ziyi-16 kuya kumhla ziyi-18 Mfumfu. Lolu hlelo kuhloswe ngalo ukuthuthukisa uHlelo Lukazwelonke Lokuvimbela Isenzo Sokuzibulala kubasebenzi be-SAPS.1.8.  UMongameli Jacob Zuma uzokwamukela uMongameli Francois Hollande weRiphabhulikhi yaseFransi, ozobe esoHambweni Olusemthethweni, eziNdlini Zombuso kusukela mhla ziyi-14 kuya kumhla ziyi-15 Mfumfu 2013.Uhambo Olusemthethweni luzojulisa ubudlelwano bethu nelizwe laseFransi kwezepolitiki nakwezomnotho; luqinise futhi nokubambisana phakathi kwamazwe aseNyakatho kanye namazwe aseNingizimu, ngokunjalo kuqhubekisele phambili ne-Ajenda yethu ye-Afrika.2 Izingxoxo nezinqumo zeKhabhinethi eziqavile2.1 IKhabhinethi yakwamukela ukuthi iZimiso Zokucingwa Nokumbiwa Kwemikhiqizo Kawoyela Ongahluziwe Neyegesi zishicilelwe kuSomqulu Kahulumeni, ukuze umphakathi uphawule ngazo.2.2 IKhabhinethi yakwamukela ukusingathwa kweSigcawu Sombimbi Lwenethiwekhi Yezokuncintisana Emhlabeni (i-ICN) ezosingathwa yiKhomishana Yezokuncintisana yaseNingizimu Afrika kusukela mhla ziyi-16 kuya kumhla ziyi-18 Mfumfu 2013, eKapa.Isigcawu Sombimbi lwe-ICN sihlinzeka ngethuba lokwabelana ngemibono kanye nokuxoxisana ngezindaba eziphathelene nombimbi phakathi kwamalungu ombimbi abambe iqhaza kanye neziNhlangano Ezingekho Ngaphansi kukaHulumeni emhlabeni jikelele.2.3 IKhabhinethi yahlinzekwa ngolwazi lwakamuva ngenqubekelaphambili eyenziwe kwikota yokuqala yowezi-2013/14 mayelana neSivumelwano Sokuqashwa Kwentsha esasayindwa mhla ziyi-18 Mbasa 2013.Imikhakha eyisithupha ebalulekile yalesi Sivumelwano yilena (1) imfundo nokuqeqeshwa, (2) ukuhlinzekwa ngesipiliyoni somsebenzi, (3) amathimba entsha, (4) ukubekwa eceleni kwemikhawulo yentsha, (5) ukubandakanywa kwentsha kwezamabhizinisi kanye nemifelandawonye kanye (6) nezinhlelo zomkhakha ozimele.Izinto ezifezekisiwe ezibalulekile kwikota yokuqala zibandakanya ucwaningo-mabhuku lokuqala lwemisebenzi nezinhlelo ezenziwa yintsha ezweni lonke kanye nezinyathelo ezithile ezithathwe ngabomkhakha ozimele.3. IMithethosivivinywa3.1 IKhabhinethi yakwamukela ukushicilelwa uMthethosivivinywa Ohlongozwayo  Wokuchibiyela uMthetho Wokwelulwa Kokuvikeleka Kwabahlali Basemapulazini ukuze umphakathi uphawule ngawo.Lo Mthethosivivinywa uchibiyela uMthetho Wokwelulwa Kokuvikeleka Kwabahlali Basemapulazini, we-1997 (uMthetho Nombolo 62 we-1997) ngenhloso yokuqinisa, nokucacisa kanye nokuvikela amalungelo abantu abahlala lapho (abahlali basemapulazini).Ngalo Mthethosivivinywa kuhloswe ukuthola isixazululo sesikhathi eside sokungavikeleki kwabantu abahlala emapulazini, ngokuthi kuhlanganiswe izinyathelo zokwabiwa kabusha komhlaba kanye nokuvikeleka okufanelekile kwezomthetho kanye nezindlela zokusonjululwa kwemibango. Lo Mthethosivivinywa uhlose ukuphucula amalungelo abasebenzi nabahlali basemapulazini. Abantu abakhosele emapulazini ikakhulu ngabesifazane kanye nezingane.3.2  IKhabhinethi yakwamukela ukushicilelwa uMthethosivivinywa Ohlongozwayo Wokuchibiyela uMthetho Wezempilo Nezokuphepha Ezimayini, 2013 kuSomqulu Kahulumeni, ukuze umphakathi uphawule ngawo.Lo Mthethosivivinywa uhlose ukuchibiyela uMthetho Wezempilo Nezokuphepha Ezimayini (uMthetho Nombolo 29 we-1996), ukuze kubuyekezwe izimiso zokuqinisekisa ukulandelwa nokuthotshelwa koMthetho, nokwenza lula kanye nokuqinisa uhlelo lwezinhlawulo.Ngenhloso yokuphucula impilo nokuphepha kwabasebenzi, uMthethosiviviywa Ohlongozwayo Wokuchibiyela uhlose futhi nokugcina isimo sezempilo nezokuphepha esizoba nomthelela omuhle ekusimameni nokumelana kwemvelo nesimo esikhona, njengoba uHlelo Lokuthuthukiswa Kwezwe luyalela ukuthi kube njalo.4. Abaqashiwe4.1 IKhabhinethi yakwamukela ukuqashwa kwalaba abalandelayo eMnyangweni Wezokuthuthukiswa Komphakathi:a) Mnu. Thokozani William Magwaza oqashwe esikhundleni sokuba yiPhini likaMqondisi-Jikelele: Ophikweni LwezokuQapha kwezokuhlalisana Komphakathib) Nksz. Nelisiwe Ignatia Vilakazi oqashwe esikhundleni sokuba yiPhini likaMqondisi-Jikelele: Ophikweni Lwamasu Noguquko Kwinhlangano.4.2  IKhabhinethi yakwamukela ukuqashwa kuka Mnu. Caiphus Ramushau esikhundleni sokuba nguMphathi Wezimali Omkhulu/iNhloko Yemisebenzi Yokuphathwa Kwenkampani eMnyangweni Wezobudlelwano Bamazwe Nokubambisana.4.3  IKhabhinethi yakwamukela ukuqokwa kwalaba abalandelayo kwiBhodi Yebhange Lwezomhlaba:a)  Nksz.  Duma Motaub)  Nksz. Thembekile  Thelma Ngcobo4.4  IKhabhinethi yakuphawula ukuqokwa kwalaba abalandelayo kuMkhandlu Wezezibalo waseNingizimu Afrika:Kuzwelonkea) Mnu. Ian Assam (oqashwe kabusha)b) Mnu. Faldie Esau (oqashwe kabusha)c) Slz. Jacky Galpin (oqashwe kabusha)d) Dkt. Maseka Lesaoana (oqashwe kabusha)e) Mnu. Morore Mphahlele (oqashwe kabusha)f) Dkt. Khangelani Zuma (oqashwe kabusha)g) Mnu. Kenneth Brownh) Slz. Phillippe Burgeri) Dkt. Rashad Cassimj) Dkt. Jaya Josiek) Mnu. Etienne le Rouxl) Slz. John Luizm) Slz. Julian Mayn) Dkt. Ariane Neethlingo) Dkt. Sarah Radloffp) Mnu. Sulaiman Salau.EZIFUNDAZWENIa) Dkt. Daniel Plaatjies (Freyistata)b) Mnu. Monde Nkasawe (Mpumalanga Kapa)c) Mnu. Glen Robbins (KwaZulu-Natali)d) Nksz. Zeenat Ishmail (Ntshonalanga Kapa)e) Mnu. Mveli Maphanga (Mpumalanga)f) Nksz. Lizell Henney (Nyakatho Kapa)g) Dkt. David Everatt (Gauteng)4.5  IKhabhinethi yakwamukela ukuqokwa kwalaba abalandelayo kwiBhodi Yesikhwama Sezingozi Zomgwaqo:a) Mnu. Thokwa Patrick Masobeb) Nksz. Refiloe Mokoenac) Dkt. Linda Kinse Lungelwa Nompumelelod) Mnu. Dawood Coovadia (Iphini likaSihlalo)e) Mnu. Ahmed Pandorf) Dkt. Ntuthuko Bhengu (oqashwe kabusha njengoSihlalo)g) Adv. Dimakatso Qocha (oqashwe kabusha)h) Mnu. Desmond Smith (oqashwe kabusha)i) Nksz. Annemarie Steyn (oqashwe kabusha)j) Mnu. Dumisa Hlatshwayo (oqashwe kabusha).4.6  IKhabhinethi yakwamukela ukuqokwa kwalaba abalandelayo kwiBhodi Yomlawuli Wezokuphepha Ezitimeleni:a) Nksz. Natalie Skeepersb) Mnu. Masindi Tshamunwe Herryc) Mnu. Andre Bain Harrisond) Nksz. Masaccha Khulekelwe Mbonambie) Mnu. Norman Tinyiko Baloyif) Mnu. Matodzo Ratshimbilana (oqashwe kabusha njengoSihlalo)g) Nksz. Jane Barret (oqashwe kabusha)h) Nksz. Thembelihle Msibi (oqashwe kabusha njengePhini likaSihlalo)Imibuzo ingaqondiswa ku:Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla zingama-23 Mfumfu 2013,24 Oct 2013,https://www.gov.za/statement-cabinet-meeting-23-october-2013,https://www.gov.za/zu/isitatimende-somhlangano-wekhabhinethi-wangomhla-zingama-23-mfumfu-2013,"24 Oct 2013IKhabhinethi yabamba umhlangano wayo ojwayelekile eKapa mhla zingama-23 Mfumfu 2013.1. Isimo seKhabhinethi ezindabeni ezisemqoka esimweni samanje1.1. IKhabhinethi iyamukele ngezandla ezimhlophe inqubekelaphambili esiyibonayo emkhankasweni wokuqaliswa koHlelo lokwakhiwa  kwengqalasizinda yomphakathi oholwa yiKhomishana KaMongameli Yokuqondisa Ingqalasizinda (i-IPCC). Esikhathini esifushane esedlule uMongameli Jacob Zuma wethula imiklamo eminingana ephothuliwe njengengxenye yoHlelo Lwezokuthuthukiswa Kwengqalasizinda. Lokhu kubandakanya nomsebenzi wokwakhiwa kwemigwaqo u-R81 kanye no-R71 eLimpopo, nesiteshi sesitimela i-Bridge City esizosetshenziswa ngabantu baseMlazi, eDurban, kanye nomcimbi wokuphendulwa kwesoyi eMayini yakwa-De Beers i-Venetia esifundeni saseVhembe, eLimpopo.Kulindeleke futhi ukuthi uMongameli ethule ezinye izinhlelo zokwakhiwa kwengqalasizinda ezinjengeNdawo Yokuthuthukisa Izimboni (i-IDZ) zase-Saldanha Bay eNtshonalanga Kapa; futhi uzohamba ayohlola isizinda okwakhiwa kusona iDamu i-De Hoop, eLimpopo, bese ethula futhi nezimoto zokuqala ezakhiwe eNingizimu Afrika eMpumalanga Kapa, futhi avule ngokusemthethweni isibhedlela sase-Ladybrand eFreyistata.IKhabhinethi iyamukele futhi inqubekelaphambili eseyenziwe ezinhlelweni zamaBhasi Athutha Ephindelela (i-BRT) eGoli, eKapa kanye nase-Rustenburg. Lolu hlelo lwengqalasizinda oluthe chithi saka ezweni lonke oluzodla izinkulungwane zezigidigidi zamarandi  luzoguqula isimo somnotho kanye nohlelo lwezokuthutha ezweni lethu.Umthelela wale miklamo ukuthi ibeka umnotho emgudwini wokusimama kakhulu kunakuqala futhi izoqhubeka nokufaka isandla ekuthuthukisweni komnotho kanye nokuvula amathuba emisebenzi.1.2 IKhabhinethi iyasamukela iSitatimende Senqubomgomo Yesabelomali Sesikhathi Esimaphakathi esethulwe nguNgqongqoshe Wezezimali. IKhabhinethi iyazeseka izinyathelo ezihlongozwayo kuhulumeni zokunciphisa izindleko. Lezi zinyathelo zizoba negalelo elikhulu ekunciphiseni ukumoswa kwemali kahulumeni.   Zizoqinisekisa ukuthi uhulumeni usebenzisa izimali zakhe ngendlela efanelekile. IKhabhinethi ihlaba ikhwelo kuyo yonke iminyango kazwelonke neyezifundazwe, nomasipala, nezikhungo zikahulumeni kanye nezikhungo ezisungulwe ngokomthethosisekelo ukuthi ziqalise ukusebenza kwalezi zinyathelo.1.3 IKhabhinethi ivumelana noMongameli Jacob Zuma kanye nomphakathi waseNingizimu Afrika ekugxekweni kwesihlava sokuxhashazwa nokunganakwa kwezingane kanye nodlame oluqondiswe ezinganeni.  IKhabhinethi yazincoma kakhulu izikhungo eziqinisekisa ukuthotshelwa komthetho ngokusukumela kwazo phezulu mayelana namacala abikiwe kulesi sikhathi esifushane esedlule.Njengoba sizogubha uSuku Lukazwelonke Lwezingane mhla zizi-2 kuLwezi, iKhabhinethi inxusa bonke abantu baseNingizimu Afrika ukuthi bavikele izingane ngoba zingabaholi bethu bangomuso. IKhabhinethi ihlaba ikhwelo eliqondiswe emiphakathini lokuthi kumele iqhubeke nokusebenzisana nezikhungo eziqinisekisa ukuthotshelwa komthetho ekulwiseni ubugebengu emiphakathini.Kumele futhi sikhumbule ukuthi ukuvikelwa kwezingane kuyisibophezelo kubazali kanye nemiphakathi. Kumele sibalekelele omama abadinga usizo lokukhulisa izingane zabo.1.4 IKhabhinethi yasamukela isimemezelo esakhishwa Umalusi sokuthi leli lizwe selikulungele ukuhlolwa kukaMatikuletsheni okuzoqala mhla zingama-28 kuMfumfu kuya kumhla zingama-29 Lwezi 2013. IKhabhinethi ibafisela okuhle kodwa bonke abafundi abayizi-707 136 abazobhala ukuhlolwa kwabo, kubandakanya nabafundi abangafundi ngokugcwele abayizi-130 000.Abazali kanye nabalondolozi bezingane bayanxuswa ukuthi basekele izingane zabo njengoba zilungiselela ukuhlolwa kwazo. IKhabhinethi ihlaba ikhwelo eliqondiswe kubafundi beKilasi lowezi-2013 ukuthi kumele benze leli lizwe liziqhenye ngabo.1.5 IKhabhinethi yakwamukela ukwethulwa kohlelo lokuqinisekisa ukutholakala kokudla okwanele olubizwa nge-Fetsa Tlala (Qeda Indlala) olwethulwe nguMongameli Jacob Zuma eKuruman eNyakatho Kapa mhla zingama-24 Mfumfu 2013. Lolu hlelo luzolekelela imiphakathi ukuthi ikhiqize ukudla emhlabeni womphakathi kanye nakweminye imihlaba engasetshenziswa ngendlela efanele. Luzosekela abalimi abancane ngengqalasizinda, nokuthuthukiswa komsebenzi wokulungisa imikhiqizo yezolimo nezimakethe ezintsha, kubandakanya nokuthengisela uhulumeni imikhiqizo yabo.1.6 IKhabhinethi iyamukela ngezandla ezimhlophe Ingqungquthela Yezolwandle Yase-Afrika ezobanjelwa e-Sandton, eGoli, mhla zingama-24 kanye namhla zingama-25 Mfumfu 2013. Le ngqungquthela izosingathwa wuPhiko Lwezokuphepha Olwandle eNingizimu Afrika kanye nabemboni yezolwandle. Ingqungquthela izohlinzeka ababambiqhaza abehlukahlukene ngesigcawu sokucaba umgudu wentuthuko yezimboni zasolwandle e-Afrika futhi kusungulwe noBambiswano Lwamazwe Ase-Afrika lokuthuthukiswa komnotho wase-Afrika osekelwe kwezasolwandle.1.7 IKhabhinethi yaluphawula uHambo Olusemthethweni lukaMongameli Zuma oluzayo lokuvakashela e-Democratic Republic of Congo (e-DRC) mhla zingama-29 kanye namhla zingama-30 Mfumfu 2013. Lolu hambo luzoqinisa ubudlelwano bezepolitiki nobezomnotho phakathi kwezwe lethu nelase-DRC futhi luzoqinisa ukuzibophezela kwethu emizamweni yokugcina ukuthula kanye noHlelo Lokwakhiwa Kabusha Nokuthuthukiswa Kwelizwe Emva Kwempi (i-PCRD) kuleliya lizwe.1.8 IKhabhinethi ihlaba ikhwelo eliqondiswe kubo bonke abantu baseNingizimu Afrika lokuthi basekele iNyanga Kazwelonke Yamalungelo Abantu Abakhubazekile kusukela mhla zizi-3 kuLwezi kuze kube ngumhla zizi-3 Zibandlela 2013, futhi okuyinyanga yokugujwa koSuku Lwabantu Abakhubazekile Kumazwe Ngamazwe. Le nyanga izogujwa ngaphansi kwengqikithi ethi: “Ukususwa kwezithiyo, ukuvulwa kweminyango: ukuze kube nomphakathi obandakanya umuntu wonke”.1.9 IKhabhinethi yakuphawula ngokukhathazeka okukhulu ukuqubuka kabusha kodlame kanye nempi eRiphabhulikhi yase-Mozambique. IKhabhinethi ithanda ukugcizelela ukuthi izwe lase-Mozambique linohulumeni okhethwe ngabantu ngokusemthethweni futhi nanoma yikuphi ukuvukelwa kombuso kubukela phansi ukuzimela kukahulumeni wase-Mozambique kanye nabantu bakhona. IKhabhinethi iyazigxeka kakhulu izenzo zobushokobezi.2 Izingxoxo nezinqumo zeKhabhinethi eziqavile2.1 IKhabhinethi yakwamukela ukugunyazwa kweSichibiyelo saseDoha Esichibiyela Isivumelwano sase-Kyoto. Lezi zichibiyelo ziyingxenye yemizamo yowezi-2013-2020 yokunciphisa intuthu engcolisa umoya emhlabeni okuhloswe ngayo ukugwema ukuguquguquka kwesimo sezulu okuyingozi futhi kusenjalo kuvikelwe nezinto zentuthuko ezibekwe eqhulwini emazweni asathuthuka.2.2 IKhabhinethi yakwamukela ukuthi Imibiko Edidiyelwe Yokuqala kanye Naleyo Ekhishwa Ngezikhathi Ezithile yeNingizimu Afrika ngaphansi kweSivumelwano Samazwe Ngamazwe Samalungelo Omphakathi Nawezepolitiki ithunyelwe kwiNhlangano Yezizwe Ezihlangene. Le mibiko ikhombisa imiphumela yokuhlolwa kwezinto ezifezekisiwe kanye nezinselelo eziphathelene nokusebenza kwamalungelo omphakathi nawezepolitiki aqukethwe eSivumelwaneni kanye nakuMthethosisekelo wethu. Lokhu kugxile ikakhulu kwisithunzi somuntu kanye nelungelo lokulingana kusukela ekuqaleni kwentando yeningi labantu ngowe-1994.3 IMithethosivivinywa3.1 IKhabhinethi yakwamukela ukushicilelwa koMthethosivivinywa Ohlongozwayo Wokugqugquzelwa Nokuvikelwa Kwezimali Ezitshaliwe, 2013 ukuze umphakathi uphawule ngawo. Lo Mthethosivivinywa uhlinzeka ngohlaka lwezomthetho lokutshalwa kwezimali futhi wenzelwe ukuvikela ngokusemthethweni bonke abatshali-zimali ngokuhambelana nezidingo zoMthethosisekelo. UMthetho ohlongozwayo uzokwenza ukuthi sikwazi ukuheha abatshali-zimali bakwamanye amazwe futhi kukhuliswe nokuthunyelwa kwezimpahla kwamanye amazwe ukuze kugqugquzelwe ukusimama komnotho kanye nentuthuko eNingizimu Afrika. Ngakho-ke lo Mthethosivivinywa uhlose ukuletha ukulingana okuningana phakathi kwamalungelo nezibopho zabo bonke abatshali-zimali eNingizimu Afrika, nesidingo sokuhlinzeka abatshali-zimali bakwamanye amazwe kanye nabakuleli lizwe ngokuvikeleka okwanele futhi okulinganayo.3.2 IKhabhinethi yakwamukela ukwethulwa ePhalamende koMthethosivivinywa Wokuchibiyela uMthetho WokuQashisa Ngezindlu, 2013. Lo Mthethosivivinywa ulungisa izihumusho ezithile kanye nezindaba zokuqaliswa kokusebenza komthetho ezivumbuke emva kokushaywa koMthetho WokuQashisa Ngezindlu, 1999 (uMthetho Nombolo. 50 we-1999) (ngenjoba uchitshiyeliwe ngowezi-2008). UMthetho uhlose ukugqugquzela ukuthi kube nemakethe ezinzile futhi ekhulayo ezoqhubeka nokumelana nesidingo sokuhlinzeka ngezindlu eziqashisayo ezingambi eqolo kubantu ababencishwe amathuba phambilini ngenxa yobandlululo.3.3 IKhabhinethi yakwamukela ukwethulwa ePhalamende koMthethosivivinywa Wokuchibiyela uMthetho Wezabameli, 2013. UMthethosivivinywa uchibiyela uMthetho Wezabameli, 1979 (uMthetho 53 we-1979), njengesinyathelo sesikhashana, kuze kuphasiswe futhi kuqaliswe uMthethosivivinywa Womkhakha Wabasebenzi Bezomthetho. Lo Mthethosivivinywa ulungisa ukungalingani okukhona phakathi kwabameli namathwasa omkhakha wezabameli futhi uqeda imiphakathi yezomthetho eyasungulwa ngokwemingcele yamandla okusebenza kwenkantolo yohlelo lwezabelo ezizimele oselwaqedwa (e-Transkei, e-Bophuthatswana, e-Ciskei kanye naseVenda). Lezi zichibiyelo zizoqinisekisa ukulawulwa ngendlela efanayo komsebenzi wezobumeli ezweni lonke futhi zizoqinisa ukuphathwa komsebenzi wezobumeli ezindaweni ezibalwe lapha ngenhla.3.4 IKhabhinethi yakwamukela ukwethulwa ePhalamende koMthethosivivinywa Wokuchibiyela uMthetho Wezabameli Bombuso, 2013. Inhloso yoMthethosivivinywa wukuchibiyela uMthetho Wezabameli Bombuso, 1957 (uMthetho 56 we-1957). Izichibiyelo zihlinzeka ngobuholi obufanelekile bokuphatha kanye nokuqapha ukusebenza koPhiko Lombuso Losizo Lwezomthetho. Zihlose ukuhola uhlelo lokuqokwa koMmeli Omkhulu Wombuso ozophatha bonke aBameli Bombuso futhi ahlinzekele izindaba ezihlobene nalokho, njenge sinyathelo sokuqala ekuqalisweni koHlaka Lwenqubomgomo Yoguquko Ophikweni Lombuso Losizo Lwezomthetho.3.5 IKhabhinethi yakwamukela ukwethulwa ePhalamende koMthethosivivinywa Ohlongozwayo Wesilinganiso Senani Lomhlaba, 2013. UMthethosivivinywa uhlose ukusungula  iHhovisi Lomlinganisi Omkhulu Wamanani Omhlaba. Leli hhovisi lizohlinzeka ngomsebenzi wokwenza izilinganiso zamanani omhlaba ohlonziwe ozothathwa kubanikazi bawo futhi ozosetshenziselwa izinhloso zokufezekisa izinguquko kwezomhlaba, kanti futhi lizohlinzeka iminyango kahulumeni ngosizo lokwenziwa kwezilinganiso zamanani omhlaba uma leyo minyango izicelela yona ngokwayo ukuthi kwenziwe lokho, ngaphandle kokuphoqelelwa.3.6 IKhabhinethi yakwamukela ukwethulwa ePhalamende kohlaka olubuyekeziwe loMthethosivivinywa Wezokuthuthukiswa Kwengqalasizinda. Lo Mthethosivivinywa usungula ngokomthetho i-PICC kanye noHlelo Lukazwelonke Lwezengqalasizinda njengezindlela ezisemqoka zokulawula nokuqhuba umsebenzi wokuthuthukiswa kwengqalasizinda eNingizimu Afrika. UMthethosivivinywa Wezokuthuthukiswa Kwengqalasizinda uhlinzeka ngohlaka lwezomthetho lohlelo lwezokwakha futhi uyalekelela ekwenzeni ngcono imiphumela yalo ethuthukisayo kanye nokusebenza kwalo ngendlela efanele.3.7 IKhabhinethi yamukela ukuthi  uMthethosivivinywa Ohlongozwayo Wezokufukulwa Kwabesifazane Kwezomnotho kanye Nokulingana Kwezobulili, 2013 wethulwe ePhalamende. Lo Mthethosivivinywa uhlose ukusungula uhlaka lwezomthetho lwamagugu okungacwasi ngokobuhlanga nangokobulili kanye nokulingana njengoba uMthethosisekelo ulayela ukuthi kube njalo. Uhlose futhi nokugqugquzela ukufukulwa kwabesifazane kwezomnotho, nokumelwa kwabo ngokulinganayo ezinhlakeni zokuthathwa kwezinqumo kanye nokuvikelwa nokuthuthukiswa kwabo njengoba kulindelekile ngokulayela kweSigaba 9 (2) soMthethosisekelo.3.8 IKhabhinethi yakwamukela ukwethulwa ePhalamende koMthethosivivinywa Wezokuphathwa  Kwemisebenzi Kahulumeni, 2013. Lo Mthethosivivinywa wuhlaka  oluhlose ukuhlinzekela ukugqugquzelwa kwamagugu nemigomo eyisisekelo okukhulunywa ngako kwiSigaba 195 (1) soMthethosisekelo mayelana nezokuphathwa kwemisebenzi kahulumeni; uhlinzekele ukuthunyelwa kanye nokuqokwa kwabasebenzi ezikhundleli zomkhakha wokuphathwa kwemisebenzi kahulumeni; ukulawula ukuvinjelwa kwabasebenzi bakahulumeni ukuthi benze ibhizinisi nombuso; ukuhlinzekela izinyathelo zemigomo yokuziphatha ngendlela efanelekile kanye nobuqotho ezibandakanya nokusungulwa koPhiko Lwemigomo Yokuziphatha Ngendlela Efanelekile kanye Nobuqotho Emkhakheni Wezokuphathwa Komsebenzi Kahulumeni futhi Oluzohlinzeka Ngosizo Olufanelekile Oluphathelene Nokuqondiswa Kwezigwegwe. UMthethosivivinywa uqondiswe kubasebenzi bakahulumeni kuwo wonke amazinga kahulumeni.4 Abaqashiwe4.1 IKhabhinethi yakwamukela ukuqokwa kwalaba abalandelayo kwiBhodi yoPhiko Lwezokuthuthukiswa Kwamabhizinisi Amancane (i-Seda) isikhathi esiyiminyaka emithathu:a) Dkt. Ivor Mzwandile Zwane (uSihlalo)b) Dkt. Tebogo Job Mokgoro (ilungu elingeyona ingxenye yesigungu esiphezulu)c) Mnu. Thakhani Makhuvha (umqondisi ongelona ilungu lethimba labaphathi abayingxenye yesigungu esiphezulu)4.2 IKhabhinethi yakwamukela ukwelulwa kwenkontileka yomsebenzi kaNksz. TE Radebe njengoMphathi Oyinhloko yeSizinda Sokusungula Izinhlelo Ezintsha Emkhakheni Womsebenzi Kahulumeni (i-CPSI).4.3 IKhabhinethi yakuphawula ukwelulwa kwesikhathi sokusebenza kwamalungu angama-21 oMkhandlu waseNingizimu Afrika Wemisebenzi Yomkhakha Wesayensi Yemvelo isikhathi esiyizinyanga eziyisithupha:a) Dkt. CJ Augustynb) Mnu. N Baloyic) Slz. ELJ Breetd) Slz. NH Caseye) Dkt. F Dilikaf) Dkt. MM Dyasig) Dkt.JF Eloffh) Dkt. I Gledhilli) Mnu. OSD Garegaej) Mnu. P Govenderk) Mnu. TP Govenderl) Dkt. G Henrym) Dkt. BH Kochn) Mnu. BS Malokao) Dkt. P Matutup) Dkt. S Naidooq) Slz. BK Reillyr) Slz. HJ Siweyas) Dkt. ME Stalmanst) Slz. C Van der Westhuizenu) Dkt. G Botha.Imibuzo ingaqondiswa ku:Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla ziyisi-6 Lwezi 2013,7 Nov 2013,https://www.gov.za/statement-cabinet-meeting-6-november-2013,https://www.gov.za/zu/isitatimende-somhlangano-wekhabhinethi-wangomhla-ziyisi-6-lwezi-2013,"07 Nov 20131. Isimo seKhabhinethi ezindabeni ezisemqoka esimweni samanje1.1 IKhabhinethi yawamukela umbiko wabakwa-Goldman Sachs, Weminyaka Engamashumi Amabili Yenkululeko, okuwumbiko onikeza incazelo ebanzi futhi ejulile yemikhakha eyishumi lapho iNingizimu Afrika yenze khona inqubekela phambili enkulu kusukela ngowe-1994 kanye nemikhakha eyishumi lapho kudingeka khona ukuthi leli lizwe lithathe izinyathelo ezinqala.Lo mbiko uhamba ezinyathelweni zokuhlola nokuhlaziya okwenziwe nguhulumeni ngokwakhe mayelana nendlela leli lizwe elisebenze ngayo futhi ugcizelela izinto ezibekwe eqhulwini okumele zenziwe esikhathini esizayo ezibekwe ngokucacile Ohlelweni Lokuthuthukiswa Kwezwe.Lo mbiko ungumthombo wethemba nogqozi futhi unegalelo elibalulekile kwinkulumompikiswano yomphakathi esikhathini lapho seyiqalile iNingizimu Afrika ukugubha iMinyaka engama-20 Yenkululeko.Uhulumeni unxusa abantu baseNingizimu Afrika ukuthi basebenzisane futhi bazikhandle ukwenza iNingizimu Afrika iphumelele kakhulu kunakuqala, bafake umfutho wabo kulezi zindaba futhi baxoxisane kabanzi ngazo.1.2 IKhabhinethi iyakwamukela ukusungulwa kwamanyuvesi amabili eNyakatho Kapa kanye naseMpumalanga, okungamanyuvesi okuqala akhiwe selokhu kwafika ukubusa ngokwentando yeningi.INyuvesi yaseMpumalanga izovulwa ngoMasingana 2014. Lo msebenzi ofezekisiwe wokwakhiwa kwale nyuvesi ukhombisa ukuthi uhulumeni kanye nabo bonke abantu baseNingizimu Afrika bayakubona ukubaluleka kwemfundo njengengxenye yokuthuthukiswa kwesizwe. Inyuvesi entsha izokwenza ukuthi abafundi baseMpumalanga bafunde eduze kwamakhaya abo futhi izosungula amathuba amaningi ezomnotho azovuleka ngenxa yesidingo sokuhlinzeka ngezinsiza kule nyuvesi nakubantu abayisebenzisayo.INingizimu Afrika seyenze inqubekelaphambili enkulu ekuhlinzekeni izidingongqangi kanye nezikhungo ezintsha emiphakathini esemazingeni aphansi futhi entulayo. Isenzo sokucekelwa phansi kwalezi zikhungo yisenzo esibuyisela emuva izinto ezisemqoka ezizuzwe yithina sonke esikhathini sombuso wethu omusha wentando yeningi.1.3  IKhabhinethi iyasamukela futhi nesimemezelo sokuthi iziphehlamandla zabwakwa-Eskom, iKusile kanye ne-Medupi, zizoqala ukukhiqiza ugesi ngowezi-2014.Ukukhiqizwa kukagesi okuzokwenziwa yiziphehlamandla, iKusile kanye ne-Medupi, kuzoba ngesinye isenzo esiyingqophamlando kwintuthuko yaleli lizwe futhi kuzokhombisa impumelelo kahulumeni ekuqalisweni kohlelo olukhulukazi lokuthuthukiswa kwengqalasizinda oseluguqule isimo somnotho wethu kanye nomphakathi.Ukutholakala kukagesi ngendlela esimeme kusemqoka kumakhasimende asebenzisa ugesi emakhaya kanye nalawo asebenzisa ugesi ezimbonini futhi kuvula amathuba amasha okukhulisa umnotho – okuyinto lo hulumeni ophethe ayibeke eqhulwini kusukela ngowezi-2009. Njengoba kunemiklamo eminingi yalolu hlobo eqhubekayo ezweni lonke, iNingizimu Afrika seyithathe izinyathelo eziningana ezisemqoka emgudwini omusha wokukhuliswa komnotho, futhi bonke abantu baseNingizimu Afrika kumele bazithokozele lezi zinto ezifezekisiwe.1.4 IKhabhinethi ikushayela ihlombe ukusayindwa kweSivumelwano esiphathelene noMklamo Wokuphehlwa Kukagesi Wamanzi eDamini i-Grand Inga,  esasayindwa ngenkathi uMongameli Jacob Zuma esoHambweni Olusemthethweni lwe-Democratic Republic of Congo. Lo mklamo uzokwelula ukutholakala kukagesi e-Afrika futhi uzoletha imihlomulo emikhulukazi kwezolimo, kwezezimayini kanye nakweminye imikhakha esifundeni se-SADC.Uma sekuphothulwe zonke izigaba zawo, lo mklamo uzoletha ugesi ovuselelekayo kwingxenye eyisigamu sezwekazi lase-Afrika. Lo mklamo uzogqugquzela ukuvulwa kwamathuba emisebenzi, ukuthuthukiswa kwamakhono kanye nokudluliswa kwezobuchwepheshe emazweni abambe iqhaza futhi kuzohlomulisa abasebenzisi bagesi emakhaya nasezimbonini. Lokhu kusemqoka kakhulu ekukhulisweni komnotho kanye nokuncintisana esifundeni se-SADC sonkana.1.5 IKhabhinethi ikhuthaza bonke abantu baseNingizimu Afrika, ikakhulu intsha kanye nalabo abazobe bevota okokuqala, ukuthi basebenzise ilungelo labo lentando yeningi ngokuthi bathathe isinyathelo sokuqala, okuyisinyathelo sokubhalisela ukhetho mhla ziyisi-9 kanye namhla ziyi-10 Lwezi 2013.Umzabalazo wethu wenkululeko walethela wonke umuntu waseNingizimu Afrika ilungelo lokubamba iqhaza elibonakalayo ohlelweni lwethu lwentando yeningi. Sihlaba ikhwelo eliqondiswe kubo bonke abantu baseNingizimu Afrika lokuthi bawuhloniphe umlando wethu futhi baqhubeke nokuqinisa igunya lethu lokubusa ngokwentando yeningi.IKhabhinethi ihlaba ikhwelo eliqondiswe kubo bonke abavoti lokuthi baqinisekise ukuthi baphuma ngobuningi babo bavote okhethweni lowezi-2014, njengoba sibonile kwenzeka kusukela ngowe-1994. Wonke amahhovisi oMnyango Wezasekhaya azobe evuliwe ngezinsuku zokubhalisela ukhetho ukuze abantu abafuna ukubhalisela ukhetho bahlinzekwe ngezincwadi ezidingekayo.1.6  IKhabhinethi iyabancoma abakhokhi bentela abangaphezu kwezigidi ezi-3,6 asebegcwalise futhi bathumela amafomu abo entela kuze kube manje, futhi ngalokho balekelela uhulumeni ukuthi akwazi ukuhlinzeka bonke abantu baseNingizimu Afrika ngezidingongqangi abazidinga kakhulu ukuze baphucule izimpilo zabo. Namhlanje iNingizimu Afrika iyizwe elingcono kakhulu uma kuqhathaniswa nesimo ebikusona ngowe-1994, ngenxa yesibalo esikhulayo sabantu nezinkampani ezizimisele futhi ezinawo amandla okufaka isandla emgodleni kahulumeni wokuxhasa ngezimali ukuhlinzekwa kwezidingongqangi kanye nezikhungo zomphakathi.IKhabhinethi iyabakhumbuza abakhokhi bentela abangakawathumeli amafomu abo entela ukuthi akusensuku zatshwala ngaphambi kokufika kosuku lokugcina lokuthunyelwa kwamafomu entela omuntu ngamunye onyaka wentela wezi-2012/13 ngohleloxhumano, okungumhla zingama-22 Lwezi 2013.1.7  IKhabhinethi iyazigxeka izigameko zodlame oluqubuke ezindaweni eziningi esikhathini esifushane esedlule, nokucekelwa phansi kwempahla yabahlali nekahulumeni kanye nokuphangwa kwempahla eGauteng, eMpumalanga Kapa kanye naseNtshonalanga Kapa. IKhabhinethi iyawancoma amaphoyisa ngokungenelela kwawo kanye nokuletha uzinzo nokubuyisela isimo kwesijwayelekile.Ukucekelwa phansi kwempahla kahulumeni kuphuca imiphakathi izidingongqangi ezidingeka kakhulu futhi kuholela ekutheni kube nesidingo sokuthi uhulumeni athathe izimali kwezinye izinhlelo zikahulumeni ngenhloso yokuvuselela nokwakha kabusha izikhungo zikahulumeni ezicekelwe phansi futhi ukuze kuhlinzekwe ngezidingongqangi eziphazamisekile.Uhulumeni ngeke neze avumele izigelekeqe ukuthi zicekele phansi izikhungo okuhlinzekwa kuzona izidingongqangi ezibalulekile. Ukucekelwa phansi kwempahla akusizi muntu, futhi akunangqondo ukucekela phansi impahla ethile ngenkathi ufuna ukuhlinzekwa ngenye.Imiphakathi kumele ilwisane nayo yonke imizamo yezigelekeqe yokuphazamisa imfundo yezingane zethu ngokuthi zisabise ngokuphazamisa ukuhlolwa kokuphela konyaka.Kumele sakhe imiphakathi lapho sihloniphana futhi sisizane khona, esikhundleni sokusabana sodwa.1.8  IKhabhinethi izwakalise ukukhathazeka ngezitatimende ezenziwe emphakathini mayelana namaJuda aseNingizimu Afrika. IKhabhinethi iyalihlonipha ilungelo labantu base-Palestine likazimele geqe nokuziphatha ngokwabo kanye nelungelo lezwe lakwa-Israel lokuba likwazi ukuphilisana nombuso wase-Palestine. Kumele iqhubeke imizamo yalawa mazwe yokuthola isixazululo esingachemile kulokhu kungqubuzana. Umphakathi wamaJuda aseNingizimu Afrika kumele ungabi novalo. Asikho isinqumo esithathwe nguhulumeni sokuvimbela izikhulu zikahulumeni ukuthi zingavakasheli kwelakwa-Israel.1.9 IKhabhinethi iwuthulela isigqoko umsebenzi oncomekayo owenziwe abagijimi baseNingizimu Afrika abebebambe iqhaza eMjahweni Webanga Elide Wedolobha lase-New York, lapho uMgijimi wama-Olimpiki Emkhakheni Wabakhubazekile u-Ernst van Dyk ethathe khona indawo yesibili emkhakheni wabahamba ngezitulo zabaphila nokukhubazeka, kanti uLusapho April ungene endaweni yesithathu emkhakheni ophezulu wabesilisa. Ngaphezu kwalokho, u-Don Oliver kanye no-Abraham Mouton babe yingxenye yabokuqala abangama-60 emkhakheni wezamabhayisikili ashovwa ngezandla.2. Izingxoxo nezinqumo zeKhabhinethi eziqavile2.1 IKhabhinethi yakwamukela ukuthi iNhlangano Ephathelene Nokulawulwa Kwamabhanoyi yaseNingizimu Afrika (i-SACAA) izosingatha ingqungquthela yoku-1 yase-Afrika yeZokwelapha Emkhakheni Wezokundiza Ngamabhanoyi ngokubambisana neNhlangano Yezamabhanoyi Yamazwe Ngamazwe (i-ICAO) ezobanjwa ngoNhlolanja 2014. Le ngqungquthela izoqoqela ndawoye iziphathimandla ezilawulayo kanye naBasebenzi Bezempilo abasebenza ngaphansi komkhakha wezokundiza ngamabhanoyi ukuze baxoxisane ngezinselelo lo mkhakha obhekene nazo.Ukusingathwa kwale ngqungquthela kuzolekelela ngokugqugquzela ukuqwashiswa nokukhuthazwa kwamazwe ase-Afrika ukuthi abelane ngolwazi oluphathelene nezinga lomsebenzi owenziwa abasebenzi abasebenza ngaphakathi emabhanoyini, nokuphepha kwabasebenzi nabagibeli ngenkathi bendiza emoyeni futhi kwabelwane ngolwazi oluphathelene nokuphathwa kwezokuphepha.3. AbaqashiweIKhabhinethi yakwamukela ukuqashwa kwalaba abalandelayo:3.1 Nksz. Kholofelo Glorious Sedibe esikhundleni sokuba yiPhini likaMqondisi-Jikelele: Ophikweni Lwemisebenzi Yobuholi Nokuphatha eHhovisi Lekhomishana Yezemisebenzi Kahulumeni (i-OPSC).3.2 IBhodi yoMkhandlu Wocwaningo Lwezesayensi Yabantu.a) Nksz. Nasima Badsha (uSihlalo)b) Slz. Relebohile Moletsanec) Dkt. Botlhale Octavia Tema (oqashwe kabusha)d) Slz. Shireen Abdool Aziz Hassime) Slz. Lulama Qalinge (oqashwe kabusha)f) Slz. Adebayo Olukoshi (oqashwe kabusha)g) Slz. Amanda Lourens (oqashwe kabusha)h) Slz. Enrico Orlando Uliana (oqashwe kabusha)i) Adv. Roshan Rai Dehalj) Dkt. Mark Bussin.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla zingama-20 Lwezi 2013,21 Nov 2013,https://www.gov.za/statement-cabinet-meeting-20-november-2013,https://www.gov.za/zu/isitatimende-somhlangano-wekhabhinethi-wangomhla-zingama-20-lwezi-2013,"21 Nov 20131. Isimo seKhabhinethi ezindabeni ezisemqoka esimweni samanje1.1. IKhabhinethi isishayela ihlombe isibalo esiphezulu sabavoti abafanelekile abenza njengoba beceliwe baphuma ngobuningi babo bayobhalisela ukuvota ngehlandla lokuqala lokubhalisela ukuvota mhla ziyisi-9 kanye namhla ziyi-10 Lwezi 2013. Abavoti abangakabhalisi bayakhunjuzwa ukuthi isikhathi sokubhalisela ukuvota siyaqhubeka futhi siyoze siphele uma sekumenyezelwe usuku lokhetho lukazwelonke olulandelayo.IKhabhinethi iyawuncoma umsebenzi weKhomishana Yokhetho Ezimele, futhi ihlaba ikhwelo eliqondiswe kubo bonke abantu baseNingizimu Afrika ukuthi basebenzise ilungelo labo lentando yeningi lokuvota, elazuzwa ngenxa yomzabalazo wokulwela inkululeko kanye nokubusa ngentando yeningi.1.2. Umkhankaso Wezinsuku eziyi-16 Wokulwisana Nodlame Olubhekiswe Kwabesifazane Nezingane uzobanjwa kusukela mhla zingama-25 kuLwezi kuya mhla ziyi-10 Zibandlela 2013 ngaphansi kwesiqubulo esithi: “VIKELA MZANSI – Kwanele: Imiphakathi iyimbumba ekuvimbeleni udlame olubhekiswe kwabesifazane nezingane.”IKhabhinethi ihlaba ikhwelo eliqondiswe kithina sonke njengabantu baseNingizimu Afrika ukuthi sisebenzise lesi sikhathi ukuvuselela ukuzibophezela kwethu ekuqedeni ukuziphatha kwabanye bethu emphakathini ngendlela enobulwane futhi elulazayo futhi sibophezele kabusha izwe lethu ekuhlonipheni amalungelo abesifazane nezingane angephikiswe.1.3. IPhini likaMongameli uKgalema Motlanthe lizohola umcimbi wokugubha uSuku Lwengculazi Emhlabeni, eMkhondo, kwiSifunda sase-Gert Sibande,eMpumalanga, mhla lu-1 Zibandlela 2013 ngaphansi kwesiqubulo esithi: “Hlakanipha. Hlolwa. Usoke.”Lesi sithangamu sizosetshenziselwa ukuchazela isizwe mayelana nemizamo kahulumeni yokulwisana nalesi sifo esiwubhubhane, nokukhuphula izinga lokuqwashiswa kwabantu, kanye nokuqinisa imizamo yokwandisa izinhlelo zokunqanda lolu bhubhane. Lokhu kuhambelana noHlelo LwaMaqhinga Kazwelonke Wokulwisana Nesandulelangculazi neNgculazi lowezi-2012-2016.Lolu Suku Lwengculazi Emhlabeni luzosetshenziselwa futhi ukuvuselela umkhankaso Wokwelulekwa Ngokwengqondo Nokuhlolela Igciwane Lesandulelangculazi (i-HCT) kanye nokwethula umkhankaso Wokusoka Kwabesilisa Ezikhungweni Zezempilo.IKhabhinethi inxusa bonke abantu baseNingizimu Afrika ukuthi bazivikele uma beya ocansini; bahlolelwe iSandulelangculazi (i-HIV) okungenani kanye ngonyaka ukuze bathathe izinqumo mayelana nokuzivikela, nokwelashwa, nokuzinakelela kanye nokwesekwa sebenolwazi olufanele mayelana nesimo sabo; futhi kunxuswa amadoda kanye nabafana ukuthi bayosoka ezikhungweni zezempilo.Abantu baseNingizimu Afrika kumele badlale indima yabo futhi benze uhlelo lwe-ABC (Ukuzithiba ocansini, ukwethembeka, ukusebenzisa ikhondomu) lube yingxenye yempilo abayiphilayo.1.4. IKhabhinethi yagcizelela ukusetshenziswa kwesandla esiqinile kubantu abaphula imithetho yomgwaqo, njengengxenye yoMkhankaso Wesikhathi Samaholide Okuphela Konyaka - Fika Uphila – ngaphansi kwesiqubulo esithi ‘Uma Sibambisene Singasindisa Izigidi Zezimpilo Zabantu’, futhi inxusa bonke abasebenzisi bomgwaqo ukuthi bashayele ngokucophelela okukhulu, futhi baqonde ukuthi izingozi zomgwaqo zicekela phansi izimpilo zabantu.1.5. IKhabhinethi iyayincoma inqubekela phambili eseyenziwe ngokusebenzisa izikhungo ezahlukahluleke njengenxenye yohlelo lokungenelela kukaMongameli lwangoNhlaba e-Eldorado Park, lokulwisana nodlame olubhebhethekiswa yizigelekeqe nokusetshenziswa kabi kwezidakamizwa kanye nezinselelo zezenhlalo nezomnotho ezihlobene nalokho.Lokhu sekuholele ekuboshweni kwabantu abayi-1 431, futhi abayi-1 098 kulaba balinde ukuqulwa kwamacala abo; abayi-1 095 banikwa ibheyili, abathathu basavalelwe esitokisini futhi abangama-289 balahlwa ngecala lobugebengu enkantolo. IKhabhinethi inxusa imiphakathi ukuthi iwuyeke umkhuba wokujezisela ngokwayo abantu abasolwa ngobugebengu noma wokuzama ukuthola ubulungiswa ngokuthatha umthetho bawubeke ezandleni zabo esikhundleni sokusebenzisa izikhungo zezomthetho, ngoba lokhu akukho emthethweni futhi kuyisenzo sobugebengu. IKhabhinethi ikhuthaza imiphakathi ukuthi isebenzisane namaphoyisa ukuvundulula abanikazi bamabhizinisi ezidakamizwa kanye nabathengisi bezidakamizwa ababhebhethekisa izenzo zobugebengu.1.6. IKhabhinethi yadlulisa amazwi enduduzo abhekiswe emindenini nabangani balabo abashone ngenxa yokudilika kwebhilidi elakhiwayo edolobheni lasoThongathi, KwaZulu-Natali; futhi ibafisela ukwelulama okusheshayo labo abalimele.IKhabhinethi yakugcizelela ukuthi kunemithetho yezabasebenzi evikela amalungelo abasebenzi futhi yabagxeka labo abayimbangela yale nhlekelele. IKhabhinethi yagcizelela ukuthi kumele kwenziwe uphenyo olunzulu ngalolu daba.1.7. IKhabhinethi yakwamukela ukuvulwa kweSizinda Esiyisikhumbuzo sikaNelson Mandela. Kulesi sizinda kugcinwe impahla ebaluleke kakhulu engamagugu akhombisa umlando wempilo kaBaba u-Nelson Rolihlahla Mandela. La magugu ayingxenye yomlando wesizwe sethu, ikakhulu umlando wenkululeko yethu. Lawa ngamagugu angumcebo wesizwe futhi kudingeka alondolozwe.Sizoqhubeka nokuhlonipha u-Nelson Mandela kanye nabaholi abayisizukulwane sakhe ngegalelo labo elikhulu kwinkululeko yethu.1.8. IKhabhinethi isishayela ihlombe isenzo seKhomishana kaMongameli Yokuqondisa Ingqalasizinda (i-PICC), eholwa nguMongameli Jacob Zuma, ngokuqhubeka kwayo nohlelo lwengqalasizinda yomphakathi oluzodla izinkulungwane zezigidigidi zamarandi.Ukuvulwa kwedamu i-Spring Grove okweziwe nguMongameli kwenzelwe ukufaka isandla ekwandisweni kokuphakelwa kwamanzi komasipala abayisithupha, okunguMasipala Omkhulu waseThekwini, uMasipala Wesifunda uMgungundlovu, oMasipala Bendawo uMsunduzi, Ugu, Sisonke kanye neLembe.UHulumeni utshale imali engaphezu kwesigidigidi zamarandi kulo mklamo, okuhloswe futhi ngawo ukuvula amathuba emisebenzi. Ngenkathi kwakhiwa leli damu kwaqashwa abantu abangama-960.1.9. Mhla zingama-22 Lwezi 2013 uMongameli Jacob Zuma uzovakashela uMasipala i-King Sabatha Dalindyebo, esifundazweni saseMpumalanga Kapa njengengxenye yoHlelo lukaMongameli Lokuqapha Umsebenzi Owenziwayo olubizwa ngeSiyahlola.Lokhu kuzobandakanya nokuvakashela eMthatha ukuyohlola umsebenzi wokuphuculwa kwesikhumulo sezindiza kanye neminye imiklamo kamongameli yengqalasizinda kuleya ndawo.UMthatha wamenyezelwa ngowezi-2009 ngengeSizinda Esidinga Izinhlelo Zokungenelela KukaMongameli Ezisheshayo futhi Ezizoba Nomthelela Omkhulu futhi ngalezi zinhlelo zokungenelela kuhloswe ukuthi kuqedwe ukusalela emuva kwemisebenzi yokuhlinzekwa kwengqalasizinda kanye nezinselelo eziphathelene nokuhlinzekwa kwezidingongqangi, ukuze kuvuselelwe idolobha laseMthatha ngokuphelele.UMongameli uzothola futhi nethuba lokuzibonela ngawakhe amehlo inqubekela phambili eyenziwe kwimiklamo kahulumeni yengqalasizinda ephathelene nokuhlinzekwa kwamanzi, ugesi kanye nemigwaqo endaweni.Ukukhanyiswa kwesiteshi esiphehla ugesi sase-Thornhill okuzokwenziwa nguMongameli Jacob Zuma kuzohlinzeka ngogesi ozoqeda ukusalela emuva kokuphakelwa kukagesi emakhaya ayizi-25 000.1.10. UMongameli Jacob Zuma uzoba noHambo Olusemthethweni Lokuvakashela e-Accra, kwelase-Ghana, kusukela mhla zingama-26 kuya mhla zingama-27 Lwezi 2013. Lolu hambo luzoqinisa ubudlelwano esinabo njengamanje nezwe lase-Ghana futhi luzoqhubekisela phambili ukuhwebelana phakathi kwamazwe aleli zwekazi.1.11. UMongameli Jacob Zuma ube lindeleke ukuthi abe ngusihlalo weKhomishana Yokubambisana Phakathi Kwelizwe laseNingizimu Afrika nelaseBotswana (BNC) mhla zingama-21 Lwezi 2013. Lokhu kuzophucula ubudlelwano nokubambisana phakathi kwalawa mazwe amabili angomakhelwane. Le BNC ebanjwa minyaka yonke ezingeni loMongameli balawa mazwe yasungulwa ngonyaka odlule ngenhloso yokukhuphula isimo seKhomishana Ekhona Unomphela Wokubambisana Kwalawa Mazwe Amabili kanye neKhomishana Ekhona Unomphela Wokubambisana Kwalawa Mazwe Amabili Kwezokuvikela Nokuvikeleka.1.12. IKhabhinethi iyakwamukela ukuqokwa kweNingizimu Afrika ukuthi ibe yilungu loMkhandlu Wamalungelo Esintu Wenhlangano Yezizwe Ezihlangene (mhla ziyi-12 Lwezi 2013).Ubulungu bethu buqala mhla lu-1 Masingana 2014 okuyinto ezokwenzeka ngesikhathi leli lizwe ligubha iMinyaka engama-20 Yenkululeko. Lokhu kugcizelela kabusha ukuzibophezela kwethu ekufezekisweni kwamalungelo esintu kuzo zonke izakhamuzi zethu, nezakhamuzi zezwekazi lase-Afrika kanye nezakhamuzi zomhlaba wonke.1.13. IKhabhinethi ihlanganyela nomphakathi wamazwe ngamazwe ukudlulisa ukubonga okukhulu kwiZinhlangano Ezingekho Ngaphansi Kukahulumeni ezifake isandla emsebenzini wamazwe ngamazwe wokuthumela usizo lokubhekana nesimo esiphuthumayo kulabo abakhahlanyezwe yiNkanyamba u-Haiyan kwelase-Philippine.Umoya Wobuntu uzofaka isandla ekunciphiseni usizi nenhlupheko yabantu base-Philippine ngalesi sikhathi esinzima ababhekene naso.1.14. IKhabhinethi iyakwamukela ukumenyezelwa kwenye futhi ingqophamlando empilweni yoMklamo Wokwenza Ngcono Imigwaqo Engothelawayeka YaseGauteng, njengoba uhlelo lokukhokhelwa kwezingxenye eziqokiwe zeMigwaqo Engothelawayeka eGauteng luzoqala ukusebenza mhla zi-3 Zibandlela 2013.Abanikazi bezimoto abangakalubhaliseli uhlelo lokukhokhelwa kwemigwaqo engothelawayeka bayakhuthazwa ukuthi benze njalo, ukuze bazibeke ethubeni lokuthola izaphulelo.1.15. IKhabhinethi iyawuncoma uMnyango Wezesayensi Nobuchwepheshe kanye Nowezemfundo Ephakeme Nokuqeqesha kanye neNyuvesi Yezobuchwepheshe i-Cape Peninsula ngokuqopha umlando ngokuthumela emkhathini isiqoqelilwazimkhathi sokuqala saleli lizwe esibizwa nge-CubeSat, okwenziwe namuhla, mhla zingama-21 Lwezi 2013, kwelase-Rashiya.Lesi siqoqelilwazimkhathi, esizohlinzeka ngedatha ebalulekile yesimo sezulu emkhathini, sikhombisa ikhono leNingizimu Afrika emkhakheni wezesayensi nobuchwepheshe bomkhathi.1.16. IKhabhinethi iyakwamukela ukuqokwa kukaNgqongqoshe Wezemfundo Eyisisekelo u-Angie Motshekga njengoSihlalo woMbimbi lwe-Ningizimu ye-Afrika kanye neMpumalanga ye-Afrika Oluqaphe Ikhwalithi Yezemfundo (SACMEQ) ngenkathi kubanjwe iNgqungquthela Ejwayelekile yama-37 ye-UNESCO; lokhu kusekela ukwethenjwa  kohlelo lwethu lwezemfundo kanye nezikhungo zethu.Injongo ye-SACMEQ ukwenza ucwaningo oludidiyelwe kanye nemisebenzi yokuqeqesha ezokwandisa amathuba okuthi abahleli bezemfundo kanye nabacwaningi bathole ukuqeqeshelwa amakhono adingekayo ukuze bakwazi ukuqapha, ukuhlaziya, kanye nokuqhathanisa izimo ezijwayelekile okufundelwa ngaphansi kwazo ezikoleni kanye nekhwalithi yemfundo eyisisekelo.1.17. IKhabhinethi imthulela isigqoko uNgqongqoshe Wezemfundo Ephakeme Nokuqeqesha, u-Blade Nzimande, ngokuhola umhlangano woNgqongqoshe Bezemfundo Bamazwe e-BRICS okwathathwa kuwona izinqumo eziyingqophamlando. Lo mhlangano wawubanjelwe emagcekeni eNgqungquthela Ejwayelekile Yehlandla lama-37 ye-UNESCO. Izindaba ezadingidwa zibandakanya: ukuqiniswa kokubambisana phakathi kwamanyuvesi e-BRICS, ukuhlanganyela kanye nokwabelana ngolwazi.ONgqongqoshe bavumelana ukuthi kunesidingo sokusungula inqubo esemazingeni aphezulu kwezepolitiki futhi equkethe ulwazi lokusebenza olusezingeni eliphezulu ukuze kuhlanganiswe futhi kuqaliswe ukusebenza kwemikhakha ehlonziwe yokubambisana ezoholwa yiNingizimu Afrika njengoSihlalo osesikhundleni njengamanje we-BRICS. Futhi kwaba nokuvumelana kwawo wonke lawa mazwe amahlanu ngokubaluleka kokukhuphula izinga lokubambisana phakathi kwe-BRICS ne-UNESCO kwezemfundo.1.18. IKhabhinethi yawuphawula futhi nombiko wezwe laseNingizimu Afrika owethulwa kwi-UNESCO othi bayizigidi ezi-3,3  zabantu abadala baseNingizimu Afrika abaphothule izifundo zabo eMkhankasweni we-Kha Ri Gude Wokufundiswa Kwezinkumbi Zabantu Ukufunda Nokubhala. Lokhu kusondeza iNingizimu Afrika ekufezekisweni kwesibopho sayo eyasenza kwiNhlangano Yezizwe Ezihlangene: Semfundo Kumuntu Wonke lapho yazibophezela khona ukuthi kuyothi uma kufika unyaka wezi-2015 sibe sesincishiswe ngesigamu isibalo sabantu abangakwazi ukufunda nokubhala. Lo mkhankaso wethulwa ngoNhlolanja 2008, ngenhloso yokulekelela abantu abadala ababalelwa kwizigidi ezi-4,7 abangaphezu kweminyaka yobudala eyi-15 ukuthi bakwazi ukufunda nokubhala kanye nokubala besebenzisa olunye lwamalimi asemthethweni ayi-11.1.19. IKhabhinethi iyabahalalisela labo abaziwinele izindondo eMcimbini Kazwelonke Wokuqala weBatho Pele Wokuklonyeliswa Kwalabo Abavelele Emsebenzini okuwumcimbi okuhloswe ngawo ukuqinisa isikompilo lokwenza umsebenzi ngokuzimisela nangobuhlakani, futhi kuhlonishwe, kuklonyeliswe, kunconywe futhi kukhuthazwe abasebenzi bahulumeni abenza umsebenzi wabo ngendlela encomekayo futhi ukuze kuqinisekiswe ukuthi uyadlondlobala umkhakha wezeMisebenzi Kahulumeni.1.20. IKhabhinethi yawuncoma umdlalo omuhle kakhulu okhonjiswe yiBafana Bafana, ama-Protea kanye namaBhokobhoko futhi yahalalisela no-Itumeleng Khune, owamenyezelwa njengoMdlali Ovelele eNingizimu Afrika ngowezi-2013. Ukugcizelela ukuthi thina siyizwe labanqobi, iKhabhinethi yakuphawula ukuthi abantu baseNingizimu Afrika bavuka bethokoze kakhulu ngoLwesithathu ekuseni emva kokunqoba kweBafana Bafana ngo 1-0 ngenkathi idlala neqembu lase-Spain. IKhabhinethi ihlaba ikhwelo eliqondiswe kubo bonke abantu baseNingizimu Afrika ukuthi badlale indima yabo ekuxhaseni amaqembu ethu esizwe.1.21. IKhabinethi yahlinzekwa ngolwazi yiQoqwana Lezobulungiswa Nokuvinjelwa Kobugebengu Nokuqinisekiswa Kokuvikeleka (i-JCPS) mayelana nombiko woMvikeli Womphakathi ophathelene nezinyathelo zokuvikela umuzi kaMongameli Jacob Zuma eNkandla. IKhabhinethi yatshelwa ukuthi ukuxhumana okube khona phakathi kukahulumeni noMvikeli Womphakathi mayelana nalolu daba bekwenzelwa ukuqinisekisa ukuvikeleka kweNhloko Yombuso. IKhabhinethi yatshelwa futhi ukuthi umbiko wethimba likahulumeni elalijutshwe ukuthi liphenye mayelana nomsebenzi wokuphuculwa kohlelo lwezokuvikeleka emzini kaMongameli eNkandla wadluliselwa kwiKomidi Elingenakuguquka Elididiyelwe Lezobunhloli, futhi emva kwalokho leli komidi nalo lashicilela owalo uMbiko Okhethekile mayelana nalolu daba. Ithimba elijutshwe uhulumeni labikela iKomidi Elingenakuguquka Elididiyelwe Lezobunhloli ukuthi abukho ubufakazi bokuthi uMnyango Wezemisebenzi Yomphakathi wakhokhela ukwakhiwa kwezindlu zikaMongameli. ONgqongqoshwe beQoqwana le-JCPS bamenyiwe ukuthi babe khona kulesi sithangama seKhabhinethi nabezindaba futhi bazoyiphendula imibuzo ephathelene nalolu daba.2. Izingxoxo nezinqumo zeKhabhinethi eziqavile2.1. IKhabhinethi yalwamukela uhlaka loMthetho Odingidwayo Wezemfundo Nokuqeqesha Emva Kokuphothulwa Kwesikole: “Ukwakha Uhlelo Lwezemfundo Nokuqeqesha Emva Kokuphothulwa Kwesikole Olunwetshiwe, Olusebenza Ngendlela Efanele futhi Oludidiyelwe”.Lolu hlaka loMthetho Odingidwayo lubalula amasu okunweba indlela okuhlinzekwa ngayo ezemfundo nokuqeqesha njengamanje eNingizimu Afrika. Luhlose ukuphucula ikhwalithi futhi ludidiyele imikhakha enhlobonhlobo yohlelo lwemfundo ehlinzekwa emva kokuphothulwa kwesikole, kanye nokubeka imigomo yezindlela zokuthi abaqashi bomkhakha ozimele kanye nabomkhakha kahulumeni babe negalelo elibonakalayo ukuqinisekisa ukuthi kukhiqizwa abasebenzi abanamakhono.Lo Mthetho Odingidwayo ugcizelela ukukhula komnotho nokuvulwa kwamathuba emisebenzi okubandakanya umuntu wonke futhi okuyinto esemqoka kakhulu OhlelweniLokuthuthukiswa Kwezwe (i-NDP).UMnyango Wezemfundo Ephakeme Nokuqeqesha uzokhipha ulwazi oluthe xaxa mayelana nalokhu.2.2. IKhabhinethi yachazelwa ngombiko weKomidi loNgqongqoshe mayelana nokuBuyekezwa Kohlelo Lokuxhaswa Kwamanyuvesi Ngezimali futhi yakwamukela ukuthi lo mbiko ukhishwe ukuze amanyuvesi aphawule ngawo.Ukuxhaswa ngezimali kwamanyuvesi akuhlukile kwezinye izinselelo ezibanzi ezibhekene naleli lizwe, futhi kubandakanya nokulungisa udaba lwezinkinga ezibhekene nezikhungo ezisafufusa futhi kusenjalo kuqinisekiswe ukuthi uguquko olwenziwe mayelana nendlela okwabiwa ngayo izimali akuphazamisi ukuhlonishwa emhlabeni jikelele kwezikhungo esezithuthukile nanye nekhono lazo lokuncintisana.2.3. IKhabhinethi yalamukela Isu leNingizimu Afrika Lomnotho Osekelwe Phezu Kwemvelo.Isu Lomnotho Osekelwe Phezu kwemvelo yisu elisekelwe phezu kwezesayensi okuhloswe ngalo ukwenza umkhakha wokuqanjwa kwezinto eziphathelene nezemvelo ube ngumkhakha osemqoka eminyangweni kahulumeni ehlukahlukene. Leli lisu linxusa futhi ukuthi kube nobudlelwano obuqinile kule mboni ukuze kuqinisekiswe ukuthi ezobuchwepheshe bemvelo kanye nokuqanjwa kwezinto eziphathelene nemvelo kuhambelana kakhulu nezimakethe futhi kusebenziseka kalula eNingizimu Afrika.Isu leNingizimu Afrika Lomnotho Osekelwe Phezu Kwemvelo lihlinzeka ngenjini yezomnotho omusha ezohlinzeka ngesisekelo sokukhula komnotho esikhathini esizayo.2.4. IKhabhinethi yakwamukela ukuqaliswa kokusebenza kweSiphakamiso Sesigaba sesithathu Esisezingeni Eliphezulu Sohlelo Olunwetshiwe Lwemisebenzi Yomphakathi (i-EPWP) (2014-2019). Umkhawulo wokuvula amathuba emisebenzi ayizigidi eziyi-7,5 esikhathini esiyiminyaka emihlanu (2014/15 – 2018/19) ususelwa emkhawulweni weziNhlelo Zokuqashwa Komphakathi okukhulunywa ngazo oHlelweni lwe-NDP.IKhabhinethi yakwamukela ukusungulwa kweKhomishana KaMongameli Elawula Ukuqashwa Komphakathi ezohola futhi ibike ngezinhlelo zokuqashwa komphakathi. Lokhu kuzohambelana nomsebenzi we-PICC.Uhlelo lwe-EPWP luhlose ukukhulisa igalelo lalo ekulwisaneni nezinselelo ezintathu ezibhekene naleli lizwe okungububha, ukuntuleka kwamathuba emisebenzi kanye nokungalingani kwabantu. Ukwehla kwezinga lokukhula komnotho okukhona njengamanje kube nomthelela omubi ekuvulweni kwamathuba emisebenzi kuleli lizwe futhi sekukhulise izinga lokubaluleka kwe-EPWP njengohlelo olukhulu lukahulumeni lokufaka isandla kwintuthuko kanye nokunciphisa ukuntuleka kwamathuba emisebenzi.2.5. IKhabhinethi yakwamukela ukwethula ePhalamende kweThuluzi Lokuchitshiyelwa KoMthethosisekelo Wenhlangano Yezabasebenzi Emhlabeni, 1986, ukuze ligunyazwe.Injongo yeSichibiyelo esihlongozwayo ukwenza ubulungu koMgwamanda Olawulayo Wenhlangano Yezabasebenzi Emhlabeni ikhombise ukumela abantu abanhlobonhlobo ngokuthi ihlinzeke ngendlela yokuqasha ezobheka izindawo ezahlukahlukene okudabuka kuzona amalungu ayo kanye nesimo nezimfuno zezomnotho kanye nezenhlalo.Mayelana nokuqhutshekiselwa phambili kwe-ajenda ye-Afrika, futhi uma kwenzeka siphumelela iSichibiyelo SoMthethosisekelo wezi-1986, iNingizimu Afrika izohlomula ngenxa yezimo ezikhethekile ezichazwe kuleli thuluzi, ngokuthi ibe sethubeni lokuqokwelwa esihlalweni unomphela.2.6. IKhabhinethi yakuphawula ukwamukelwa kweZincomo Zezibonelelo Zokuvikela Umphakathi yiNhlangano Yezabasebenzi Kumazwe Ngamazwe futhi yakwamukela ukwethulwa ePhalamende kwalezi Zincomo ukuze zigunyazwe.Izibonelelo Zokuvikela Umphakathi yiqoqo lezinqubomgomo ezididiyelwe ezenzelwe ukuqinisekisa ukuvikeleka kwemali engenayo kanye nokuthi wonke umuntu uyazithola.  izidingongqangi zomphakathi ezibalulekile, ikakhulu abantu abantulayo, futhi ukuze kuvikelwe futhi kuthuthukiswe abantu ezigabeni ezahlukahlukene zempilo yabo.2.7. IKhabhinethi yakwamukela ukuthi iNingizimu Afrika isingathe iNgqungquthela yesine ye-BRICS Yezokuncintisana Kumazwe Ngamazwe ngowezi-2015.Le Ngqungquthela ihlinzeka ngesithangamu sokwabelana ngemibono phakathi kwezikhungo zokuncintisana kanye nabeluleki abangekho ngaphansi kukahulumeni abavela emazweni e-BRICS. Lokhu kuqinisa amaxhama okuxhumana phakathi kwezikhungo okuyinto ezoholela ekutheni kube nokubambisana okungcono kwamazwe ngamazwe phakathi kwalawa malungu. Le Ngqungquthela ibanjwa njalo emva kweminyaka emibili futhi isingathwa yiziPhathimandla Zezokuncintisana zamazwe angamalungu e-BRICS.2.8. IKhabhinethi yakwamukela ukwethulwa ePhalamende nokushicilelwa kuSomqulu Kahulumeni kweNqubomgomo Yokuqashwa Kwabasebenzi Abalawula Ukuhluleka Kwabantu Ukukhokha Izikweleti Zabo nguMphathi Omkhulu Wenkantolo Ephakeme.Le Nqubomgomo igxile ekugqugquzeleni ukuthatha izinqubo ngendlela efanayo, engachemile, esobala futhi kufezekiswe ukulingana kubantu ababencishwe amathuba phambilini ngenxa yokucwaswa.Esikhathini esedlule Abaphathi Abakhulu Benkantolo Ephakeme emahhovisi ahlukahlukene babekwazi ukuthatha izinqumo ngokuzimela ngokwendlela abahumusha ngayo umthetho ophathelene nezinyathelo nenqubo okumele ilandelwe emahhovisi abo.2.9. IKhabhinethi yakwamukela ukuthi isikhathi esisukela kumhla zi-3 kuLwezi kuya kumhla zi-3 kuZibandlela sithathwe ngokusemthweni njengeNyanga Kazwelonke Yokuqwashisa Ngamalungelo Abantu Abakhubazekile futhi yamemezela ngokusemthethweni ukuthi usuku lomhla zi-3 kuZibandlela luthathwe njengoSuku Lukazwelonke Lwabantu Abakhubazekile.Inyanga Kazwelonke Yokuqwashisa Ngamalungelo Abantu Abakhubazekile, ezophela ngoSuku lukazwelonke Lwabantu Abakhubazekile, ihlinzeka ngesikhathi lapho izwe lizogxila ekutheni kukhonjiswe futhi kuthokozelwe inqubekela phambili eyenziwe ekuhlinzekeni abantu abakhubazekile ngamathuba alinganayo okuthola imfundo, umsebenzi osezingeni elamukelekile, ezempilo, ukuthuthukiswa kwezindawo zasemakhaya kanye nokuphila endaweni ephephile futhi evikelekile, phakathi kokunye okuningi.2.10. IKhabhinethi yayamukela idizayini yeNkampani yaseNingizimu Afrika Eyenza Imali Ewuhlweza yemali yowezi-2013 eyisikhumbuzo kanye nohlamvu luka R2 oluzosatshalaliswa emphakathini.a) Uhlamvu luka R2 Oluzosatshalaliswa Emphakathini: “Umgubho Weminyaka eyi-100 Kwakhiwa Izindlu Zombuso”b) Uhlamvu luka R2 Oluyisikhumbuzo Somqhele Oluyisiliva: “Umgubho Weminyaka eyi-100 Kwakhiwa Izindlu Zombuso”c) Uchungecunge loHlamvu lwe-Protea lowezi-2013: “iMpilo  yesiThwalandwe: NR Mandela” (impilo yakhe eseyingane)2.11. IKhabhinethi yawamukela futhi namadizayini emali ewuhlweza yowezi-2014 eyisikhumbuzo kanye nezinhlamvu ezizosatshalaliswa emphakathini:a) Uchungecunge loHlamvu lwe-Protea: iMpilo  yesiThwalandwe: NR Mandela” (imfundo)b) Uchungechunge Lohlamvu Olukhombisa Imvelo: “Izilwane Ezizingela Ebusuku”c) Uchungechunge Lohlamvu luka-R1 Oluyigolide: “Abathwali Bempova baseNingizimu Afrika”d) Uchungechunge Lohlamvu luka-R2 Oluyigolide: “Ukufunyanwa Kwegolide eNingizimu Afrika”e) Uchungechunge Lohlamvu Lwesiliva Lomqhele Nemali Engutiki: “Izitimela zaseNingizimu Afrika”f) Uchungechunge Lohlamvu Lwesiliva Eyisitelingi: “Izindawo Zasolwandle zaseNingizimu Afrika Ezivikelwe”g) Uhlamvu luka-R200 Oluyisikhumbuzo Olwenziwe Ngegolide: “Iminyaka engama-20 Yentando Yeningi Labantu”h) Uchungechunge Lohlamvu luka-R2 Lwesiliva Eyisitelingi Oluyisikhumbuzo Somqhele: “Iminyaka engama-20 Yentando Yeningi Labantu”i) Uhlamvu luka-R5 Oluzosatshalaliswa Emphakathini: “Iminyaka engama-20 Yentando Yeningi Labantu”Amadizayini ezinhlamvu zemali ewuhlweza kanye nokuMenyezelwa kwayo Ngokusemthethweni kuzoshicilelwa kuSomqulu Kahulumeni. Emva kwalokho zizokhiqizwa lezi zinhlamvu zemali ewuhlweza bese zithengiswa ngendlela ejwayelekile.3. Abaqashiwe3.1. IKhabhinethi yakwamukela ukuqashwa kukaNksz. Gugulethu Brightness Nokukhanya Khoza njengoMqondisi weNhlangano Ephathelene Nokulawulwa Kwamabhanoyi yaseNingizimu Afrika .3.2. IKhabhinethi yakwamukela ukuqokwa kwalaba abalandelayo kwiBhodi Yenkampani Yokutshalwa Kwezimali Zikahulumeni (i-PIC):a) Mnu. Roshan Morar (oqashwe kabusha)b) Mnu. Sebenzile Patrick Mngconkola (oqashwe kabusha)c) Nksz. Dudu Hlatshwayod) Nksz. Sibusisiwe Nkosinomusa Ngubanee) Mnu. Trueman Tandabantu Goba.3.3. IKhabhinethi yakuphawula ukuqokwa kwalaba abalandelayo kwiBhodi Yenkampani yaseNingizimu Afrika Yomshwalense Wezinto Ezithunyelwa Kwamanye Amazwe:a) Mnu. Motshoanedi Johannes Lesejane (onguSihlalo futhi oqashwe kabusha)b) Nksz. Vuyelwa Viola Matsiliza (uMqondisi Ongelona Ilungu Lesigungu Esiphezulu)c) Nksz. Fagmeedah Petersen (uMqondisi Ongelona Ilungu Lesigungu Esiphezulu)d) Nksz. Siobhain O’Mahony (uMqondisi Ongelona Ilungu Lesigungu Esiphezulu)Imibuzo ingaqondiswa ku:Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla zizi-4 Zibandlela 2013,5 Dec 2013,https://www.gov.za/statement-cabinet-meeting-4-december-2013,https://www.gov.za/zu/isitatimende-somhlangano-wekhabhinethi-wangomhla-zizi-4-zibandlela-2013,"05 Dec 20131. Isimo seKhabhinethi ezindabeni ezisemqoka esimweni samanje1.1. IKhabhinethi ihalalisele uMnyango Wezemfundo Eyisisekelo, othishanhloko, othisha kanye nabafundi ngokuphothulwa ngempumelelo kokuhlolwa kukaMatikuletsheni kowezi-2013.IKhabhinethi iyakwamukela ukukhishwa kwemiphumela yokuHlolwa Konyaka KweSizwe Sonke kowezi-2013 namuhla, mhla zizi-4 Zibandlela 2013, okuwukuhlolwa okuyithuluzi elihle kakhulu lokuhlonza izinkinga ezikhona, elilekelela uMnyango Wezemfundo Eyisisekelo ukuthi ukwazi ukuqapha inqubekela phambili yemiphumela yokufunda futhi ukuze kwenziwe ngcono ikhwalithi yemfundo.IKhabhinethi iyawuncoma futhi uMnyango Wezemfundo Eyisisekelo kanye neKhomishana kaMongameli Yokuqondisa Ingqalasizinda (i-PICC) ngomsebenzi osusemaphethelweni wokuthunyelwa kwezincwadi zokufunda, izincwadi zokusebenzela, ifenisha kanye nohlelo lokudluliselwa emphakathini kwesikole esisha esisodwa ngeviki kusukela mhla zingama-22 Ntulikazi 2013, njengengxenye yoHlelo Lukazwelonke Lwezengqalasizinda.1.2. IKhabhinethi iyakwamukela ukuvulwa kwenkampani ekhiqiza imanganizi ebizwa nge-Stanley Nkosi Sinter Mine of Kalagadi Manganese, endaweni yase-Hotazel, eNyakatho Kapa, okuyinkampani enkulu kunazo zonke emhlabeni ekhiqiza imanganizi. Lokhu kuyingxenye yemiklamo ehlukahlukene elawulwa yi-PICC, eholwa nguMongameli Jacob Zuma. Ngenxa yalo mklamo,  sekutshalwe imali elinganiselwa ku-R6,5 wezigidigidi eNyakatho Kapa, eminyakeni emine, futhi kuvuleke amathuba emisebenzi eqondile ayizi-3 000, futhi kwathuthukiswa namakhono entsha yasendaweni.1.3. UMongameli Jacob Zuma uzogubha uSuku Lokubuyisana mhla ziyi-16 kuZibandlela eziNdlini Zombuso ngaphansi kwesiqubulo esithi: Ukwakha Isizwe, Ukubumbana Komphakathi kanye Nokubuyisana”.Lo mgubo uzokwenzeka ngesikhathi esifanayo nokugujwa kwesikhumbuzo seminyaka eyi-100 kwakhiwa iziNdlu Zombuso njengesizinda sikahulumeni. Umfanekiso walowo owayenguMongameli, uNelson Mandela, isithwalandwe senkululeko nokubuyisana ezweni lethu, uzokwembulwa ngokusemthethweni eziNdlini Zombuso njengengxenye yalesi sikhumbuzo. IKhabhinethi ihlaba ikhwelo eliqondiswe kubantu baseNingizimu Afrika ukuthi basebenzise lolu suku ukukhumbula amagxathu amakhulukazi esesiwenzile njengesizwe ukuze siphile futhi sisebenze ndawonye.1.4. Iphini likaMongameli u-Kgalema Motlanthe uzohola iNgqungquthela Yesibili Kahulumeni Yezobuholi ezobanjelwa e-CSIR International Convention Centre, ePitoli, kusukela mhla ziyi-10 kuya mhla ziyi-12 Zibandlela 2013. Le ngqungquthela izohlanganisa abaphathi abakhulu abavela kuzo zonke izinhlaka ezintathu zikahulumeni, ngenhloso yokuqinisekisa ukuqonda okufanayo mayelana neqhaza lomkhakha wezeMisebenzi Kahulumeni ukubhekelela izidingo zabantu baseNingizimu Afrika eziyisisekelo kanye nokuhola ukuthuthukiswa komnotho wethu.1.5. UMongameli Jacob Zuma uzokwamukela iNkosi yelizwe lase-Malaysia, uTuanku Abdul Halim Mu'adzam Shah, oHambweni lwayo Olusemthethweni eziNdlini Zombuso mhla ziyi-10 Zibandlela 2013. Lolu Hambo Olusemthethweni luzoqinisa ubudlelwano bezepolitiki nobezomnotho esinabo nelizwe lase-Malaysia, futhi kuzohlinzeka ngethuba lokuqhubekisela phambili i-Ajenda yethu ye-Afrika.1.6.  IKhabhinethi yabhunga ngesethulo sikaNgqongqoshe Wezemisebenzi Yomphakathi esiphathelene nombiko weThimba loNgqongqoshe elijutshwe ukuthi liphenye mayelana nomsebenzi wokuvikela ikhaya likaMongameli eliseNkandla. IKhabhinethi yazamukela izincomo zaleli thimba futhi yakhipha umyalelo wokuthi lo mbiko ukhishelwe umphakathi. ONgqongqoshe Beqoqwana Lezokuvikeleka kanye noNgqongqoshe Wezemisebenzi Yomphakathi bazoba nesithangamu sabezindaba ngoLwesibili, mhla ziyi-10 Zibandlela 2013.1.7. IKhabhinethi iyayamukela imiphumela yesiThangamu sesiBili se-BRICS Sokufudukela Kwabantu Emadolobheni kanye nesiThangamu sesiThathu Sobungani Phakathi Kwamadolobha kanye Nokubambisana phakathi Kohulumeni Bezindawo.Lesi siThangamu sasigxile kwisidingo sokuthi izigaba ezahlukahlukene zikahulumeni ziqinise inkulumo-mpendulwano kanye nokubambisana emikhakheni yezengqalasizinda, ukuthuthukiswa komphakathi, umnotho obhekelela imvelo, ukushintshisana kwezamasiko, ukutshalwa kwezimali kanye nokudluliswa kobuchwepheshe.1.8. IKhabhinethi iyawamukela amazwe ase-Afrika ayi-16 kanye nabalandeli bawo azobamba iqhaza kumqhudelwano wesiThathu we-Orange African Nations Championship (CHAN) phakathi komhla ziyi-11 kuMasingana kuya kumhla lulu-1 Nhlolanja 2014 eNingizimu Afrika. Ukusingatha lo mqhudelwano kuzokwenza iNingizimu Afrika yakhele phezu kokhondolo oluhle olwashiywa yiNdebe Yomhlaba ye-FIFA yowezi-2010 kanye neNdebe Yamazwe ase-Afrika yowezi-2013, futhi kuqinise ubumbano lwesizwe kakhulu kunakuqala kanye nokuzigqaja kwabantu bakuleli lizwe.Lo mqhudelwano uhlinzeka futhi ngethuba lokuthi abantu baseNingizimu Afrika bakhangise ilizwe lethu njengelizwe elinohlonze kwezokuvakasha, ezokuhwebelana kanye nezokutshalwa kwezimali.1.9 Ngalesi sikhathi samaholide, uhulumeni uhola imikhankaso ehlukahlukene ngokubambisana nayo yonke imikhakha yomphakathi ukuqinisekisa ukuthi abantu baziphatha ngendlela efanele futhi ephephile. Okusemqoka kakhulu kulokhu imikhankaso yokuqinisekisa ukuthi abantu baziphatha ngendlela ezokwenza bahlale benguMqemane, nomkhankaso wokuFika Uphila, noweZinsuku eziyi-16 Zokulwisana Nodlame Olubhekiswe Kwabesifazane Nezingane kanye noSuku Lwengculazi Lomhlaba. Bonke abantu baseNingizimu Afrika kumele badlale indima yabo ukuqinisekisa impumelelo yale mikhankaso. Uhulumeni ngeke akwazi ukwenza lokhu eyedwa.Kulesi sikhathi sonyaka, ukukhuliswa kwezinga lokubonakala kweziphathimandla eziqinisekisa ukuthotshelwa komthetho kwizivimbamgwaqo kanye nemikhankaso yeziphathimandla yokusesha ezokwenziwa ezweni lonke kuzoqinisekisa ukuphepha kwabantu baseNingizimu Afrika. Abasebenzisi bomgwaqo bayakhunjuzwa ukuthi bangashayeli uma sebephuze utshwala, noma bahambe emgwaqweni sebephuzile. Labo abayotholwa benecala lokuphula imithetho bazobhekana nengalo yomthetho ngokuphelele.1.10 IKhabhinethi ihlaba ikhwelo eliqondiswe kubo bonke abantu baseNingizimu Afrika ukuthi bathathe izinyathelo ezinqala ukuqinisekisa ukuthi izingane zethu ziyanakekelwa futhi ziyavikelwa ukuze zingalimali. Kungumsebenzi wethu futhi kuyisibopho sethu njengabazali, abalondolozi bezingane kanye nomphakathi ukuthi siqinisekise ukuphepha kwezingane zethu, ikakhulu ngalesi sikhathi esizayo.1.11 Njengoba lona kungumhlangano wokugcina wonyaka wezi-2013, amalungu eKhabhinethi afisela bonke abantu baseNingizimu Afrika ukuphumula okuhle, okunokuthula futhi okuphephile ngalesi sikhathi samaholidi okuphela konyaka. IKhabhinethi iyasinxusa thina sonke esinawo amandla, ukuthi sikhombise umoya woBuntu ngokuthi silekelele abantu nemindeni  engakwazi ukuzondla ngokwayo, futhi sikhombise ububele njengesizwe esinakekelanayo futhi esihloniphanayo.2. Izinqumo zeKhabhinethi eziqavile2.1 IKhabhinethi yayamukela iNqubomgomo, Nelisu kanye noHlelo Lukwazwelonke Lwezohleloxhumano  olubizwa nge-South Africa Connect. Lokhu kuzoba negalelo elibonakalayo ekukhulisweni komnotho, nentuthuko kanye nokuvulwa kwamathuba emisebenzi. Injongo enkulu ukuqinisekisa i-avaleji yesivinini sokudonsa ulwazi kuhleloxhumano esiyi-100 mbps ungekafiki owezi-2030. Ukuze kufinyelelwe kulo mkhawulo ngendlela eqhubekayo, kunemikhawulo ezobekwa ebuyezekayo kusukela kwi-avaleji yesivinini sabasebenzisi bohleloxhumano esingu-5 mbps okumele kufinyelelwe kusona ngowezi-2016 futhi okumele sitholwe ngama-50% abantu bakuleli lizwe, futhi leli nani kumele likhuphuke lifinyelele kuma-90% ngowezi-2020. Kukhona futhi nemikhawulo ebekelwe uhleloxhumano lwezikole kanye nemitholampilo kanye nomkhakha wezemisebenzi kahulumeni wonkana. Ukukhula ngesivinini esikhulu kobuchwepheshe bezohleloxhumano kusho ukuthi lemi khawulo kumele ibuyekezwe njalo ngonyaka.2.2 IKhabhinethi yakwamukela ukushicilelwa koHlaka Lwenqubomgomo Kazwelonke Yohlelo Oludidiyelwe Lolwazi Lwezobuchwepheshe Kwezokuxhumana (i-ICT) kuSomqulu Kahulumeni ukuze umphakathi uphawule ngalo. Lolu Hlaka Lwenqubomgomo luphathelene nesidingo sokuchibiyela izinqubomgomo nezimiso zomthetho ukuze kubhekelelwe izinguqugo ezenzeke ngesivinini esikhulu kule minyaka edlulile emkhakheni weze-ICT.  Ezinye zezinto olugxile kuzona lolu Hlaka Lwenqubomgomo yimisebenzi yezokuxhumana ngezingcingo, ezokusakaza kanye nezamaposi. Kuzobanjwa izigcawu zokulalelwa komphakathi kuzo zonke izifundazwe ekuqaleni konyaka ozayo.2.3 IKhabhinethi yazamukela izichibiyelo zeNqubomgomo Yokufudukela Kwezokusakaza Ngedijithali eziphathelene ikakhulu nokuthi i-Set Top Box (ama-STB) angamadikhoda kumele abe nohlelo lokulawula noma cha. Eminye yemigomo esetshenzisiwe ukuthatha isinqumo mayelana nalokhu kwaba:• isidingo sokufudukela kwidijithali ngokushesha, ikakhulu mayelana nokukhishwa kwesiginali yokusakaza ngomoya;• ukuqinisekisa ukuthi imali yomxhaso kahulumeni isetshenziswa ngendlela ezoletha imiphumela emihle;• ukugqugquzela imboni yakuleli lizwe yezama-elekthronikhi futhi kuvulwe namathuba emisebenzi;• ukuhlomulisa osomabhizinisi abasafufusa;• ukunciphisa amathuba okugcwala ezimakethe zaseNingizimu Afrika kwama-STB ashibhile futhi angasebenzi ngokuphelele;• ukuvikela umsebenzi weNhlangano Yezokusakaza YaseNingizimu Afrika;• ukubhekelela izinguquko ezenzeka ngesivinini esikhulu kwezokusakaza kanye nasemkhakheni weze-ICT wonkana;• ukunciphisa izinga lokugweva nomsebenzi futhi kukhuthazwe ukuncintisana ngokuthi kuvunyelwe ukungena kwezinkampani ezintsha embonini kamabonakude okhokhelwayo ngaphandle kokuhlomula ngokungafanelekile kumxhaso kaHulumeni;• ukunciphisa amathuba okuthathelwa izinyathelo zomthetho yizinkampani zokusakaza kanye nosomabhizinisi, okungaholela ekutheni kubambezeleke inqubo yokufudukela kwidijithali.Emva kokucubungula le migomo kanye neminye ngokuhlanganyela,  iKhabhinethi yanquma ukuthi uhlelo lokulawula akumele lube ngoluphoqelekile. Kepha-ke ama-STB kumele abe nohlelo lokulawula ukuze kuvikeleke imali etshalwe nguHulumeni kwimakethe yama-STB exhaswe ngezimali kanye nemboni yakuleli lizwe yezama-elekthronikhi futhi ukuze kube nezinguquko ezisheshayo kwezobuchwepheshe, oluzosetshenziswa yizinkampani zokusakaza esikhathini esizayo okungenzeka zingathandi ukulisebenzisa njengamanje.Ukuvimbela izinkampani zokusakaza ezikhokhelwayo ukuthi zingahlomuli ngokungafanele ohlelweni lokulawulwa kwama-STB, imali etshalwe nguhulumeni oHlelweni Lokulawulwa kwama-STB izoqoqwa kwizinkampani zokusakaza ezikhokhelwayo eziqoka ukusebenzisa uHlelo Lokulawulwa kwama-STB.IKhabhinethi inxusa bonke abathintekayo ukuthi balungise ukungaboni ngaso linye okukhona phakathi kwabo futhi basebenzisane nohulumeni ukufezekisa ukuqaliswa kohlelo lokufudukela kwidijithali ngokushesha ukuze kuhlomule leli lizwe.2.4 IKhabhinethi yazamukela izinyathelo okuhloswe ngazo ukulekelela amakhaya anezikweleti ezingaphezu kwamandla futhi okuhloswe ngazo ukuqinisa ukuzinza kwezezimali.UNgqongqoshe Wezezimali kanye noNgqongqoshe Wezohwebo Nezezimboni banikwa imvume yokuthi baqalise izinyathelo zokugwema nokunciphisa ubungozi bokuthi abantu bazithole sebenezikweleti ezingaphezu kwamandla abo ngokuthi bavule ezinye izikweleti. Lokhu kubandakanya nokuhlinzeka ngohlelo oluzophathwa yiminyango kahulumeni yomibili lwezinyathelo ezinqala zokulekelela amakhaya njengamanje anezikweleti ezingaphezu kwamandla, kanye nokuvimbela amakhaya ukuthi angabi nezikweleti ezingaphezu kwamandla esikhathini esizayo.UNgqongqoshe Wezezimali uzothatha futhi nezinyathelo zokukhuthaza abaqashi ukuthi balekelele abasebenzi babo abanezikweleti ezingaphezu kwamandla abo ngokuthi baphenye ukuthi isemthethweni yini imiyalelo yokudonswa kwemali emiholweni yabasebenzi, futhi kuhlinzekwe abasebenzi ngezinhlelo ezizoqinisekisa inhlalakahle yabo kwezezimali.2.5 IKhabhinethi yalwamukela Uhlaka Oludingidwayo lweNqubomgomo Kazwelonke Yokuphathwa Kwemvelo Yasolwandle. Le nqubomgomo inikeza imininingwane yendlela ehambelanayo yokuphathwa kwemvelo yasolwandle emikhakheni ehlukahlukene. Lokhu kuzokwenza iNingizimu Afrika ikwazi ukubhekana ngendlela efanele nezinselelo ezibangelwa umthelela wokukhahlamezeka kwemvelo yasolwandle ngenxa yezenzo zabantu, futhi kusenjalo kuqinisekiswe ukusetshenziswa ngokuphelele kwamathuba okukhuliswa komnotho ahlinzekwa wulwandle.2.6 IKhabhinethi yazamukela Izimo zokugcina eziphathelene neNqubomgomo Kazwelonke Yezamanzi futhi yaziphawula izinqubo esezenziwe zokubonisana nomphakathi zokuphothulwa kohlelo lokuBuyekezwa Kwenqubomgomo Kazwelonke Yezamanzi.Lezi Zimo ezintsha Zenqubomgomo Yezamanzi zamukela izimo zokulawulwa kwezamanzi ngendlela ethuthukisayo, ezibhekelela ukuxhumana phakathi kwezokuphathwa kwamanzi kanye nezinjongo zikahulumeni ezithuthukisayo futhi ezihambisana noguquko. Lokhu kucubungula uhlelo lwezamanzi lonkana mayelana nokuthi amanzi angaba naliphi igalelo ekufezekisweni kwentuthuko elinganayo, ehlomulisa umuntu wonke futhi esimeme ezweni lonke.2.7 IKhabhinethi yayamukela inqubo yokuqinisekisa ukusebenza ngendlela ehambelanayo phakathi kwamaBhodi Ezamanzi kanye neziMpiko eziyisishiyagalolunye Ezilawula Ezamanzi Ezifundeni. Lokhu kulandela umbiko wokugcina ophathelene noguquko oluhlongozwayo kumaBhodi Ezamanzi.Umsebenzi omkhulu weziMpiko Ezilawula Ezamanzi Ezifundeni kuzoba ukuthuthukiswa kanye nokuphathwa kwengqalasizinda yezifunda (ukuphakelwa kwamanzi kanye nemithombo yamanzi) kubandakanya nokuxhaswa ngezimali, ukuthuthukiswa kwemiklamo kanye nemisebenzi eqhubekayo kanye nokulungiswa. Lokhu kuzokwenza ukuthi kuphuculwe ukwesekwa okunikezwa ohulumeni bezindawo, okuyisidingo esisemqoka ekulethweni koguquko emkhakheni wonkana.2.8 IKhabhinethi yakwamukela ukuqaliswa kokukhishwa kwekhambi legciwane elibizwa nge-Human Papiloma Virus (i-HPV), okuzokwenziwa esikhathini esiyizinyanga eziyisithupha ngokwehlukana, ngowezi-2014, emantombazaneni aneminyaka yobudala eyisishiyagalolunye ukuya kweyishumi ngokusebenzisa uHlelo Oludidiyelwe Lwezempilo Ezikoleni. Lokhu kuhambelana nesincomo seNhlangano Yezempilo Emhlabeni.Injongo yalokhu ukunciphisa ubungozi bokuthi amantombazane ahlaselwe umdlavuza womlomo wesibeletho uma esekhulile, futhi lokhu kuzophucula ikhwalithi yempilo yabesifazane futhi kwenze ukuthi baphile isikhathi eside futhi kunciphise izifo ezingalapheki futhi ezingathelelani.3 IMithethosivivinywa3.1 IKhabhinethi yakwamukela ukushicilelwa kuSomqulu Kahulumeni kohlaka loMthethosivivinywa we-Agrément South Africa, 2013 kanye neMemorandamu Yezinjongo ZoMthethosivivinywa ukuze umphakathi uphawule ngalokhu.UMthethosivivinywa ohlongozwayo uhlinzekela ukwamukelwa ngokusemthethweni kwe-Agrément South Africa, njengophiko lukahulumeni. IBhodi ye-Agrément South Africa inikezwe umsebenzi wokuhlola ukuba sesimweni esifanelekile kwemikhiqizo noma izinhlelo zemboni yezokwakha ezingenziwanga ngokwamazinga afanayo abekiwe, futhi okuyimikhiqizo engenawo amazinga kazwelonke abekiwe.Lokhu kuzokwenza ukuthi kube nemboni yezokwakha enohlonze futhi eqhamuka nezindlela ezintsha zokusebenza kanye nemikhiqizo emisha ezoba nomthelela omuhle ekuvulweni kwamathuba emisebenzi futhi enegalelo elibonakalayo kwizinhlelo zengqalasizinda kaHulumeni.3.2 IKhabhinethi yakwamukela ukwethulwa ePhalamende koMthethosivivinywa Wokuchibiyela WeBhange Lentuthuko Yamazwe Ase-Afrika AseNingizimu, wezi-2013. Lo Mthethosivivinywa uchibiyela uMthetho WeBhange Lentuthuko Yamazwe Ase-Afrika AseNingizimu, we-1997.UMthethosivivinywa Wokuchibiyela wenzelwe ukuthi uvumele ukwelulwa kokusebenza kweBhange Lentuthuko Yamazwe Ase-Afrika EseNingizimu kufinyelele kunoma iliphi ilizwe kwizwekazi lase-Afrika kanye neziqhingi zalo. Lokhu kuzokwenza ukuthi iBhange likwazi ukubamba iqhaza emisebenzini yezengqalasizinda emikhulu kanye neminye imiklamo ebalulekile engekho kwisifunda seNhlangano Ethuthukisa Amazwe aseNingizimu ne-Afrika (i-SADC), okungenzeka iphucule amathuba ezokuhwebelana kanye nokukhula komnotho kwizwekazi futhi kusekele amakhomishini ezivumelwano zokubambisana phakathi kweNingizimu Afrika namanye amazwe kanye nezibopho zayo zokuqinisekisa ukusebenzisana kwamazwe akulesi sifunda.3.3 IKhabhinethi yakwamukela ukukhishwa kohlaka loMthethosivivinywa Wokulawulwa Komkhakha Wezezimali ukuze umphakathi uphawule ngawo, futhi ukuze kuqinisekiswe ukuqaliswa kwezibopho zeNingizimu Afrika kwi G-20.Injongo yoMthethosivivinywa ukwenza umkhakha wezezimali uphephe kakhulu kunakuqala ngokuthi kuqaliswe uhlelo lokulawula olubizwa nge-‘twin peaks’ (iziqongo ezimbili), okusho ukusungulwa kwabalawuli ababili: umlawuli ozoqapha ukuphepha nokusebenza kahle kwezikhungo zezimali kanye nomlawuli ozoqapha indlela izikhungo zezimali ezenza ngayo umsebenzi wazo wezebhizinisi.4 Abaqashiwe4.1 IKhabhinethi yakwamukela ukuqashwa kuka-Esther Sarah Makau kwisikhundla sokuba Isikhulu Esiyinhloko Esilawula Izimali eMnyangweni Wezobuciko Namasiko.4.2  IKhabhinethi yakwamukela ukuqashwa kwalaba abalandelayo eMnyangweni Wezokuxhumana:a) UReneva Fourie kwisikhundla sokuba Iphini likaMqondisi-Jikelele: Ophikweni Lwezokuthuthukiswa Komphakathi Ngolwazi kanye Nocwaningo;b) UTinyiko Moses Ngobeni kwisikhundla sokuba Iphini likaMqondisi-Jikelele: Ophikweni Lwezokuthuthukiswa Kwengqalasizinda ye-ICT;c) USibongile Vulikhaya Makopi kwisikhundla sokuba Iphini likaMqondisi-Jikelele: Ophikweni Lokuqapha Izinkampani Zombuso kanye Nokuthuthukiswa Kwamabhizinisi eze-ICT.4.3  IKhabhinethi yakwamukela ukuqashwa kukaSiyakhula Paradise Simelane kwisikhundla sokuba Isikhulu Esiyinhloko Esilawula Izimali eMnyangweni Wezokuthuthukiswa Kwezindawo Zasemakhaya kanye Nezinguquko Kwezomhlaba.4.4 IKhabhinethi yakwamukela ukuqashwa kabusha kukaSiyabulela Thomas Tsengiwe kwisikhundla sokuba nguKhomishana Omkhulu kwiKhomishana Yokuphathwa Kwezohwebo Emhlabeni.4.5 IKhabhinethi yakwamukela ukuqashwa kukaNksz. Thezi Rosemary Mabuza njengePhini likaKhomishana kwiKhomishana Kazwelonke Yezabathengi (i-NCC).4.6 IKhabhinethi yakwamukela ukuqashwa kukaMnu. Themba Thomas Cyril Dlamini njengoMphathi Oyinhloko weBhodi Kazwelonke Yezokugembula.4.7 IKhabhinethi yakwamukela ukuqashwa kuka-Adv. Solomon Makhosini Msibi njengoMphathi Oyinhloko eSikhungweni Sokuphathwa Kwezithuthi Zomgwaqo (i-RTMC) .4.8  IKhabhinethi yakwamukela ukuqokwa kwalaba abalandelayo kwiBhodi ye-RTMC.a) Nksz. Thembeka Mdlulwa (Ongelona Ilungu Lesigungu Esiphezulu)b) Mnu. Ike Nxedlana (Ongelona Ilungu Lesigungu Esiphezulu)c) Nksz. Nalini Maharaj (Ongelona Ilungu Lesigungu Esiphezulu)d) Mnu. Rowan Graham Nicholls (Ongelona Ilungu Lesigungu Esiphezulu)e) Nksz. Morwenyane Maria Mathabathe (Ongelona Ilungu Lesigungu Esiphezulu)f) Mnu. Zola Malvern Percival Majavu (Ongelona Ilungu Lesigungu Esiphezulu)g) Mnu. Sam Ledwaba (Ongelona Ilungu Lesigungu Esiphezulu).4.9  IKhabhinethi yakwamukela ukuqokwa kwalaba abalandelayo njengaBaqondisi Abangewona Amalungu Esigungu Esiphezulu kwiBhodi Yezeposi laseNingizimu Afrika:a) Mnu. Templeton Magezab) Mnu. Sihle Joel Ngubanec) Nksz. Selebaleng Primrose (Boitumelo) Mothelesid) Mnu. Sathiaseelan Gounden.4.10 IKhabhinethi yakwamukela ukuqokwa kwalaba abalandelayo kwiBhodi Yokuqala Yophiko Lukazwelonke Lwezokulahlwa Ngendlela Efanele Kwemfucuza Enobungozi:a) Slz. Gordan Sibiya (uSihlalo)b) UClive Douglas Knealec) U-Eric Peter McDonaldd) UQueen Nothando Gopoe) UMathews Mateo Mathebef) Dkt. Margaret Msongi Mkhosig) UNolwazi Zandile Cobbinahh) UJustin Daniel.4.11 IKhabhinethi yakwamukela ukuqokwa kwalaba abalandelayo njengamaLungu Akhethwe Umqashi eSikhwama Somhlalaphansi Wezisebenzi Zikahulumeni:a) Mnu. Stadi Mngomezulu ( ehhovisi likaMgcinimafa Kazwelonke)b) Mnu. Bhekithemba Thabo Gamedze (ehhovisi likaNgqongqoshe Wezezimali)c) Dkt. Renosi Mokate (ehhovisi likaNgqongqoshe Wezezimali)d) Dkt. Malcolm Barry Kistnasamy (eMnyangweni Wezempilo)e) Nksz. Gladys Modise (eMnyangweni Wezemfundo Eyisisekelo)f) Nksz. Esther Euphane Aletta (Barbara) Watson (eMnyangweni Wezemisebenzi Kahulumeni Nokuphathwa Kwayo)g) Mnu. Nkhangweleni Seth Makhani (eMnyangweni Wezokuvikela)h) Nksz. Moira-Anne Moses (Ophikweni Lokutshalwa Kwezimali Zikahulumeni).IKhabhinethi yakwamukela ukuqokwa kwalaba abalandelayo njengamaLungu Akhethwe Umqashi Njengamalalela:i) Nksz. Lindy Ann Bodewig (ehhovisi likaMgcinimafa Kazwelonke)j) Adv. Lindiwe Grace Nkosi-Thomas (ehhovisi likaNgqongqoshe Wezezimali)k) Mnu. Abel Sithole (ehhovisi likaNgqongqoshe Wezezimali)l) Dkt. Thamizhanban Pillay (eMnyangweni Wezempilo)m) Dkt. Mogenthiran Shunmugam (Morgan) Pillay (eMnyangweni Wezemfundo Eyisisekelo)n) Dkt. Lesiba Alex Mahapa (eMnyangweni Wezemisebenzi Kahulumeni Nokuphathwa Kwayo)o) Brigadier Johan David Griesel (eMbuthweni Wamaphoyisa aseNingizimu Afrika)p) Nksz. Rejane Woodroffe (Ophikweni Lokutshalwa Kwezimali Zikahulumeni).4.12 IKhabhinethi yakwamukela ukuqashwa kabusha kukaMnu. Andrew Zaloumis njengoMphathi Oyinhloko we-iSimangaliso Wetland Park Authority.4.13 IKhabhinethi yakwamukela ukuqashwa kabusha kwalaba abalandelayo Ophikweni Lomlawuli Kazwelonke Lwezincasiselomicikilisho Eziphoqelekilea) Jeff Molobela (uSihlalo)b) Mnu. Nico Vermeulen (Ongelona Ilungu Lesigungu Esiphezulu)c) Nksz. Funzani Asnath Melato (Ongelona Ilungu Lesigungu Esiphezulu)d) Nksz. Susanna Elizabeth Moolman (Ongelona Ilungu Lesigungu Esiphezulu)e) Slz. Sadhasivan Perumal (Ongelona Ilungu Lesigungu Esiphezulu)f) Nksz. Dora Ndaba (Ongelona Ilungu Lesigungu Esiphezulu)g) Mnu. Paul Serote (Ongelona Ilungu Lesigungu Esiphezulu)h) Mnu. Sipho Reginald Zikode (Ongelona Ilungu Lesigungu Esiphezulu).Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla ziyi-19 Nhlolanja wezi-2014,21 Feb 2014,https://www.gov.za/statement-cabinet-meeting-19-february-2014,https://www.gov.za/zu/isitatimende-somhlangano-wekhabhinethi-wangomhla-ziyi-19-nhlolanja-wezi-2014,"1. Okushiwo yiKhabinethi ngezindaba ezisemqoka esimweni samanje1.1. INkulumo kaMongameli ngeSimo seZwe yama-24 (i-SoNA) selokhu kwangena umbuso wentandoyeningi ihlinzeke ngokuhlaziya okusemqoka lapho kuphela isikhathi sokubusa noma sethemu mayelana nokwenziwa kwezinto uhulumeni azibeke eqhulwini kusukela ngowezi-2009 kuya kowezi-2014. Ukwethulwa kohlelo lwemiphumela ngowezi-2009 kwenze kwaba nokunganyelwa komsebenzi okugxile kumiphumela yokwenziwa komsebenziukuqinisekisa ukuthi uhulumeni uhlinzeka izidingongqangi ngendlela efanele futhi nesheshayo.1.2. Kulandela iNkulumo kaMongameli ngeSimo seZwe nenkulumompikiswano ngeNkulumo kaMongameli ngeSimo seZwe, uhide lwemihlangano eqhubekayo yoNgqongqoshe yokunqampunela abemithombo yezindaba ihlinzeka ngethuba lokuxoxisana noNgqongqoshe abehlukene abazonaba ngeNkulumo kaMongameli. Umbiko wokuphela kwesikhathi sokubusa sonyaka wezi-2009 kuya kowezi-2014 uzokwengezelwa ngoMbiko wokuBukeza weminyaka engama-20 nobufakazi obuqinisekisiwe okuyingxenye yomkhankaso wokugubha imiNyaka engama-20 yeNkululeko.Bonke abantu baseNingizimu Afrika bayamenywa ukuthi baBambe iQhaza ekuguquleni umlando wombuso wobandlululo ngokugubha imiNyaka engama-20 yeNkululeko, etshengisa ngokungabazeki ukuthi iNingizimu Afrika iyizwe elingcono kunalokhu elaliyikho ngonyaka we-1994.1.3. IKhabhinethi igcizelela umyalezo kaMongameli Jacob Zuma mayelana nemibhikisho. Imibhikisho esabisa izimpilo zabantu nempahla futhi ilimaze ingqalasizinda ebalulekile eyenzelwe ukusetshenziswa yimiphakathi, ibukela phansi yona le ntandoyeningi eqhakambisa ilungelo lokubhikisha. Njengabantu baseNingizimu Afrika sonke sinomthwalo wokwakha umphakathi ohlonipha umthetho, ohloniphanayo kanjalo nohlonipha impilo nempahla.IKhabhinethi iqinisekisa umphakathi ukuthi ukulahleka kwezimpilo ngenxa yobudedengu bamaphoyisa ngesikhathi ebhekena nemibhikisho angeke kushawe indiva noma kuvunyelwe. Ngokufanayo, ababhikishi ababhikisha bephethe izikhali noma abazotholakala beshisa izinsiza zomphakathi noma abazobeka izimpilo zabanye engcupheni bazobhekana ngokugcwele nengalo yomthetho.UHulumeni uzosebenzisana nemiphakathi ukwenza ngcono izimo zempilo kuzo zonke izingxenye zezwe. Imiphakathi iyanxuswa ukuthi ixoxisane namakhansela emizamweni yokubambisana nokuxazulula ngokuzwana izinkinga zemibhikisho yokuhlinzekwa kwezidingongqangi.1.4. Izingxoxo ngamaholo phakathi kwezimayini zeplathinamu neNhlangano yabasebenzi basemayini neNyunyana yezoKwakha i-AMCU ziyaxazululwa ngabe-CCMA. I-CCMA iqoke okhomishini abakhulu ukuze baqhube lezi zinhlelo.IKhabhinethi iyethemba ukuthi izinhlangano zizofinyelela esivumelwaneni esizozuzisa zombili izinhlangothi futhi esizovikela amalungelo abasebenzi siphinde sivikele nomnotho wezwe.1.5. IKhabhinethi iyamukwamukela ukubhalisa kwabavoti abafanelekile abangaphezulu kwamaphesenti angama-80 njengenkomba yokuphumelela komkhankaso wokubhalisela ukuvota obuqhutshwa yiKhomishane yoKhetho Ezimele i-IEC. Ngomoya wokugubha nokukhumbula imiNyaka engama-20 yeNkululeko, iKhabhinethi incoma i-IEC, izinhlangano zepolitiki namalungu omphakathi ngemizamo yokuhlanganyela ukuqinisekisa ukuthi baningi abavoti abafanelekile abhalisile. IKhabhinethi incoma futhi ukuzibandakanya okubonakalayo kulezo zakhamuzi eziqinisekise ukuthi amagama azo ayavela ohlwini lwabavoti.Abavoti abafanelekile abasadinga ukuqinisekisa imininingwane yabo yokubhalisa kanye nalabo abasafisa ukubhalisa kumele bavakashele amahhovisi e-IEC aseduze nabo ngaphambi kokuthi uhla lwabavoti luvalwe. Uhlu lwabavoti luzovala uma uMongameli esememezele (lokho ukushicilelwa kusoMqulu kaHulumeni) umhla ziyi-7 Nhlaba njengosuku lokhetho. Kumenywa bonke abantu baseNingizimu Afrika abafanelekile ukuvota ukuthi basebenzise ilungelo labo lokuvota ngoKhetho lwesihlanu lukaZwelonke. IKhabhinethi imemaabaholi bezepolitiki ukuthi bafake umoya wokubekezelelana kwezepolitiki ezinhlanganweni nakubalandeli babo. Lokhu kubalulekile ukuqinisekisa ukhetho olukhululekile nolunobulungiswa kanjalo nokuqhakambisa ukubaluleka koMthethosisekelo wethu.1.6. IKhabhinethi iyawamukela umzuliswano wokuqala womkhankaso woMgomo weGciwane elenza uMdlavuza elibizwa phecelezi ngokuthi i-Human Papillomavirus Vaccination (i-HPV), ozoqala mhla ziyi-7 ngoNdasa wezi-2014. Umgomo womdlavuza wesibeletho uzonikezwa amantombazane aneminyaka eyi-9 ne-10. Abazali kanye nababheke amantombazanyana afunda iBanga lesine aneminyaka eyi-9 neyi-10 bayakhuthazwa ukuthi baseke lo mkhankaso ngokuthi banikeze imvume kubantwana babo baphinde futhi baxoxisane nabantwana babo ngokubaluleka kwalokhu kugoma.   Igxathu eselihanjiwe kwezempilo zomphakathi, elihambisana nezincomo zeNhlangano yeZempilo Yomhlaba, kulindeleke ukuthi libe negalelo ekunciphiseni umdlavuza wesibeletho kubantu besifazane nokunciphisa ukushona kwabo ngenxa yezifo eziphathelene nalokhu.1.7. IKhabhinethi iphinde yakwamukela ukwethulwa kweNqubomgomo yokuHlela uMndeni eBukeziwe nemiHlahlandlela yokuHlinzeka iziDingongqangi mhla zingama-27 kuNhlolanja wezi-2014 nguNgqongqoshe wezeMpilo. (Lokhu kuzokwenza ukuthi intsha yesifazane ikwazi ukuqeda isikole futhi ilandele amaphupho ayo ngaphandle kwezithikamezo zokuthola abantwana abangahleleliwe. UNgqongqoshe wezeMpilo uzophinde futhi athule uhlelo olusha lwabantu besifazane lokuhlela umndeni lomjovo ojovwa ngaphansi kwesikhumba, yidivayisi eluhlala isikhathi eside.1.8. UMongameli Jacob Zuma njengoMkhuzi oyiNhloko woMbutho wezokuVikela eNingizimu Afrika i-SANDF, uzohambela uSuku lwabaVikeli boMbuso abaHlomile e-Bloemfontein mhla zingama-21 kuNhlolanja wezi-2014.Lo mcimbi waminyaka yonke uthulela isigqoko abesilisa nabesifazane bethu ngokuzinikela kwabo kanti futhi uhlonipha nalabo abadlula emhlabeni besemsebenzini. Uphinda uhlinzeke amalunga omphakathi ngethuba lokuthi azizwele ngqo ngokusebenza nangemisebenzi ye-SANDF.   IKhabhinethi iyaziqhenya ngomsebenzi oyimpumelelo i-SANDF ephumelele kuyo emhlabeni wonke, imisebenzi eyewenze ezindaweni ezifana noBurundi namhlanje esezinohulumeni ozinzile; empumalanga ne-DRC, lapho khona i-SANDF, njengengxenye yokuNgenelela kweQembu lamaButho i-FIB, ibhekana khona namaqembu amaningi ayehlomile, kanye negalelo layo lokuhlenga izimpilo zamakhulu ezinkulungwane zabantu esizindeni sase-Darfur eSudani. IKhabhinethi iphinde yakuqaphela futhi ukugwenywa kokuphanga okube yimpumelelo  obekunyonyobela isizinda seNingizimu ne-Afrika okwenziwe yi-SANDF ngokujuba amalunga ayo nokuqapha umzila wase-Mozambique. 1.9. UMongameli Jacob Zuma uzoba nohambo lomsebenzi olubheke e-United Kingdom kusukela mhla zi-2 kuya kumhla zizi-4 kuNdasa wezi-2014, lapho khona eyohambela umcimbi woPhiko lukaZwelonke wokuBonga  nokugubha impilo nemisebenzi yowayengumongameli wakuleli uMongameli Nelson Mandela e-Westminster Abbey, eLandani mhla zi-3 kuNdasa wezi-2014.  1.10. Iphini likaMongameli uKgalema Motlanthe lizohambela umcimbi wokugubha iminyaka eyi-100 yokuBumbana kweNyakatho neNingingizimu Nigeria e-Abuja mhla zingama-27 kuNhlolanja wezi-2014. iKhabhinethi ihalalisela abantu baseRiphablikhi yase-Nigeria ngalo mcimbi oyigxathu eliya phambili owenzeka ngesikhathi esifanayo lapho khona iNingizimu Afrika igubha iminyaka engama-20 yeNkululeko.1.11. INyanga yaMalungelo Abantu izogujwa ngaphansi kwesiqubulo esithi:  “Kugujwa iminyaka engama-20 yokuguqula izimpilo ngamalungelo abantu”.UMongameli Jacob Zuma uzokwethula inkulumo eqavile yoSuku lwaMalungelo Abantu (mhla zingama-21 kuNdasa wezi-2014) emcimbini omkhulu oyobe use-Sharpeville.Izinhlelo zikaHulumeni zizoqinisa umkhankaso wemiNyaka engama-20 yeNkululeko ngokuqhakambisa izinto eziphakamisa nezikhuthaza ukubumbana komphakathi, ukwakha isizwe nobumbano emiphakathini yaseNingizimu Afrika.1.12. UMnyango wezokuThuthukiswa koMnotho, i-Ejensi kaZwelonke yokuThuthukisa iNtsha i-NYDA kanye neHhovisi likaMongameli bazosingatha Indaba yeNtsha eholwa nguMongameli mayelana nemisebenzi namakhono e-Birchwood Conference Centre, e-Boksburg kusukela mhla zingama-28 kuNhlolanja wezi-2014 kuya zi-3 kuNdasa wezi-2014 ngaphansi kwesiqubulo  esithi: “Ukusebenza ndawonye ukunika amandla nokunika intsha yaseNingizimu Afrika ithemba.”Eminyakeni engama-20 eyedlule uhulumeni uqalise amasu ahlukahlukene ukubhekana nokuswela kwentsha imisebenzi. Uphiko lwamaKhono kaZwelonke, ezeMfundo eyisiSekelo kanye neZivumelwano zokuQasha iNtsha zitshengisa ukuzibophezela okukhulu kwezingxenye okubanjisenwe nazo, okugcwaliswa yiziNhlelo zokuQasha uMphakathi ezahlukene nemithetho efana noMthetho wokuBuyiselwa iNtela onguNombolo wonyaka wezi-2013, phecelezi i-Employment Tax Incentive Act No 26 of 2013.1.13. IKhabhinethi iyakwamukela ukuqalwa kwayo yonke imikhakha yezenhlalo ekubanjisenwe nayo eNgqungqutheleni yoMkhakha weNhlalakahle yoHlelo olweLulelwe ukuFinyelela eMphakathini i-EPWP ezohlola inqubekelaphambili yama-EPWP nokuthi kungaqhutshwa kanjani ukuthi yelulwe.INgqungquthela izobanjwa ngaphansi kwesiqubulo esithi: “Sibambisene ukusheshisa ukwakha amathuba emisebenzi ngokusebenzisa inhlalakahle yama-EPWP.”-EPWP yathulwa ngowezi-2004 kanti isalokhu ingukhiye wamasu kahulumeni okusungula amathuba omsebenzi ezigidini zabantu baseNingizimu Afrika ngesikhathi esifishane.1.14. IKhabhinethi ifisela iBafana Bafana okuhle emdlalweni webhola lomhlaba wobungani ozayo ezowudlala nabazosingatha iNdebe yoMhlaba i-Brazil enkundleni yezemidlalo i-FNB Stadium mhla zi-5 kuNdasa wezi-2014. IKhabhinethi imemaabantu baseNingizimu Afrika ukuthi batshengise izihambeli zethu ukuzamukela ngoBuntu, nokuthi beseke iqembu lethu lesizwe.2. Izingxoxo nezinqumo zeKhabhinethi eziqavile2.1. IKhabinethi yakwamukela ukuthuthukiswa kwenqubomgomo yoPhiko lokuThuthukisa uLwazi lweziFundo zokuFundela iMisebenzi, amasu okuqalisa kanye nokungenela ezingxoxweni kuyo yonke imikhakha kahulumeni. Kudingeka ngendlela ephuthumayo uhlelo lokuthuthukisa ulwazi ngezifundo zokufundela imisebenzi ukuqinisekisa ukuthi intsha, abafundi, abasebenzi abangaqashiwe ngokugcwele, abahlali abangasebenzi banamathuba alinganayo olwazi oluseqophelweni mayelana nokukhetha izifundo zokufundela imisebenzi.Lokhu kuzoqinisekisa ukuthi bayakwazi ukukhetha ngendlela enolwazi imikhakha yezemfundo ezobahlinzeka ngemisebenzi enamathuba amakhudlwana okuqashwa futhi esiza ukukhulisa umnotho ozinzile ezweni. 2.2. IKhabhinethi yeseka ukuqaliswa koHlelo lokuDalula iMisebenzini kaHulumeni ngoHleloxhumano kusukela kuMbasa wezi-2014, olungena esikhundleni sohlelo lokuhambisa izethulo ngesandla, ukuqhutshwa nokuqinisekisa kwalokho okudalulwayo. UkuDalula ngohleloxhumano wuhlu lobuchwepheshe bomoya olwengamele ukudalula ezezimali kwabasebenzi abasezikhundleni (amalungu e-SMS) okufanele adalule izintshisekelo zawo ezibhaleka phansi kuziPhathimandla zabo kungakashayi umhla zingama-30 kuMbasa njalo ngonyaka.Uhlelo lokuDalula ngoxheloxhumano lutholakala ekhasini lwesizindalwazi soMnyango wemiSebenzi kaHulumeni nokuPhathwa Kwayo u–www.dpsa.gov.za – kanti sixhunywe nakwezinye izingcinalwazi ezikhona ezifana neKhomishiin eBhalisa iziNkampani neMpahla, phecelezi i-Companies and Intellectual Property Commission, amahhovisi okubhalisa amatayitela  kanye ne-eNatis ngenhloso yokuqinisekisa.Uhlelo luhlose ukuqinisa okwenzekayo ngokuhambisana nemigomo kahulumeni yokuqeda nokungayibekezeli nhlobo inkohlakalo.2.3. IKhabhinethi yaqaphela ukusingathwa kweNgqungquthela yaBavikeli boMphakathi base-Afrika nemicimbi ehambisana nayo e-Gauteng kusukela mhla zingama-24 kuya zingama-27 kuNhlolanja wezi-2014. Isikhungo soCwaningo lwabaVikeli boMphakathi e-Afrika sizosingatha ingqungquthela ngaphansi kwesiqubulo esithi: “Siqinisa ukwengamela okuhle e-Afrika ngeqhaza loMvikeli woMphakathi”.Injongo yeNgqungquthela ukuhlola igalelo izikhungo zabavikeli ezinalo ukwenza intandoyeningi enokusebenzisana nokwengamela okuhle, ngalokho ukuba nesandla ekuletheni uxolo nozinzo ezwenikazi. Izophinda futhi ibe yinkundla yokuxoxisana ukuqinisa umbono wokuVikeleka e-Afrika..INgqungquthela ifika ngesikhathi lapho kugcizelelwa khona ukwengamela okukhucululekile, abaholi bephendula ngemisebenzi yabo futhi kuhlinzekwa izidingongqangi ngendlela efanele kubantu abajwayelekile emibusweni yase-Afrika.3. IMithethosivivinywa3.1. IKhabhinethi igunyaze ukuChitshiyelwa koMthethosivivinywa wokuHambisa iMpahla ngeMikhumbi, wezi-2014 ozokwethulwa ePhalamende.UMthethosivivinywa uhlose ukuchibiyela uMthetho wokuHambisa iMpahla ngeMikhumbi, UMthetho 57 we-1951 owandulela uMthethosisekelo, ngonyaka we-1996 owenza kubaluleke ukuthi kube nokuhambisana kulokho okubalulekile okuhlinzekwe kuMthethosisekelo uphinde futhi uhambisane nezivumelwano zamanje zomhlaba.Ukuchitshiyelwa koMthethosivivinywa kuphinda kunikeze ukubaluleka kweSivumelwano saBasebenzi abasebenzela oLwandle, sonyaka wezi-2006 kanye nokusebenza kweSivumelwano sabaDobi, sonyaka wezi-2007. Zombili lezi zivumelwano zamukelwa yiNhlangano yoMhlaba yaBasebenzi beziNyunyana yeziZwe eziHlangene.Ukuhambisana kwemithetho yasekhaya neZivumelwano kuhlinzeka iNingizimu Afrika ngethuluzi lomhlaba ukuqinisekisa ukuvikeleka komhlaba kwamalungelo amanani emali ekhokhwa olwandle kanye nezimo zokusebenza nezokuphila eziqotho. Lokhu kuzokwenza ukuthi iNingizimu Afrika ikwazi ukungenelela uma kwenzeka imikhumbi yangaphandle engena emachwebeni ethu iphula imithetho yamalungelo amanani emali ekhokhwa olwandle.Ukuqaliswa koMthethosivivinywa kuzophinde kwenze ngcono indlela yokusebenza kanye nendlela imboni esebenza olwandle ebonakala ngayo, okubalulekile ekuhwebeni namazwe omhlaba nasemnothweni womhlaba.4. AbaqashiweIKhabhinethi yakwamukela ukuqashwa kwalaba abalandelayo:4.1. Nk. Carlize Catherina Elizabeth Strydom – uNobhala oMkhulu wamaTayitela (izinga la-DDG) eMnyangweni wezokuThuthukiswa kweziNdawo zaseMakhaya nezinguQuko kwezoMhlaba.4.2. Mnu. Eugene Malcholm Southgate – iPhini likaMqondisi-Jikelele: uPhiko lakwa-Corporate eMnyangweni wezokuThuthukiswa kweziNdawo zaseMakhaya nezinguQuko kwezoMhlaba.4.3. IKhabhinethi yamukele futhi ukuqokwa kabusha kukaMnu. Mohammed Riaz Jawoodeen njengelungu elingelona ilungu leBhodi ePhezulu yeSikhwama sezaMandla i-Central Energy Fund (SOC) Ltd.4.4. IKhabhinethi yamukele ukuqashwa kwalaba abalandelayo njengamalungu alawulayo oPhiko oluLawula ezaMandla eNingizimu Afrika:Abaqashwe ngokungaphelele:a) Mnu. Jacob Rasetlhake Daniel Modise (USihlalo)b) Nk. Maleho Margaret Nkomo (USekela Sihlalo)c) Mnu. Fungai Khumbulani Sibandad) Nk. Khomotso Ramasela MthimunyeAbaqashwe ngokuphelele:e) Nk Nomfundo MasetiImibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yamakhalekhukhwini: 083 501 0139"
Isitatimende Somhlangano weKhabhinethi wangomhla zizi-5 Ndasa 2014,6 Mar 2014,https://www.gov.za/statement-cabinet-meeting-5-march-2014,https://www.gov.za/zu/isitatimende-somhlangano-wekhabhinethi-wangomhla-zizi-5-ndasa-2014,"1.  Izinqumo zeKhabhinethi ezindabeni ezisemqoka zamanje nemicimbi ezayo1.1 IKhabhinethi igcizelela ikhwelo elishaywe nguMongameli Jacob Zuma kuhulumeni, emabhizinisini nasezinyonyaneni  zabasebenzi ukuthi basebenzisane ukukhulisa umnotho wethu ngesilinganiso esizokwazi ukudala amathuba amaningi emisebenzi.INkulumo kaMongameli yeSimo seZwe kanye neNkulumo yeSabiwomali yendlale isisekelo sokuqinisa ukuqaliswa koHlelo Lokuthuthukiswa Kwezwe ngethemu ezayo ngaphansi kobuholi obusha.ISabiwomali sikaZwelonke sehlandla lama-21 salesi sikhathi sombuso wentando yabantu ngampela sixoxa indaba enhle mayelana nokuthi siliguqula kanjani izwe nokuthi siqhubeka kanjani nokubhekana nezinselelongqangi zobubha, ukungalingani nokusweleka kwemisebenzi – kanti futhi, okubalulekile, sikwenza kanjani lokhu ngezinsiza ezincane esinazo.1.2 IKhabhinethi yedlulise ukwenyanya nokunengeka kwayo ngezigameko zakamumva zokubulawa kwamantombazanyana amabili ezenzekile okusolakala ukuthi zihambisana nendlela ethile yokukhonza. Izenzo ezifana nalezi azinayo indawo ezweni lethu. Uma sibheka ukuthi uMthethosisekelo uqhakambisa ilungelo lokuphila, noma ngubani otholakala enza ubugebengu kuzomele abhekane nomthetho ngokugcwele. 1.3 IKhabhinethi ibonga bonke abantu baseNingizimu Afrika namabhizinisi ngamasu abo ezindlela zokonga ugesi, ikakhulukazi ngesikhathi uhlakasikwele lukazwelonke lubhekene nengcindezi. Ngenkathi izwe likwazi ukuhlangabezana nezidingo zalo zamanje, bonke abathengi bagesi bayanxuswa ukuthi bamukele ukonga ugezi njengendlela yokuphila.1.4 IKhabhinethi ihalalisela zonke izikole nothisha abaqokelwe iMiklomelo yokuFundisa kaZwelonke yoNyaka Wezi-2013: I-Via Afrika People’s Choice Awards ezokuba ngomhla ziyisi-6 Ndasa wezi-2014 eGoli e-Birchwood Conference Centre. Le miklomelo ingenye yezindlela lapho khona uMnyango wezeMfundo eyiSisekelo uvuma futhi ukhuthaza othisha abazinikele nabanakekelayo ngemizamo yabo yokuthuthukisa abafundi njengabahlali abenza umsebenzi wabo eNingizimu Afrika yentando yebantu, engabandlululi ngokobuhlanga nangobulili. IKhabhinethi igcizelela futhi ilungelo lezingane lokuthi zifundele endaweni ephephile nekulungeleyo ukufunda.1.5 IKhabhinethi iyawamukela uMnyango wezeSayensi noBuchwepheshe ngokweseka uMgubho wezeSayenzi kuZwelonke okuqhubekayo owaziwa ngokuthi i-Scifest Africa, ozobanjwa kusukela mhla ziyi-12 kuya ziyi-18 Ndasa 2014 eRhini eMpumalanga Kapa ngaphansi kwendikimba ethi “Into the Space”. Lo mcimbi ogujwa njalo ngonyaka ukhuthaza isayensi, ubuchwepheshe, ubunjiniyela kanye nezibalo njengemikhakha yezemfundo entsheni yethu kanti futhi uletha ukuqondwa kangcono  kwale mikhakha kubantu baseNingizimu Afrika. UHulumeni uyaqhubeka nokubeka eqhulwini nokukhuthaza ukufundwa kweZibalo neSayensi njengengxenye yokuthuthukisa amakhono abalulekile adingwa umnotho wethu osathuthuka.1.6 IKhabhinethi iyasamukela isimemezelo se-CAPRISA Consortium sokutholakala kwekhambi elisha lesivikela mzimba leGciwane leSandulelangculazi (i-HIV). Izikhungo zocwaningo mayelana nokuthi umzimba wowesifazane ohlala KwaZulu-Natali uphendule kanjani ekungenweni kwawo yi-HIV ngokwenza izivikelamzimba ezinamandla. Ucwaningo olushicilelwe encwadini yezigameko zansuku zonke yezesayensi esezingeni eliphezulu, i-Nature echaza ngokuthi iqembu labacwaningi lizithole futhi lizihlonze kanjani izivikeli mzimba egazini lowesifazane lase lakha izivikeli mzimba ezifana nazo egumbini lokwenza ucwaningo. Lezi zivikeli mzimba ezakhiwe zibe sezisetshenziswa kucwaningo oluningi olwahlukene egumbini lokwenza ucwaningo ukuthola indlela elandelwa uhlelo lokusebenza kwamasosha omzimba owesifazane ukwenza lezi zivikeli mzimba ezinamandla. Okusha okutholwe kulo wesifazane waKwaZulu-Natali ekuphenduleni kokusebenza kwamasosha omzimba akhe ekulweni negciwane lesandulelangculazi kuletha ithemba lekusasa lokugwema i-HIV namasu okwelapha. Lokhu okutholiwe akusilo ikhambi le-HIV neNgculazi (i-AIDS) yingakho-ke uhulumeni usaqhubeka nokuhlaba ikhwelo kubantu baseNingizimu Afrika ukuthi baqhubeke nokuhlolela i-HIV noma baqhubeke nemishanguzo enikwa labo emva kokuhlola abatholakala benayo i-HIV.1.7 UMongameli Jacob Zuma uzokwethula inkulumo nonyaka  emcimbini wokugubha uSuku lwamaLungelo Abantu mhla zingama-21 Ndasa 2014 ngaphansi kwendikimba ethi:  “Kugujwa iminyaka engama-20 yokuguqula izimpilo ngamalungelo abantu!” enkundleni yeKhilikithi e-Sharpville eGoli. IKhabhinethi ihlaba ikhwelo kubantu baseNingizimu Afrika ukuthi bagubhe ukuphila ezweni eliqinisekisa ukuthi akusophinde kwenzeke ukuthi sithathelwe Ubuntu bethu kunoma ngubani waseNingizimu Afrika, noma ngabe ungowaluphi uhlanga,  ubulili, inkolo noma uzibandakanya nabuphi ubulili. Sonke sinomsebenzi wokuqinisekisa ukuthi irekhodi lamalungelo ethu abantu nomlando kuyagcinwa futhi kuyaqiniswa ngenxa yesizukulwane esizayo.  1.8 Isonto lezaManzi likaZwelonke luzokwethulwa e-Bushbuckridge mhla ziyi-14 ngoNdasa kanti luzoqhubeka ngochungechunge lwemicimbi kuze kuyoba mhla zingama-23 Ndasa 2014. Umcimbi wokwethula uzokuba mayelana nokwehliswa kwamaphampu e-South Vertical Shaft emayini endala i-ERPM ukubhekana nodaba lokuMoma uketshezi olushisayo, i-Asidi eMayini eMaphakathi e-Witwatersrand. Ngokuqhubeka kwesonto kuzovulwa indawo okuhlanzwa kuyo amanzi nezinhlelo eziningi zokuhlinzeka ngamanzi ezifundazweni eziningi. Nonyaka indikimba ithi “Amanzi Ayimpilo – iMinyaka engama-20 yokuHlinzeka ngaMazi ukuThuthukisa Inhlalakahle noMnotho”. IKhabhinethi ihlaba ikhwelo kubantu baseNingizimu Afrika ukuthi bonge amanzi futhi igcizelela isidingo sokuphathwa ngendlela esimeme yalo mthombo eyingcosana, ukuze kwelulwe ukutholakala kwawo kubantu abaningi kunalokhu  baseNingizimu Afrika. 1.9 IKhabhinethi yaziswa ngokwethulwa kwe-INdaba Yentsha yeHhovisi LikaMongameli okube yimpumelelo obekubanjelwe Ekurhuleni kusukela mhla zingama-28 kuya zizi-3 Ndasa 2014. Indaba ibisingathwe iHhovisi likaMongameli, uMnyango wezokuThuthukiswa koMnotho (i-EDD) kanye ne-Ejensi kaZwelonke yokuThuthukisa iNtsha. Indaba yenza kwafinyelelwa eSivumelwaneni sokuQashwa kweNtsha esasayindwa nguhulumeni, amabhizinisi nezinyonyana ngoMbasa wezi-2013. UMongameli Jacob Zuma wethula inkulumo yosuku kuyona Indaba, eyayihanjelwe yintsha okungenani engama-500 ayayiqhamuka kuzo zonke izifundazwe. Ongqongqoshe abehlukene babayingxenye yezingxoxo zokwazisa intsha ngezinhlelo zikahulumeni zokuqasha intsha. Ukwengeza, kwamukelwa amasu aphathekayo azokwenza ukuthi uMongameli noNgqongqoshe abehlukene bahlale babonakale bebambisene nentsha ukuze ukudala amathuba emisebenzi kube yinto ekholekayo.1.10 IKhabhinethi ikuqaphelile ukuhanjelwa okuhle kweNgqungquthela yeziNgxoxo zikaZwelonke ebe yimpumelelo mayelana neNqubomgomo kaZwelonke eDidiyele yoLwazi Lwezobuchwepheshe Kwezokuxhumana (i-ICT) yoHlaka loMthetho, ebibanjwe mhla zizi-3 Ndasa 2014.  IKhabhinethi ikhuthaza umphakathi ukuthi ubambe iqhaza ezithangamini zomphakathi zezifundazwe mayelana noHlaka loMthetho ezizoqala e-Rustenburg ngomhla ziyisi-7 ngoNdasa. Uhlaka loMthetho luzoholela ekuphothulweni koMthetho oDingidwayo maphakathi nonyaka, okuzohlinzeka uhlaka lokuguqula umthetho ngezindlela ezizobhekela izinguquko ezigcwele ze-ICT esikhathini samanje. 1.11 IKhabhinethi iyakujabulela ukuqaphela ukuthi kusukela kwamukelwa i- “SA Connect”, iNqubomgomo yezokuXhumana ngoBuchwepheshe boHleloxhumano naMasu, mhla zizi-4 Zibandlela 2013, izikole ezingama-782 zixhunywe namakhompuyutha namagumbi eziqoqela lwazi ohleloxhumano;  IKamva e-Skills Institute yethulwa, kwase kusungulwa uMkhandlu wokweLuleka wezokuXhumana ngoBuchwepheshe boHleloxhumano.1.12 UMnyango wezeMvelo uzosingatha iNgqungquthela ye-11 yeziNhlangano zeziZwe i-COP11 kusukela mhla ziyi-17 kuya zingama-21 Ndasa 2014, eKapa e-International Convention Centre,  ngaphansi kwendikimba ethi: “ Promoting Blue Growth in Africa: Towards Sustainable Management of Marine Resources”. I-COP11 ebanjwa njalo eminyakeni emibili ihlanganisa ongqongqoshe bezindawo abasuka ezizweni ezingama-22 ezingaphansi kweSivumelwano sokuBambisana ekuVikeleni, ukuPhathwa nokuThuthukiswa kweNdawo yasoLwandle nasoGwini lwe-Atlantic esifundazweni esiseNtshonalanga, maPhakathi naseNingizimu ne-Afrika. Ingqungquthela yonyaka wezi-2014 izobukeza okwenziwayo nezinqumo ezenziwa ngonyaka wezi-2012/13; isabiwomali sonyaka wezi-2014/15, kanye nokufanele kwenziwe ukuqalisa iSivumelwano nohlelo lokwenziwa kwaso. Izophinda futhi inqume ukuthi izinhlangothi zingawamukela kanjani umbono “wokuKhulisa okwenzeka oLwandle” njengendlela yokuphatha ngendlela esimeme okwenzeka olwandle nezinsiza ezigudle ugu.1.13 IKhabhinethi ihalalisele iqembu lesizwe laseNingizimu Afrika leKhilikithi labangaphansi kweminyaka eyi-19, ekuphumeleleni kwalo emdlalweni walo wokuqala woMkhandlu woMhlaba weKhilikithi (i-ICC) weNdebe yoMhlaba wabangaphansi kweminyaka eyi-19 e-Dubai. Indlela leli qembu eliphokophele ngayo izokhuthaza bonke ongcweti bezemidlalo abasebasha ukuthi bafune ukwenza okungcono.1.14 IKhabhinethi iluqaphelile uSuku loMhlaba lwaBesefazane oluzayo – lomhla ziyisi-8 Ndasa 2014. Lolu suku lunika  ithuba abesifazane eNingizimu Afrika ukuthi bahloniphe impumelelo nokuzinikela kwabantu besifazane emiphakathini yethu yaseNingizimu Afrika. Abantu baseNingizimu Afrika kumele babheke inqubekela phambili eyenziwe imiphakathi, izinhlangano nezwe lonkana ukuqhubeza amalungelo abesifazane.Ngesikhathi uMthethosisekelo uhlinzeka isisekelo sokwaziswayo nemigomo, kuwumsebenzi wethu sonke ukuthi siqaphe futhi sivikele abesifazane futhi siqinisekise ukuthi bayathuthukiswa noma bayacijiswa ukuze babambe iqhaza  njengezakhamuzi ezilinganayo ekuthuthukiseni umnotho  nezwe lethu.2  Izingxoxo nezinqumo zeKhabhinethi2.1  IKhabhinethi yakwamukela ukuqaliswa kwenqubo yezingxoxo ezibanzi ngenhloso yokukhiqiza abaningi abaneziqu abazifundele. Lokhu kuzokwethula uhlaka lokuxhumana olwengeziwe, ukuhlangana nokubambisana phakathi kwezinhlaka zochwepheshe, imikhandlu eseqophelweni, imboni, izikhungo zemfundo ephakeme nohulumeni. Lokhu kuzoba negalelo ekuthuthukiseni abasebenzi abanamakhono futhi abakwaziyo ukweseka indlela yokukhula ebandakanya wonke umuntu.2.2  IKhabhinethi yawamukela uMthethosivivinywa wokuChibiyela uMshuwalense wabangaSebenzi wezi-2014 ukuthi wethulwe ePhalamende. Lesi yisichibiyelo sesibili soMthetho woMshuwalense wabangaSebenzi, uMthetho Nombolo 63 wezi-2001.Izichibiyelo ziphinde zibhekane nokuqeda imithelela enobungozi kwezomnotho nezenhlalakahle ngenxa yokungasebenzi, ngokuhambisana namazinga oMhlaba eNhlangano yezabaSebenzi, okundakanya nabafundi abasuke beyofundela amakhono emisebenzi nabasebenzi bahulumeni abangaphethwe ngaphansi kwaloMthetho.Ukuqaliswa koMthethosivivinywa wokuChibiyela, wezi-2014 kwezinye zezinto uzokwelula isikhathi sokukhokhwa kwemihlomulo kulabo abakhokha imali, kusuka ezinyangeni eziyi-8 kuya kweziyi-12, okuzokwenza ukuthi bakwazi ukufuna eminye imisebenzi babe bethola imihlomulo yesikhathi eside.Okhokha imali uzophinda futhi abe nesikhathi eseluliwe sokufaka isicelo senkokhelo, kusukela ezinyangeni eziyisithupha kuya kweziyi-12. Kuzophinda futhi lokhu kuvumele ukuqokwa kwabazohlomula  mayelana nemihlomulo yokudlula emhlabeni.3 AbaqashiweIKhabhinethi yakwamukela ukuqashwa kwalaba abalandelayo:3.1 Mnu. Daan du Toit esikhundleni sokuba yiPhini likaMqondisi-Jikelele:  UkuBambisana kwaMazwe neziNsiza eMnyangweni wezeSayensi noBuchwepheshe3.2 Mnu. Garth Strachan esikhundleni sokuba yiPhini likaMqondisi-Jikelele: UkuThuthukiswa kweNqubomgomo yeziMboni eMnyangweni wezoHwebo nezeziMboni3.3  Nksz. Malebo Mabitje-Thompson esikhundleni sokuba yiPhini likaMqondisi-Jikelele: UPhiko lokuKhuthaza ukuThuthukiswa kweziMboni eMnyangweni wezoHwebo nezeziMboni3.4  Ibhodi yeNhlangano yaseNingizimu Afrika yoMshuwalense woBungozi obuKhethekile i-SASRIA okuyiNkampani kaHulumeni (i-SOC) Ltda) Ukuqokwa kabusha kukaMnu. Cedrick Mnwabisi Masondo njengoMqondisi oPhethe futhi njengoMqondisi wesiGungu esiPhezulu seBhodi.b) Ukuqokwa kabusha kukaNksz. Karen Pepler njengoMqondisi wesiGungu esiPhezulu seBhodi.c) Ukuqokwa kukaNksz. Tando Mbatsha njengoMqondisi  ongelona ilungu lesiGungu esiPhezulu.d) Ukuqokwa kukaNksz. Tshwarelo Moutlane njengoMqondisi  ongelona ilungu lesiGungu esiPhezulu.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
 Isitatimende somhlangano weKhabhinethi wangomhla ziyi-19 Ndasa 2014,20 Mar 2014,https://www.gov.za/statement-cabinet-meeting-19-march-2014,https://www.gov.za/zu/isitatimende-somhlangano-wekhabhinethi-wangomhla-ziyi-19-ndasa-2014,"1. Izinqumo zeKhabhinethi ezindabeni ezisemqoka zamanje nemicimbi ezayo 1.1. IKhabhinethi yakwamukela ukukhishwa koMbiko wokuBukeza iNingizimu Afrika weMinyaka engama-20 yowe-1994-2014 kaMongameli Jacob Zuma owubufakazi benqubekela phambili uhulumeni aseyenzile ukuqinisekisa impilo engcono yawo wonke umuntu.Ngokomoya wokuBukeza okubhekiswe kowayenguMongameli u-Nelson Mandela, iKhabhinethi ihlaba ikhwelo kuzo zonke izikhungo zomphakathi ukuthi ziwubheke umbiko, zihlanganyele ekugubheni imiNyaka engama-20 yeNkululeko futhi zilekelele ukwakha izingxoxo kuzwelonke zokuzuziwe nezinselelo. Ukubukeza kuqinisekisa igxathu elinqubekela phambili esesiyenzile ukwakha isizwe esingabandlululi ngokwebala, ngokobulili, ngempumelelo nangamandla omthethosisekelo wentando yabantu, ukwenza iNingizimu Afrika ibe izwe elingcono ukuphila kulo.1.2. IKhabhinethi ikhumbuza yonke imikhakha yemiphakathi ukuthi unyaka wezi-2014 unikelwe emkhankasweni wemiNyaka engama-20 yeNkululeko.UMbasa yiNyanga yeNkululeko. Bonke abantu baseNingizimu Afrika nalabo ekubanjisenwe nabo bamazwe aphesheya nababambe iqhaza bayamenywa ukuthi babe yingxenye yemigubho yenyanga yenkululeko ngokuthi baxoxe izindaba zabo mayelana nokuthi ukusebenzisana kuziguqule kanjani izimpilo zabantu baseNingizimu Afrika zaba ngcono. Njengoba zisobe siya ezikhungweni zokuvota mhla ziyi-7 Nhlaba 2014, asiphinde futhi sitshengise ukuthi sinentando yabantu ephilayo, enomudlandla nokuthula. IKhabhinethi ihlaba ikhwelo kubantu baseNingizimu Afrika ukuthi babambe iqhaza elibonakalayo okhethweni kodwa futhi bakwenze lokhu ngendlela enokuthula nokubekezela ilungelo labo bonke abavoti ukuthi babeke izimvo zabo phambi kwabantu ngokukhetha ngasese abakufunayo ekhosombeni lokuvota.  Ama-ejensi aqinisekisa ukuthotshelwa komthetho azobonakala ukuze avikele leli lungelo, ukuqinisekisa ukuthi zonke izingxenye zezwe zibamba iqhaza kunqubo yentando yabantu, ewumkhiqizo woMzabalazo wenkululeko.1.3. Njengengxenye yesu lokwenza uhlelo lwengqalasizinda kazwelonke yeKhomishane kaMongameli Yokuqondisa iNgqalasizinda, iKhabhinethi icela ukuthi isizwe sibhekisise lokhu okuhle okwenzekile:1.3.1. IDamu i-De Hoop lizokwakhiwa eLimpopo ngasekupheleni kukaNdasa wezi-2014. Leli yidamu lesine elikhulukazi elakhiwe emva kwesikhathi sombuso wentando yabantu. Idamu lizokwelekelela emnothweni, ukudala amathuba emisebenzi futhi lilekelele ekuhlinzekeni izidingo esifundazweni nangale kwaso.Abantu abangaphezulu kwezinkulungwane ezingama-800 eSekhukhune bazozuza ngoba bazohlinzekwa ngamanzi ahlanzekile futhi angcono emakhaya ngesikhathi izimayini ezintsha nezolimo nazo zizozuza ngokuhlinzekwa kwamanzi.OMasipala kule ndawo, abasekwe nguhulumeni kazwelonke nowesifundazwe, batshale imali engeziwe eyizigidigidi ezi-R3 kungqalasizinda ukuhlanza nokuhambisa amanzi kwabasebenzisa amanzi abasezindaweni zasemakhaya nasemadolobheni.1.3.2. IKhabhinethi iveze ukweneliseka ngokwethulwa okuhleliwe kweSigaba Sesibili se-Lesotho Highlands Water Project mhla zingama-27 Ndasa 2014. Lolu hlelo luyisibonelo-ngqangi sokungazuzwa uma amazwe angomakhelwane ebambisana ngokusebenzisana ukubheka empokophelweni eyodwa. Ukuthuthukiswa komthombo ofanayo, owodwa kunomuthelela obalulekile ekuletheni uxolo nokuqhakamba kwesifunda esise-Afrika eseNingizimu nenhlalakahle yabantu baso. 1.3.3. IKhabhinethi iyaziqhenya ngomkhankaso wokuvuselela uhlelo lwezitimela eNingizimu Afrika, ngokukhishwa kwezinkontileka zezigidigidi ezingama-R50  ngu-Transnet ukuthi kwakhiwe izitimela zesimanje futhi ezinobuchwepheshe bakamumva eziyi-1 064.Indima edlalwa uphiko lwezobunjiniyela lakwa-Transnet ukuqinisekisa ukuthi ukwahlukana kuyaguqulwa kube yindawo yokuqalisa ukukhiqiza izinsizakusebenza ngokuhamba kwesikhathi. Ngalokhu-ke kuhloswe ukuguqula imboni esebenzisa ujantshi eNingizimu Afrika ngokukhulisa amabhizinisi akhona amancane nokwakha amasha.1.4. IKhabhinethi iyakwamukela ukwethulwa kwesibonakude i-MeerKAT yokuqala nguMnyango wezeSayensi noBuchwepheshe e-Square Kilometre Array (SKA) eduze kwase-Carnarvon, eNyakatho Kapa  mhla zingama-27 Ndasa 2014.I-MeerKAT, ewumkhiqizo okuningi kwawo okwenzelwe ekhaya, iphinde futhi itshengise ukuthi abantu baseNingizimu Afrika bayakwazi ukuqhudelana nabahamba phambili uma kuza kwezocwaningo, ubunjiniyela, ezesayensi nezobuchwepheshe. Izokuba nama-25% e-SKA eSigabeni sokuqala.1.5  IKhabhinethi idlulisa ukuzwelana nemindeni nabangani balabo abalahlekelwe izimpilo zabo ngenxa yezimvula zakamumva ebezinamandla. IKhabhinethi iqinisekisa futhi abantu baseNingizimu Afrika ukuthi iSikhungo sikaZwelonke sokuPhatha iziNhlekelele -  ngaphansi kwesakhiwo sikaZweloke sokuSebenza ngokuBambisana nangoBuhlakani (i-Natjoint) – sizoqhubeka nokufuna nemizamo yokusindisa nokuthola usizo lokunakekela abantu. IKhabhinethi iyakuncoma ukungenelela kombutho wezokuphepha ukulekelela imizamo yokuphepha.Bonke abantu baseNingizimu Afrika, ikakhulu imiphakathi ephila ezindaweni ezinezikhukhula, bayanxuswa ukuthi baqikelele ngokungaphezulu ngezikhathi zesimo sezulu esibi. Abazali nabalondolozi babantwana kumele baqikelele kakhulu ukuqinisekisa ukuphepha kwabantwana. Ukwengeza, abashayeli bezimoto nabahamba ngezinyawo kumele bahlale beqaphile uma besebenzisa imigwaqo uma izulu lina. 1.6  IKhabhinethi idlulise ukubonga emphakathini ngegalelo olidlalile ukususa ingcindezi yohlakasikwele igridi yamandla kagesi kazwelonke ngenyanga edlule.Abathengi ngabanye namabhizinisi bayagqugquzelwa ukuthi baqhubeke nokusebenzisa ugezi ngobuhlakani nokugcina amandla kagesi ephansi njalo uma bengakwazi, ikakhulu kulesi sikhathi sesimo sezulu samanje.1.7  INingizimu Afrika izokuba yingxenye yeSamithi yesine yase-Afrika ye-European Union ezokuba eBrussels, eBelgium mhla zi-2-3 Mbasa 2014. Indikimba yeSamithi ithi “Sitshala ezimpilweni zabantu, Impumelelo Nokuthula”.ISamithi izogxila kwezemfundo noqeqesho, abesifazane nentsha nokubheka izinga labafudukela kulamazwe amabili ngokusemthethweni nokungekho semthethweni.1.8  Mhla zingama-24 Ndasa 2014, kuzobe kuwusuku lokhukhumbula uSuku lweSifo Sofuba eMhlabeni. IKhabhinethi ifisa ukugqugquzela abantu baseNingizimu Afrika ukuthi basebenzisane nohulumeni ukuqeda lolu bhubhane.Ubhubhane lweSifo Sofuba (i-TB) lubhebhethekile hhayi eNingizimu Afrika kuphela kodwa eSifundazweni sonke se-Sub-Sahara. Izinyathelo zikaHulumeni zokuqalisa uhlelo lokwelapha nokugwema Igciwane Lesandulelangculazi (i-HIV) neNgculazi (i-AIDS) eMhlabeni  seluvimbele i-TB.Izinhlelo zikahulumeni zokugwema i-TB bezibandakanya ukuhlolwa nokutholwa kwegciwane okubonakalayo, ngokusebenzisa kobuchwepheshe bama-GeneXpert ukusheshisa ukutholakala kwegciwane le-TB. Siyaziqhenya ngeqiniso lokuthi iNingizimu Afrika ihamba phambili eMhlabeni ekutholeni izinsiza zobuchwepheshe bama-GeneXpert.Ikhabhinethi iyayamukela iNhlanganisela Yokucobelelana Ngolwazi yoNgqongqoshe ezayo mayelana Nokuvumelana Ngezimpendulo zeziFunda ukulwa ne-TB ezimayini eNingizimu Afrika. INhlanganisela ezobanjelwa eSandton Convention Centre mhla zingama-25 Ndasa 2014 izohlanganisa ndawonye ababambe iqhaza kuhulumeni wesiFundazwe, iMboni yeMayini eNingizimu Afrika, izinyonyana, Okubanjisenwe nabo Abasathuthuka nomphakathi.1.9  IKhabhinethi ihalalisele bonke abasesigabeni sokugcina nabathole izindondo eMiklomelweni Yesibili Yazamabhizinisi Amqoka eNingizimu Afrika. Imiklomelo ibheke ukwenza kahle kwamabhizinisi emikhakheni eyahlukene kanti amabhizinisi aklonyeliswe emcimbini obuhanjelwe uMongameli Jacob Zuma.Omunye kwabahalaliselwe yiKhabhinethi uMnu. Sam Motsuenyane othole umklomelo obewumufanele Wezingqalabutho.1.10 IKhabhinethi iwuqaphelile umbiko osemthethweni okhomishinwe nguMnyango Wezezimali kuZwelonke weKhomishana yoKhetho Ezimele.  Lokhu kulandela izincomo ezenziwe umbiko woMvikeli woMphakathi. Ijube uNgqongqoshe woMnyango wezaseKhaya ukuthi alandele lolu daba bese eluleka iKhabhinethi.1.11 IKhabhinethi ayikufuni ukuphikelela kwamaqembu ezigebengu eNtshonalanga Kapa, okubonakala ngokuhlaselwa okubi futhi okunesihluku kwemiphakathi ikakhulukazi izingane. Lokhu angeke kumelwe njengoba kubeka engcupheni lokhu esesikuzuzile kuntando yethu yabantu. IKhabhinethi iyawubona umsebenzi owenziwa uPhiko lwamaPhoyisa aseNingizimu Afrika ekulweni nokuqeda amaqembu ezigebengu kanti lihlaba ikhwelo emiphakathini ethintekayo ukuthi isebenzisane namaphoyisa ukuvikela izinhlangano zemiphakathi yethu kulokhu kuhlupheka.1.12 IKhabhinethi idabukile futhi izwelana nomndeni nabangani ba-Nkk, Martha Mahlangu osedlule emhlabeni ongumama wowayelungu loMkhonto weSizwe uSolomon Mahlangu. UNkk. Mahlangu uzofihlwa ngoMgqibelo mhla zingama-22 Ndasa 2014. UMasipala weDolobha laseTshwane uzonika uNkk. Mahlangu umngcabo wesizwe kanti amafulegi azokwehliswa abe uhhafu njengendlela yokumuvalelisa ngenhlonipho.2. Izingxoxo nezinqumo zeKhabhinethi eziqavile2.1. IKhabhinethi ithole umbiko weminyaka emine yokusebenza kweNombolo yokuKhalaza kuMongameli engashayelwa umphakathi ofuna ukudlulisa izikhalazo kusukela yasungulwa. Ukwenza ngcono ukuxazululwa kwamacala njalo ngonyaka kwenzeke kanje; kwaba ngama-64,3% ngonyaka wokuqala; ngama-77,79% ngonyaka wesibili; ngama-87,46% ngonyaka wesithathu kanti manje kungama-94,7%. Kule minyaka emine, isibalo esikhulayo sezikhalazo kanye nemibuzo efakiwe senyuke kusuka ku-75 873 ngonyaka wokuqala kuya ku-183 445 ngonyaka wesine.IKhabhinethi ihlaba ikhwelo eminyangweni nasezifundazweni ukuthi ziqhubeke ngeqophelo nesivinini sokwenza uphenyo ngezikhalazo njengoba ukwaneliseka kwabahlali kubalulekile ukugcina isithunzi seNombolo yokukhalaza kuMongameli.2.2. IKhabhinethi igunyaze ukuthi kuqaliswe uHlelo Lwesithupha Lwesinyathelo Sokubhekelana noMthetho wezimboni  (i-IPAP) 2014/15-2016/17.  Umbono ongenelelayo we-IPAP ukugwema ukwehla kwezinga lezimboni bese weseka ukukhula nokwahlukana kwezimboni ezikhiqizayo eNingizimu Afrika. UNgqongqoshe wezoHwebo neziMboni uzokwethula ngaphambi kwabemithombo yezindaba uma i-IPAP seyethulwa ngenyanga ezayo.2.3. IKhabhinethi igunyaze indlela yokubeka usuku lomunqamulajuqu lohlelo lwezimvume ezakhishwe ngaphansi Kwesikhathi Sombuso Okhethekile kubantu baseZimbabwe (i-DZP).   Kuzolindeleka ukuthi abanikazi bezimvume bafake kabusha izicelo zezimvume zabo emazweni abo omunsinsi wokuzimilela. UNgqongqoshe woMnyango wezaseKhaya uma sekufanele uyohlinzeka incazelo ebanzi mayelana nenqubo ezolandelwa kanye nosuku lokuqalisa. 2.4. IKhabhinethi igunyaze ukuthi iSigaba 100 (1) (b) sokungenelela eLimpopo sigcinwe njengoba sinjalo, ukuze sibukezwe ngoNhlangulana wezi-2014 ngemumva kokuthatha kobuholi obusha. Lokhu kuzoqinisekisa ukuqhubeka kokungenelela okuya phambili ukuze kubhekwane nezinselelo ezisilele. Lokhu kuzoqinisekisa ukuthi kuyagcinwa ukwenza ngcono kwesimo sezimali zezifundazwe nokuhlinzekwa kwezidingo emisebenzini yenhlalakahle nakweminye imikhakha.2.5. IKhabhinethi igunyaze inqubomgomo Yokubukeza ezokuVikela eNingizimu Afrika yonyaka wezi-2014, yase iyalela ukuthi yethulwe ePhalamende. Ukubukeza kuzohlinzeka inqubomgomo yesikhathi eside nendlela yamasu okumele ilandelwe yizwe eminyakeni emine ezayo  yeSu loMhlahlandlela waPhakathi noNyaka.Umbhalo kuzokwatshelwana ngawo nomphakathi, njengoba wawubambe iqhaza ezingxoxweni zomphakathi ezabanjwa ezweni lonke ngonyaka odlule.  2.6 IKhabhinethi igunyaze ukuthi uMbiko weKomidi loNgqongqoshe mayelana neNqubomgomo yokuQoqa uLwazi ishicilelwe kuSomqulu kaHulumeni ukuze umphakathi uphawule. Umbiko uhlaziya uhlelo lwemfundo emva kokuya esikoleni nohlelo lokuqeqeshwa uma kukhulunywa ngenhlalakahle yezomnotho. Uhlinzeka izincomo kuNgqongqoshe wezeMfundo Ephakeme Nokuqeqesha nokuthi zingasuswa kanjani izingqinamba ezingenasidingo ezivimbela noma zinqande inqubekela phambili yabafundi. Inqubomgomo yokuqoqa ulwazi imayelana nendlela ehlelekile yokuphatha izikhungo zemfundo, izinhlelo neziqu ukuze abafundi bakwazi ukuqhubeka nemikhakha abayikhethile yokufunda ngendlela eyiyo.2.7 IKhabhinethi igunyaze uMbiko weThimba eliJutshiwe leziNhlelo Eziyisisekelo kwezeZibalo neSayensi, ukuthi ushicilelwe kuSomqulu kaHulumeni ukuze umphakathi uphawule.Ithimba loNgqongqoshe elijutshiwe lalinikezwe igunya lokuthuthukisa iziKhungo zokuThuthukisa amaKhono oBuchwepheshe noQeqesho oluyisendlalelo kwezeZibalo neSayensi.Lokhu kuzosiza ukwenyusa isibalo sabazongena emanyuvesi bafunde iSayensi neZibalo bese kwengeza umthamo wamasu amasha njengoba kugqanyisiwe kuHlelo lweNtuthuko LukaZwelonke. uHlelo luhlose labo abafisa ukungena eMkhakheni wezoBuchwepheshe kwezeMfundo noQeqesho ngaphansi komkhakha, labo esebevele bekuwona lo mkhakha wokufundela ezobuchwepheshe nokuqeqeshwa abafisa ukuqhubeka bangene emanyuvesi kanye nabafundi beBanga 12 abafisa ukungena emanyuvesi kodwa abangahlangabezani nezidingo zokufunda izibalo nesayensi.2.8 IKhabhinethi igunyaze ukuthi kushicilelwe imiphumela yonyaka wezi-2012/13 yokuhlola amathuba omphakathi okuthola uxhaso kwezesayensi nobuchwepheshe.IMinyango kaZwelonke itshale izigidigidi ezingama-R29, 4  kwezesayensi nobuchwepheshe  ngowezi-2012/13, okungamaphesenti amathathu esambeni sesabiwomali sikazwelonke. Lokhu okungcono kusuka esilinganisweni seminyaka emine  samaphesenti ama-2,9 phakathi konyaka wezi-2008/9 kuya kowezi-2011/12.Kuyabonakala futhi ukuthi uhulumeni uxhasa kakhulu ucwaningo lwezesayensi olwenzeka eNingizimu Afrika, nokuthi umsebenzi omkhulu wokuqalisa ubonakala  wenzeka ngaphandle kweminyango kazwelonke, okungumkhandlu wezesayensi nezikhungo zemfundo ephakeme.2.9 IKhabhinethi yachazelwa ngokuhlolwa komsebenzi okwenziwe uMnyango Wokuqapha Nezokuhlolwa Komsebenzi “Womthelela Wokwethulwa kuka-Grade R Emiphumeleni Yokufunda”.Ukushesha ukutshala imali ekukhuliseni nasekuthuthukiseni abantwana kungehlisa ukungalingani kukhulise umkhiqizo ikakhulu ezinganeni ezintulayo.IKhabhinethi iyakwamukela ukubaluleka kokuphumelela kokwandiswa kuka-Grade R odinga ukukhulisa kakhulu  amandla wawo okwenza izinto ukuze ube nomthelela omkhulu ozobonakala kwezemfundo.2.10 IKhabhinethi yanqampunelwa mayelana nemiphumela yoHlelo oluzoQapha Phambili ukuHlinzekwa kweZidingo lonyaka wezi-2013.IKhabhinethi iyancoma futhi igqugquzekile ngokwenza kangcono kweminyango kazwelonke, ngamasu ayo okwengamela nokuqapha izinga lokusebenza kwezikhungo.Imiphumela yezikhungo eziyi-186 (ezaziqashwa okokuqala) kuzo zonke izifundazwe ngowezi-2013 ziveze ukuthi isikalo sesilinganiso sokuthola usizo olufanele, indawo  ngokutholakala kalula nezikhathi zokuvula nokuvala zakalwa ezingeni elihle ngabahlali nabaqaphi.Izindawo ezidinga ukuthi kungenelelwe kuzo ilezi; ukwenganyelwa kwezikhalo; ukubonakala nezimpawu, ukwenganyelwa kolayini kanye nezikhathi zokulinda nokuphepha.Imiphumela ezikhungweni ezingama-77 ezaziqashwa okwesibili ukuhlola ukwenza kangcono kwazo nakho kutshengise izilinganiso ezingcono, okuveze izimpawu ezinhle zokwenganyelwa kwendlela yokusebenza kwesikhungo njengokubekwe eqhulwini.2.11 IKhabhinethi igunyaze ukusingathwa koMhlangano weNhlangano Ethuthukisa Amazwe aseNingizimu ne-Afrika Ongajwayelekile woNgqongqoshe ababhekele i-ICT, ezokuXhumana noPhiko LwemiSebenzi yezePosi kusukela mhla zingama-23 Ndasa 2014, eGoli.  3. AbaqashiweIKhabhinethi yakwamukela ukuqashwa kwalaba abalandelayo:3.1. Nksz. Elaine Alexander esikhundleni sokuba yiPhini likaMqondisi-Jikelele: UkuThuthukiswa koMnotho, ukuHweba nokuKhangisa eMnyangweni wezoLimo, ezamaHlathi nezokuDoba.3.2. Nksz. Nkidi Dinah Mohoboko esikhundleni sokuba yiPhini likaMqondisi-Jikelele: IsiKhungo sokuFunda eMnyangweni wezaseKhaya.3.3. Mnu. Sam Themba Mtshisa esikhundleni sokuba yiPhini likaMqondisi-Jikelele: uPhiko Uphiko Lokweseka Imisebenzi Yokuphathwa Kwenhlangano eMnyangweni wezemiSebenzi yoMphakathi.3.4. Nksz. Malijeng Theresa Ngqaleni esikhundleni sokuba yiPhini likaMqondisi-Jikelele: Ubudlelwano kuHulumeni eMnyangweni wezeziMali kuZwelonke.3.5. Mnu. Michael Sass esikhundleni sokuba wuMbhali wamaBhuku eziMali-Jikelele eMnyangweni wezeziMali kuZwelonke.3.6. Mnu. Mlungisi Justice Mathonsi njengeSiphathimandla semiSebenzi yezePosi yaseNingizimu Afrika.3.7. AmaLungu Angewona amaLungu esiGungu esiPhezulu e-Ejensi yeziThuthi zoMgwaqo Ezeqa iMingcele.a) Nksz. Pam Edith Pokane (USihlalo);b) Mnu. Reuben Abel Dlamini;c) Mnu. Gordon Noah;d) Mnu. Moses Cyril Tiel Scott;e) Mnu. Wayne Smith;f) Nksz. Maleho Margaret Nkomo (ophinde waqokwa futhi njengePhini likaSihlalo); kanye no-g) Nksz. Nala Mhlongo (ophinde waqokwa).3.8. Mnu. Mahesh Fakir oqokwe njengoMphathi Oyinhloko we-Ports Regulator.3.9. AmaLungu Angewona amaLungu eBhodi labaQondisi le-Armaments Corporation of South Africa, Limited (i-Armscor):a) Admiral (ret) Refiloe Johannes Mudimu (USihlalo);b) Nksz. Thuthukile Skweyiya (IPhini likaSihlalo);c) Dkt. Moses Khanyile;d) Mnu. Bethuel Motshwariseng Fantas Mobu;e) Adv. Sesi Baloyi;f) Nksz. Mpumi Zikalala;g) Mnu. Ndumiso M Tyibilika;h) Mnu. Raymond Mlungwana Vokwana; kanye no-i) Adv. Virginia Lee Anne De La Hunt.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zingama-25 Nhlangulana 2014,26 Jun 2014,https://www.gov.za/statement-cabinet-meeting-25-june-2014,https://www.gov.za/zu/isitatimende-somhlangano-wekhabhinethi-wangomhla-zingama-25-nhlangulana-2014,"1. Isimo seKhabhinethi ezindabenizamanje1.1. IKhabhinethi iyamukele iNkulumo kaMongameli Echaza Isimo seZwe yesikhombisa eyethulwe nguMongameli Jacob Zuma ngoLwesibili mhla ziyi-17 Nhlangulana 2014. Izinhlelo ezigqanyiswe nguMongameli futhi ezibalulwe wuHlelo Lokuthuthukiswa Kwezwe (i-NDP) zizochazwa kabanzi emasontweni azayo yiziNhlaka zoNgqongqoshe. Ngaphansi kwesiqubulo esithi Sisonke Siqhubekisela iNingizimu Afrika Phambili, iKhabhinethi imema yonke imikhakha yomphakathi ukuthi ibambisane noHulumeni ukuqalisa uHlelo olusha Lokusebenza, olusekelwe phezu kwezinzuzo esibe nazo emiNyakeni engama-20 edlule yeNkululeko. 1.2 IKhabhithethi iyakwamukela ukuphela kwesiteleka ebese sidonse izinyanga ezinhlanu eziMayini zePlathinamu. Lesi siteleka esithathe isikhathi eside sibe nomthelela omubi kubasebenzi, abaqashi nomnotho wethu ngokubanzi. Yize noma ilungelo lokuteleka livikelekile kuMthethosisekelo nasemithethweni ebhekele abasebenzi, iKhabhinethi inxusa abaqashi nezinyunyana ezimele abasebenzi ukuba baphothule izingxoxo ngokushesha futhi bagweme iziteleka ezidonsa isikhathi eside njengalesi. Ukuphumelela kwezinhlelo zethu zentuthuko kuncike emnothweni ozinzile nosimeme. Njengabantu baseNingizimu Afrika sonke sinomthwalo wokuthuthukisa umnotho wezwe. 1.3 Ikhabhinethi ikuqaphelile ukwehla kwezinga leNingizimu Afrika ngokusho kwama-Ejensi alinganisayo i-Standard and Poor’s, kanjalo ne-Fitch esontweni elidlule. IKhabhinethi iphinde yagcizelela ukuthi uhulumeni uyabhekana nezinselelo zokukhula iNingizimu Afrika ebhekene nazo. UHulumeni ubeke eqhulwini ukuphangiswa kokuqaliswa kwe-NDP, ngezinguqulela-buhleni ezihlose ukuthukulula amathuba okukhula komnotho waseNingizimu Afrika.UHulumeni uzibophezele ukwenza ngcono isimo sokulawula, ukunciphisa ukugqogqa kwamakhono, nokusheshisa izinhlelo lukahulumeni lotshalomali kungqalasizinda njengengxenye yokususa izingqinamba ezivimbe ukusimama.1.4  IKhabhinethi iyayamukela imiphumela yoCwaningo Jikelele lwezibalo zeMakhaya olusanda kukhiswa  abeZibalo zaseNingizimu Afrika. Le miphumela iqinisekisa indaba emnandi yokuthi izinqubomgomo nezinhlelo eziqinile zikahulumeni ziguqula izimpilo zabantu baseNingizimu Afrika zibe ngcono.Ucwaningo luqinisekisa ukuthi ukufinyeleleka kwezinsiza ezifana namanzi, ukuqoqwa kukadoti, imizi nemfundo yamahhala kukhule ongendlela ezinzile njengoba isikhathi siqhubeka. Isibalo sabantu baseNingizimu Afrika abathola amanzi ngamapayipi sesenyuke ngamaphesenti angama-89,9 ngesikhathi isibalo semizi efakwe ugesi simi kumaphesenti angama-85 ngowezi-2013.Uhlelo lukahulumeni lwezibonelelo luyaqhubeka nokulekelela imindeni nemiphakathi okungabe idlakazwa wububha nokuswela imisebenzi. Isibalo sabantu abathola isibonelelo sikahulumeni sikhule sisuka kumaphesenti ayi-13,7 ngowezi-2003, safinyelela kwangama 45,5 ngowezi-2013. Isibalo semindeni ebulawa yinkemane sehle kusuka kumaphesenti angama-29,3 ngowezi-2002 safinyelela kwayi-13,4 ngowezi-2013.1.5 IKhabhinethi ibonile izithunywa ezisezingeni eliphezulu zaseNingizimu Afrika ziholwa nguMongameli Jacob Zuma ukuhambela iNgqungquthela yama-23 yamaZwe ase-Afrika ngaphansi kwendikimba ethi: “Ezolimo Nokutholakala Kokudla E-Afrika” INgqungquthela izoqala mhla zingama-20 kuya kumhla zingama-27 Nhlangulana 2014 eMalabo eRiphabhlikhi yase-Equatorial Guinea.Njengengxenye yaleli zwekazi, iNingizimu Afrika, izobamba iqhaza ezingxoxweni zezihloko zokuthuthukisa i-Afrika kanti izokwenza konke okusemandleni kule Ngqungquthela ukuqhubezela phambili intuthuko yezinhlelo zezwekazi.  1.6  IKhabhinethi iyawuncoma uMnyango wezoBuciko namaSiko kanye neNhlangano yokuThuthukisa iNtsha kaZwelonke ngokuhola izinhlelo Ngenyanga Yentsha ngaphansi kwendikimba ethi “Intsha iqhubekisela INingizimu Afrika Phambili”.Njengoba siqhubeka sigubha Inyanga Yentsha, iKhabhinethi iyaphinda igcizelela izinhlelo zikahulumeni zokusebenzisana nabantu abasha ukuguqula izimpilo zabo nokushintsha izwe. Eminyakeni emihlanu edlule nje kuphela, izigidigidi zamarandi angu-2,7 zabekwa eceleni zibekelwa ukweseka ngezimali osomabhizinisi abayintsha, imifundaze yabafundi isiphindaphindwe kabili, futhi nezinhlelo zokunakekelwa kwabantwana sezinothise isigaba esiyisisekelo sabantwana. Ukungenelela okufana uhulumeni uzoqhubeka nokugxila kukho, njengoba simema abantu abasha ukuthi babambisane nathi ukuqhubezela iNingizimu Afrika phambili.      2. Izinqumo zeKhabhinethi eziqavile2.1. IKhabhinethi yalandiswa ngenqubekela phambili esesiyenzile ekuthuthukiseni INqubomgomo Kazwelonke Yokubhekana Nokuguquguquka Kwesimo Sezulu (i-NCCRP): Uhlaziyo LokuNciphisa I-Green House Gas (i-GHG). Umbiko uhlaziya indlela iNingizimu Afrika esebenza ngayo ukwengamela ngokuyimpumelelo imithelela yokuguquguquka kwesimo sezulu, futhi wenza iziphakamiso negalelo elingenziwa yiNingizimu Afrika emhlabeni wonke ukunciphisa isisi sengxube ye-Greenhouse Gas emoyeni. 2.2. IKhabhinethi iphinde yamukela umbiko owuhlaka Wohla Lukazwelonke Lwe-Greenhouse eNingizimu Afrika, kusukela ngowezi-2000 kuya kowezi-2010. Lokhu kuhambelana nesivumelwano SoHlaka Lwamazwe Abumbene mayelana Nokuguquguquka Kwesimo sezulu iNingizimu Afrika eyasisayina ngowe-1997. Ngokwalesi sivumelwano amazwe kumele alethe imibiko yokuqhuba kwawo njalo eminyakeni emibili. Umbiko wamanje owuhlaka usukhishiwe ukuze umphakathi uphawule ngawo. Uzophothulwa ukuze ulungele ukwethulwa ekuhambeni kwesikhathi kuwo lo nyaka.2.3. IKhabhinethi iyakwamukela ukugunyazwa kwendawo entsha ephephile Yesikhungo Somhlaba Samagugu IMapungubwe yiKomidi loMhlaba laMagugu i-Unesco ebelibambe umhlangano walo wama-38 eDoha, Qatar, kusukela mhla ziyi-15 kuya kumhla zingama-25 Nhlangulana 2014.Indawo entsha ephephile ingumphumela wohlelo lwezingxoxo ezinde ezibandakanya abanikazi bomhlaba, abamele amalungu omphakathi, izinhlangano okungezona zikahulumeni, izinkampani zasezimayini kanye nabahlukene ababambe iqhaza kuhulumeni. Ukugunyazwa kwale ndawo entsha ephephile yintuthuko ejatshulelwayo yemizamo yeNingizimu Afrika yokwenza ngcono ukuphathwa nokuvikelwa kwendawo yayo yamagugu omhlaba ngesikhathi ivumela ukuba kube nentuthuko efanele nezinzile esimweni.3. Imicimbi ezayo3.1. INingizimu Afrika izobe isingethe ngokubambisana Umhlangano Wesithangami Sokubambisana Nobambiswano Kwezempilo Kusuka Ekukhulelweni, Ekubelethweni Kanye Nokuphila Komntwana, e-Sandton Convention Centre, eGauteng, kusukela mhla zingama-30 kuNhlangulana kuya mhla lulunye kuNtulikazi wezi-2014. Lokhu kubambisana kungokwenhlangano yomhlaba esingethwe yiNhlangano yoMhlaba yezeMpilo.Ukusingatha ngokubambisana Isithangami kuhlinzeka ngenkundla lapho kuzogxilwa khona ngokubaluleka kokuqinisa ezempilo yokukhulelwa, impilo yezinsana nabantwana eNingizimu Afrika kanjalo nokuhlanganisa yonke imikhakha yemiphakathi ukuze ibe negalelo kulo mzamo. Ukukhishwa kwezibalo Zobalo Lomhlaba mayelana nenqubekela phambili yomhlaba ekuhlangabezaneni Nempokophelo Yentuthuko 4 kanye neyesi-5 yeMileniyamu kuzophinde kwenze ukuthi ababambe iqhaza abavela emikhakheni yezempilo nekungeyona eyezempilo bayazi inqubekela phambili eseyenziwe baphinde bafonde nezifundo kulokho.Kuzophinde futhi kukhuthaze kakhulu ukuphendula nezibopho esinazo kubantu besifazane, izinsana, abantwana nentsha okuzokwenza ukuthi bakwazi ukusebenzisa ilungelo labo lezinga eliphezulu kwezempilo eminyakeni ezayo kuze kufike kowezi-2015 nangale kwawo.3.2 INingizimu Afrika izosingatha Umqhudelwano Womhlaba Wezezibalo (i-IMO). I-IMO ingumqhudelwano wabafundi waminyaka yonke wokuxazulula izibalo ezikoleni zamazinga aphezulu, ebanjelwa emazweni ahlukene njalo ngonyaka. Leli yithuba lokuthi siveze ukuthi izwe lethu liyakwazi ukusingatha imicimbi yezingeni lomhlaba nokugqamisa osozibalo beNingizimu Afrika. abasezingeni eliphezulu. Amazwe ayi-109 asebhalisele lo mqhudelwano we-IMO. 4. AbaqashiweIKhabhinethi yamukele ukuqashwa kwalaba abalandelayo:4.1. Mnu. GO Hollamby njengePhini loMqondisi-Jikelele: ezeziMali nokuThengwa kweMpahla kuMnyango Wezasekhaya.4.2.  IBhodi Lotshalomali Lomphakathi Ngokubambisana (a) Mnu Mcebisi Hubert Jonas, njengomqondisi ongelona ilungu lesigungu esiphezulu  noSihlalo (ngesikhathi eyiPhini likaNgqongqoshe wezeziMali); kanye(b) NoMnu.Roshan Morar njengePhini likaSihlalo (iminyaka emithathu).4.3. IKomidi longcweti elibhekele Imithetho Yenkampani (isikhathi esingevile eminyakeni emihlanu)a) Ilungu elingena esikhundleni. uDkt. Johannes Erasmus; kanyeb) Noyedwa ongaqashiwe ngokugcwele, uNks Juanita Steenkamp.Imibuzo ingaqondiswa ku:Phumla WilliamsIbambela Lokukhulumela iKhabhinethiInombolo yamakhalekhukhwini: 083 501 0139"
Isitatimende somhlangano weKhabhinethi wangomhla ziyisi-9 Ntulikazi 2014,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/zu/isitatimende-somhlangano-wekhabhinethi-wangomhla-ziyisi-9-ntulikazi-2014,"1. Isimo seKhabhinethi ezindabeni ezisemqoka esimweni samanje1.1. IKhabhinethi ikhumbuza bonke abantu baseNingizimu Afrika ukuthi bahloniphe futhi bakhumbule uMongameli wethu waphambilini u-Nelson Mandela ngale Nyanga kaMandela ngokuthi babambe iqhaza ngomdlandla eMkhankasweni othi “Hlanza iNingizimu Afrika”. Ngosuku luka-Nelson Mandela mhla ziyi-18 kuNtulikazi futhi ikakhulu ngale nyanga yonkana abantu kumele basebenzise okungenani imizuzu engama-67 esikhathini sabo ukuhlanza iNingizimu Afrika kulandela ikhwelo elashaywa nguMongameli Jacob Zuma eNkulumweni Echaza Isimo Sezwe. UMongameli Waphambilini u-Nelson Mandela wasifundisa ukuthi nanoma yimuphi umuntu angaba negalelo elihle emphakathini wakhe. Sonke sinomsebenzi osemahlombe ethu wokuhlonipha nokukhumbula impilo yakhe ngokuthi sihlanze, siphucule futhi sihlobise imiphakathi yethu, siyenze ibukeke kahle.1.2. IKhabhinethi iyalwamukela uhlelo olukhulukazi lweNhlangano yabakhweli beZitimela zeNingizimu Afrika (PRASA) lokuvuselelwa kwezitimela. Njengengxenye yalolu hlelo, uNgqongqoshe Wezokuthutha wethula umfanekiso wokugcina wesitimela se-PRASA esithwala abagibeli, esisha ceke, okungesesimanjemanje futhi esiphephile esinobuxhakaxhaka bezobuchwepheshe bukanokusho obuhlinzekwa yimboni yezitimela emhlabeni wonke jikelele esikhathini samanje. Lesi ngesinye sezigameko ezikhethekile eziyingqophamlando esikhombisa ukuzibophezela kukahulumeni ekwakheni ingqalasizinda egqugquzela ukukhula komnotho kanye nokusekela uhlelo lokuthengwa kwezimpahla ezakhiwe ngaphakathi kuleli lizwe. Isitimela sokuqala se-PRASA kulindeleke ukuthi siqale ukusebenza ngowezi-2015. Ukwenziwa kohlelo lwezitimela lube ngolwesimanjemanje kuzophucula futhi kuvuselele uhlelo lokuthuthwa kwabantu ngezitimela emalokishini nasemadolobheni – ‘okuyinto ezoletha uguquko olukhulu kwezokuthuthwa komphakathi eNingizimu Afrika’. I-PRASA izosebenzisa imali eyizigidigidi ezingama-R51 kule minyaka eyi-10 ezayo ukuthenga nokwakhela abantu baseNingizimu Afrika izitimela zikanokusho ezingama-600 zezinga eliphezulu. Kulezi zitimela, zingama-580 ezizokwakhiwa eNingizimu Afrika efemini entsha ezosungulwa e-Dunnotar ngaphandle kwase-Nigel, Ekurhuleni, ezodla imali eyisigidigidi samarandi. Lesi sikhungo sokukhiqiza esinobukhulu obungama-600 000 m2 sizoba nefemu yezokukhiqiza, isikhungo sokuqeqesha kanye nesizinda esiphelele sezimboni. Lo mklamo uzovula amathuba emisebenzi ayizi-8 088 kubantu abazosebenza ngqo ngaphansi kwawo, okuyingxenye yamathuba emisebenzi ayizi-33 000 kubantu abazosebenza ngqo ngaphansi kwalo mklamo kanye nabanye abazosebenza ngaphansi kwezinye izinhlelo ezeseka lo mklamo esikhathini esiyiminyaka eyi-10, futhi lokhu kulingana nomsebenzi ongama-65% ozokwenziwa ngabantu bakuleli lizwe kulo mklamo. Ngenkathi kuqhubeka lo mklamo i-PRASA izoqeqesha abantu abayizi-19 527 (onjiniyela, abasebenzi abaqeqeshelwe imikhakha ehlukahlukene ngaphansi komsebenzi wokwakhiwa kwezitimela, abashayeli bezitimela, kanye nabasebenzi bezobuchwepheshe, phakathi kwabanye abaningi). Uhlelo Lokuvuselelwa Kwezitimela, alugcini nje kuphela ngokuthengwa nokwakhiwa kwezitimela, kodwa futhi luphathelene nezinsika ezintathu ezizobuyisa udumo lwale mboni lwesikhathi esedlule, luvuselele umkhakha wethu wezobunjiniyela bezitimela futhi lufake isandla ekuthuthukisweni komnotho kanye nasohlelweni lokuthengwa nokukhiqizwa kwempahla ngaphakathi kuleli lizwe ukuze kuhlomule abantu bakuleli.1.3. IKhabinethi iyakwemukela ukwethulwa kwefemu eyakha izimoto i-First   Automotive Works (FAW) South Africa esungulwe kwiSizinda Sezimboni (IDZ) sase-COEGA okwenziwe nguMomgameli Jacob Zuma namhlanje kuMasipala Wedolobha i-Nelson Mandela Bay, eBhayi, esifundazweni saseMpumalanga Kapa. Le femu eyakha izimoto ezingamaloli esungulwe ngemali eyizigidi ezingama-R600, etholakala kwiSizinda 2 se-COEGA IDZ ixhaswe ngezimali ngokubambisana phakathi kwenkampani yase-China i-FAW Group Corporation kanye neSikhwama Sentuthuko se-China namazwe ase-Afrika. Lona ngomunye wemiklamo emikhulukazi yokutshalwa kwezimali eyenziwe yinkampani yase-China. Le femu izoba negalelo elikhulu kwizinjongo zikazwelonke zokuthuthukiswa kwenhlalo-mnotho ngokulayela koHlelo Lokuthuthukiswa Kwezwe (NDP), noMgudu Omusha Wokuthuthukiswa Komnotho kanye noHlelo Lokusebenza Lwenqubomgomo Yezimboni. Imihlomulo ezotholwa yi-Nelson Mandela Bay kanye nesifunda saseMpumalanga Kapa sonkana ibandakanya ukutshalwa kwezimali ezivela kwamanye amazwe okuzovula amathuba emisebenzi asimeme futhi kuhlinzeke ngamathuba okuthuthukiswa kwamakhono nokuqeqeshwa.1.4. IKhabhinethi isigxeka kakhulu futhi isihlava sokwebiwa kwamakhebuli kagesi emizileni yezitimela, nasezikhungweni zengqalasizinda kagesi kanye nezikamasipala.  Ukuntshontshwa kwamakhebuli kuphazamisa ukuqhubeka komnotho waleli lizwe futhi kwezinye izimo kubeka izimpilo zabantu engozini. Izikhungo eziqinisekisa ukuthotshelwa komthetho zizoqinisekisa ukuthi labo ababoshiwe babhekana nengalo yomthetho ngokuphelele. IKhabhinethi iyaphinda futhi iyagcizelela ukuthi izobhekana ngqo nezinkampani eziqoqa izinsimbi ezingamasekeni eziphila ngalobu bugebengu futhi ezibubhebhethekisayo. Imiphakathi iyanxuswa ukuthi isebenzisane nohulumeni ngokuthi ibike lobu bugebengu eMbuthweni Wamaphoyisa aseNingizimu Afrika.1.5. IKhabhinethi ikhuthaza abakhokhi bentela ukuthi bathumele amafomu abo entela ngalesi sikhathi sokuqoqwa kwentela sowezi-2014, esiqale mhla lu-1 Ntulikazi 2014. Intela yenza ukuthi uhulumeni akwazi ukuxhasa ngezimali izinhlelo zentuthuko zaleli lizwe. Wonke umkhokhi wentela othumela ifomu lentela elinemininingwane eyiqiniso ngesikhathi esibekiwe udlala indima yakhe ekuqhubekiseleni iNingizimu Afrika phambili. 1.6. IKhabhinethi iyakwamukela ukusayindwa kweSichibiyelo Somthetho Wokubuyiselwa Kwamalungelo Ezomhlaba nguMongameli Jacob Zuma, okuyisiqalo sokuvulwa kabusha kohlelo lokufakwa kwezicelo zokubuyiselwa umhlaba olwenzelwe labo abangakwazanga ukufaka izicelo zabo ngaphambi komnqamulajuqu wesikhathi esedlule futhi lokhu kuhlinzeka abafakizicelo ngelinye ithuba leminyaka emihlanu lokufaka izicelo zokubuyiselwa umhlaba. Nakuba zilinganiselwa kwizi-80 000 izicelo zokubuyiselwa umhlaba ezafakwa ngaphambi komnqamulajuqu wonyaka we-1998, kucatshangwa ukuthi kungenzeka ziliphindaphinde kahlanu leli nani izicelo ezifanelekile zokubuyiselwa umhlaba uma abantu abasuswa ngenkani emhlabeni wabo ngesikhathi sobandlululo bengafaka izicelo zokubuyiselwa umhlaba wabo. IKhabhinethi ihlaba ikhwelo kubo bonke abantu baseNingizimu Afrika ukuthi bawuhlabe bawulawule umlayezo wokuphasiswa kwalo mthetho ukuze kuqinisekiswe ukuthi labo abayizisulu zokuphucwa umhlaba, abangakwazanga ukufaka izicelo zabo ngaphambi komnqamulajuqu wonyaka we-1998, bafake izicelo zabo zokubuyiselwa umhlaba kusukela mhla lu-1 Ntulikazi 2014 kuya mhla zingama-30 Nhlangulana 2019.1.7. IKhabhinethi ihalalisela  i-Square Kilometre Array (SKA) exhaswe yiNingizimu Afrika ngezimali ngocwaningo lwabo abalwenzile lapho bethole khona ukuthi emkhathini kunezinhlelo zemigodi emikhulukazi emithathu emnyama. Lokhu kuwubufakazi obuqanda ikhanda bokuba khona komkhakha onohlonze eNingizimu Afrika wezesayensi yomkhathi yokuqoqwa kolwazi ngegagasi lomoya, futhi lomkhakha uthuthuka ngesivinini esikhulu . Lokhu okutholwe kulolu cwaningo kuyakhombisa futhi ukuthi iNingizimu Afrika inalo ikhono kanye nobuchwepheshe bezesayensi obungayenza ibe yisikhondlakhondla emhlabeni emkhakheni wezesayensi yomkhathi yokuqoqwa kolwazi ngegagasi lomoya. Lolu cwaningo olwamukelwe ngamazwe omhlaba jikelele luyisikhumbuzo samathuba ayingqayizivele ahlinzekwe iNingizimu Afrika ngenxa yesicelo sethu esaba yimpumelelo, ukuze kwakhiwe futhi kuthuthukiswe amakhono akuleli lizwe ngokuthi kugqugquzelwe intsha yelizwe lethu ukuthi ibe nothando nentshisekelo kwezesayensi nobunjiniyela. Futhi kuhlinzeka leli lizwe ngesisekelo sokuqaliswa kokukhiqizwa kososayensi abazofaka isandla ekufezekisweni kweNhloso-mbono yowezi-2030 ye-NDP. Lokhu okutholwe kulolu cwaningo kuyisiqalo sezinto eziningi ezisazotholakala ngenkathi kuqhubeka ucwaningo oluzokwenziwa ngosizo lwesibonakude i-SKA. Futhi isicelo sethu esibe yimpumelelo sesivule amathuba amaningi kuleli lizwe, ikakhulu izinkulungwane zamathuba emisebenzi emkhakheni wezokwakha, nowokuqhutshwa komsebenzi owenziwayo kanye nowezokulungisa eNyakatho Kapa lapho kwakhiwa khona ingxenye enkulu yesibonakude se-SKA.1.8. IKhabhinethi ihlaba ikhwelo eliqondiswe kubantu abasha lokuthi kumele bazifake njengamanje izicelo zokuyofunda ezikhungweni zemfundo ephakeme kulandela umkhankaso woMnyango Wezemfundo Ephakeme Nokuqeqesha onesihloko esithi Faka Isicelo Njengamanje!. Kulo mkhankaso abafundi bahlinzekwa ngolwazi olufanelekile oluzobasiza ukuthi bakwazi ukuthatha izinqumo ngomsebenzi abazowufundela, sebenolwazi lwemisebenzi enhlobonhlobo futhi ukuze bafake izicelo kusenesikhathi. Lokhu kuzogwema nengcindezi abafundi ababhekana nayo ekuqaleni konyaka.  Bayakhunjuzwa futhi abafundi ukuthi basebenzise Isikimu Sikazwelonke Sokusiza Abafundi Ngezimali, oluhlinzeka usizo lwezimali kubafundi abathole imiphumela emihle kepha abangenayo imali yokuqhubeka nemfundo yabo.1.9. IKhabhinethi iyayamukela imiphumela yoMhlangano Ojwayelekile wama-23 Wesigungu Senhlangano Yobumbano Lwamazwe ase-Afrika (iNgqungquthela yeNhlangano Yobumbano Lwamazwe ase-Afrika ) obanjwe esikhathini esifushane esedlule ngaphansi kwengqikithi ethi: ""Unyaka wezi-2014 Ngunyaka Wezolimo Nokutholakala Kokudla Okwanele e-Afrika"" lapho uMongameli Jacob Zuma abe ehola khona ithimba lezithunywa ezisezingeni eliphezulu. Okuphawulekayo ngale Ngqungquthela yizinqumo ezathathwa eziphathelene nezindaba ezibalulekile mayelana nentuthuko, uxolo nokuvikeleka, ukuguquka kwesimo sezulu kanye nokugqugquzelwa nokuhlanganiswa kwezinsiza kanjalo nokuphothulwa koHlaka Lwezwekazi lwe-Ajenda yowezi-2063, njengengxenye yenhloso-mbono ye-Afrika kule minyaka engama-50 ezayo kanye noKuvumelana Kwamazwe ase-Afrika ngeSimo Esifanayo Se-ajenda Yentuthuko Ezolandelwa Emva kowezi-2015.1.10. IKhabhinethi idlulisa amazwi enduduzo emndenini kanye nakubangani bePhini likaMongameli Wophiko lukaKhongolose Lwabesifazane futhi owabe enguSotswebhu Omkhulu waphambilini kaKhongolose eMkhandlwini Kazwelonke Wezifundazwe, uNksz. Nosipho Dorothy Ntwanambi. Ukudlula kwakhe emhlabeni kushiye isikhala esikhulu emzabalazweni oqhubekayo wokulwela umphakathi ongachemile futhi ogcizelela ukuphathwa kwabantu ngendlela efanayo lapho zonke izakhamuzi zithokozela izinkululeko, amalungelo kanye namathuba ngokulinganayo.2. Izinqumo zeKhabhinethi eziqavile2.1. IKhabhinethi yahlinzekwa ngamanqampunqampu aphathelene neMiphumela Yomhlangano we-11 Wengqungquthela Yamazwe Abambe Iqhaza (COP 11) ngaphansi kweSivumelwano Senhlangano Yezizwe Sokulwisana Nokucekelwa Phansi Kwezitshalo Okuholela Ekutheni Umhlaba Uphenduke Ugwadule (UNCCD), eyabe ibanjwe mhla ziyi-16 kuya kumhla zingama-27 Mandulo 2013 e-Windhoek, kwelase-Namibia. Le ngqungquthela yabe igxile ikakhulu ezindabeni zamazwe ngamazwe eziphathelene nesimo semvelo esingenawo umswakama noma esinomswakama omncane noma esomile esingenawo umswakama owanele. Ezinye zezinqumo okwavunyelwana ngazo kule Ngqungquthela wukuphucula ikhono lokusebenza kanye nokusebenza ngendlela efanele kwezinhlaka ezihola imisebenzi eyenziwayo eziFundeni nokuthi iziMpiko ezihola imisebenzi eyenziwayo eziFundeni zenze umsebenzi wazo ngendlela efanele. Ingqungquthela yavumelana futhi ngokuthi kususwe iziNhlaka Zamazwe Omhlaba ngaphansi kweSikhwama Samazwe Ngamazwe Sentuthuko Yezolimo esise-Rome zithunyelwe edolobheni lase-Bonn lapho zonke zizofakwa khona ngaphansi kwehhovisi likanobhala we-UNCCD. Lezi zinqumo zizosekela ukuqiniswa kwekhono lokubhekana nezinselelo eziphathelene nokucekelwa phansi kwezitshalo okuholela ekutheni umhlaba uphenduke ugwadule kuleli zwekazi.2.2. IKhabhinethi yakwamukela ukusayinda kweNingizimu Afrika iSichibiyelo Sokuvinjelwa Kwemfucuza Enobungozi ngaphansi kweSivumelwano sase-Basel Sokulawulwa Kokuphuma Nokungena Kwemfucuza Enobungozi Emingceleni Yamazwe Ngamazwe kanye Nokulahlwa Kwayo. Isivumelwano sase-Basel yisivumelwano samazwe ngamazwe esilawula ukuphuma nokungena kwemfucuza enobungozi emingceleni yamazwe ngamazwe. Nakuba Isichibiyelo Sesivumelwano Sase-Basel Sokuvimbela Imfucuza Enobungozi senzelwe ukuvikela amazwe asathuthuka ekwamukeleni imfucuza enobungozi evela emazweni asethuthukile. Ukusayindwa kwalesi Sivumelwano Sokuvimbela Imfucuza Enobungozi kuzoqinisekisa ukuvikeleka kwempilo yabantu nemvelo ukuze kuhlomule nezizukulwane zangomuso, futhi ukuze ukuthuthukiswa kwenhlalo-mnotho kugqugquzelwe ngendlela esimeme. Lokhu kuzoba negalelo elikhulu ekunciphiseni izinkinga zokulahlwa kwemfucuza enobungozi kwizwekazi lase-Afrika.3. Imicimbi ezayo3.1. UMongameli Jacob Zuma, uzohola ithimba eliyomela iNingizimu Afrika kwiNgqungquthela yesithupha yombimbi lwe-Brazil, Russia, India, China, South Africa (BRICS), ezosingathwa yilizwe lase-Brazil mhla ziyi 15-16 Ntulikazi 2014 ngaphansi kwengqikithi ethi: “BRICS: Ukukhula Komnotho Okubandakanya Umuntu Wonke, Izixazululo Ezisimeme"". Ngenkathi iNingizimu Afrika ibambe  njengoSihlalo we-BRICS, kunenqubekela phambili enkulu eyenziwa ekuqiniseni izinhlaka nezinhlelo ezintsha ze-BRICS ezethulwa kwiNgqungquthela Yesihlanu ye-BRICS, okusho, uMkhandlu we-BRICS Wezebhizinisi kanye noMkhandlu Wongoti Nochwepheshe Abahlinzeka Ngezeluleko, futhi kuzokwethulwa imibiko kubaHoli be-BRICS mayelana nomsebenzi owenziwe yilezi zinhlaka.Uhulumeni waseNingizimu Afrika sewuluqalise ngokuphelele uHlelo Lokusebenza Okwavunyelwana Ngalo Kwingqungquthela yaseThekwini, olwamukelwa kwiNgqungquthela ye-BRICS yokugcina eyabe ibanjelwe edolobheni laseThekwini, eNingizimu Afrika, futhi uhulumeni uzokwethula umbiko ohambisana nokudluliswa kwamandla okuphatha ophathelene nokubambisana kwemikhakha ehlukahlukene okwenzeka ngesikhathi iNingizimu Afrika ibambe njengoSihlalo we-BRICS, futhi lo mbiko uzohlinzeka ngemininingwane yenqubekela phambili eyenziwa yiNingizimu Afrika ngenkathi inguSihlalo we-BRICS mayelana nezinqumo eziqukethwe kwiSimemezelo saseThekwini kanye Nohlelo Lokusebenza.3.2. NgeSonto mhla ziyi-13 Ntulikazi 2014 uMnyango Wezokuthutha uzohlinzeka imiphakathi kaMasipala waseNkangala kanye noMasipala we-Dr JS Moroka ngombiko wakamuva ophathelene noMklamo Wokulungiswa Komgwaqo uMoloto kanye Nokwakhiwa Komzila Wesitimela. Umklamo Wokwakhiwa Komzila Wesitimela Kumgudu weMoloto uzoba wuhlelo lwezokuthuthwa komphakathi oludidiyelwe oluzoba nomzila wesitimela njengomgogodla wezokuthutha kanye nezinye izinhlobo zezokuthutha – ikakhulu amabhasi kanye namatekisi – azohlinzeka ngomsebenzi wokuhambisa nokulanda abantu eziteshini zesitimela futhi alekelele ukufinyelela lapho isitimela singeke sifinyelele khona. Abaholi baseMpumalanga, eGauteng kanye naseLimpopo kanye nezimeya zomasipala bezifunda nabendawo bazohlanganyela noNgqongqoshe ohambweni lwakhe lokuvakashela kuleya ndawo. Kusukela manje kuya phambili lo mklamo usuzoholwa yi-PRASA, okuwuphiko lukahulumeni olungaphansi koMnyango Wezokuthutha.3.3. Ngeviki elizayo iminyango kahulumeni izokwethula Amavoti Ezabelomali zayo ePhalamende. ONgqongqoshe bazochaza ngokulandela inqubo yePhalamende ukuthi zime kanjani izinhlelo zabo zokusetshenziswa kwezimali ezabelwe iminyango yabo futhi babonisane nemiphakathi ehlukahlukene ngezinhlelo zabo.3.4. IKhabhinethi ibafisela impumelelo abadlali nabasubati bethu abazobamba iqhaza emqhudelwaneni wama-Commonwealth Games, ozobanjwa kusukela mhla zingama-23 kuNtulikazi kuya kumhla zi-3 Ncwaba 2014 edolobheni lase-Glasgow, kwelase-Scotland, futhi inxusa bonke abantu baseNingizimu Afrika ukuthi babaseke.4. Abaqashiwe4.1. IKhabhinethi yakuphawula ukuqokwa kwamalungu oMkhandlu Kazwelonke Ohlinzeka Ngezeluleko Eziphathelene Nokusungulwa Kwezinhlelo Ezintsha Kanye Nokusetshenziswa Kwazo Ngendlela Ephusile  azoba yingxenye yalo mkhandlu isikhathi esiyiminyaka emine:a) Adv. Louisa Zondob) Mnu. Garth Strachan (omele i-dti)c) Slz. Jennifer Thomsond) Nksz. Clare Busettie) Nksz. Zanele Monnakgotlaf) Dkt. Azar Jammineg) Slz. Cheryl de la Rey (uSihlalo)h) Dkt. Andile Ngcabai) Nksz. Nonkululeko Nyembezi-Heitaj) Dkt. Sibusiso Sibisik) Slz. Olive Shisanal) Mnu. Dhesigen Naidoom) Dkt. Albert Van Jaarsveldn) Slz. Glenda Grayo) Slz. Roseanne Diabp) Dkt. Shadrack Moephuliq) Mnu. Kevin Nassiepr) Mnu. Sim Tshabalalas) Dkt. Khotso Mokhelet) Slz. Anton EberhardImibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zingama-23 Ntulikazi 2014,24 Jul 2014,https://www.gov.za/statement-cabinet-meeting-23-july-2014,https://www.gov.za/zu/isitatimende-somhlangano-wekhabhinethi-wangomhla-zingama-23-ntulikazi-2014,"1. Isimo seKhabhinethi ezindabeni ezisemqoka esimweni samanje1.1 IKhabhinethi iyakwamukela ukwethulwa kwe-Operation Phakisa nguMongameli u-Jacob Zuma, okuwumkhankaso wokusheshisa ukufezekiswa kwemikhawulo uhulumeni azibekele yona, ngokulandela izinhlelo ezinohlonze futhi ezinemininingwane ephelele zokuqaliswa komsebenzi okumele wenziwe, nokusonjululwa kwezinkinga kanye nokuthathwa kwezinyathelo eziphathekayo ukuze kukhuliswe umnotho. UMnyango Wezemvelo uzoba ngumnyango wokuqala ozohola uhlelo lokubambisana nabezimboni, abasebenzi, izinhlangano zomphakathi kanye nezifundiswa ukuze kusetshenziswane ekutholeni izindlela zokuvula amathuba ezomnotho ngokusebenzisa izilwandle zakuleli.Ngowezi-2010, umnotho wasolwandle – wafaka imali eyizigidigidi ezingama-R54 kwiSamba Somkhiqizo Wezwe (i-GDP), futhi wavula amathuba emisebenzi abalelwa kwizi-316 000. Ubufakazi buyakhombisa ukuthi izilwandle zaseNingizimu Afrika zingafaka imali eyizigidigidi eziyi-R177 kwi-GDP yakuleli ngowezi-2033. Ulwandle lungavula futhi namathuba emisebenzi aphakathi kwezi-800 000 kanye nesigidi. La mathuluzi okukhulisa umnotho akhombise okungenani ukukhula ngamaphesenti amane emalini efakwa yilo mkhakha kwi-GDP kanye nokuvulwa kwamathuba emisebenzi.Umkhakha wokufuywa kwezilwanyana zasolwandle nokulinywa kwezitshalo zasemanzini, ezokuthutha zasolwandle, ukucingwa kukawoyela negesi emajukujukwini olwandle kanye nokuvikelwa kwendalo yasolwandle konke kuhlonzwe njengemikhakha yomnotho wasolwandle okuzogxilwa kuyona. Ngaphansi komkhakha ngamunye kusungulwe uphiko oluzoqinisekisa ukuqhutshwa komsebenzi ngendlela efanele oluzolekelela ekusonjululweni kwezinselelo ezibalulekile.1.2 IKhabhinethi ithanda ukudlulisa amazwi okubonga kubo bonke abantu baseNingizimu Afrika kanye nomhlaba jikelele ngokubamba kwabo iqhaza oSukwini Luka-Nelson Mandela Lwamazwe Ngamazwe lwalo nyaka. Abantu baseNingizimu Afrika kuzo zonke izingxenye zelizwe lethu basabela ekhweleni elalibanxusa ukuthi banikele ngesikhathi namandla abo ngenhloso yokwenza umehluko. Umkhankaso wokuhlanza izindawo esiphila kuzona wenza lezi zindawo zibukeke kahle futhi uqinisekisa nokulondolozwa kwemvelo yethu. Njengengxenye yalo mkhankaso, uMnyango Wokwengamela Ngokubambisana kanye neZendabuko wathumela izisebenzi zikaMasipala Ezinolwazi Lomsebenzi ezingama-150 komasipala abahlukahlukene ukuze bayofaka isandla kulo mkhankaso wokuhlanzwa kwezindawo, futhi ukuze kulekelelwe omasipala ngokuqhubekayo kuze kuphele unyaka.Izoqiniswa futhi nemikhankaso efana nomkhankaso “we-War on Leaks” ogxile ekulwisaneni nokuvuza kwamanzi,  lapho kuzokhuthazwa khona intsha engasebenzi kanye namanye amalungu omphakathi ukuthi alekelele uhulumeni ekulungiseni amapayipi nompompi abavuzayo. IKhabhinethi ihlaba ikhwelo eliqondiswe kwimiphakathi ukuthi igcine imifula nemifudlana ihlanzekile futhi icwebile, njengoba lokhu kuholela ekutheni abantu baphile ngaphansi kwesimo esinempilo esingewona umthombo wezifo, esiphephile futhi esifanele ukuhlala abantu. Imifula nemifudlana engcolisekile iphazamisa futhi ibeke engozini imithombo yokuziphilisa yemiphakathi ehlala ezansi nomfula.1.3  IKhabhinethi iyasemukela isivumelwano sokusungulwa kweBhange Lentuthuko Elisha (NDB) esenziwe kwiNgqungquthela Yesithupha Ye-BRICS kwelase-Brazil kanye nokusungulwa kwehhovisi lesifunda lale libhange eGoli. I-NDB izoqinisa ukubambisana phakathi kwamazwe angamalungu e-BRICS futhi ilekelele imizamo yezinye izikhungo zokubambisana nokusebenzisana kwamazwe kanye nezikhungo zesifunda zezezimali, okuzoholela ekutheni amazwe angamalungu e-BRICS azibophezele ngokuhlanganyela ekufezekisweni kwenjongo yokukhula komnotho okunohlonze, okusimeme futhi okuzohlomulisa amazwe ngokulinganayo.Ihhovisi lesifunda lizodlala indima ebalulekile ekuxhasweni kwemiklamo yengqalasizinda kanye neyentuthuko esimeme kwizwekazi lase-Afrika. Ngaphakathi kohlaka lokusebenza lwe-NDB kuzosungulwa uphiko oluzokwenza umsebenzi wokulungiselelwa kwemiklamo oluzoqinisekisa ukufezekiswa kwemiklamo yengqalasizinda eminingi kuleli zwekazi. Kuze kube manje beyingakaqaliswa le miklamo ngenxa yokuntuleka kwezimali zokwenza umsebenzi wokulungiselelwa kwemiklamo, okuyisinyathelo esibaluleke kakhulu sokuqinisekisa ukuthi imiqondo ephathelene nomklamo isikulungele ukuxhaswa ngezimali kanye nokuqaliswa.1.4 IKhabhinethi izwakalise ukukhathazeka okukhulu mayelana nokubhebhetheka kodlame phakathi kwelizwe lakwa-Israel kanye nelase-Palestine. IKhabhinethi igcizelele ikhwelo likaMongameli Zuma eliqondiswe kuhulumeni wakwa-Israel ukuthi uyeke ukuhlasela izwe lase-Palestine emoyeni naphansi, ngoba lokhu kuyaqhubeka nokuholela ekulahlekeni kwemiphefumulo futhi kubangela ukuthi kube nesibhicongo esibi kakhulu sokuhlukumezeka kwenhlalo yabantu. Ngaphezu kwalokho, iKhabhinethi inxusa i-Hamas ukuthi iyeke ukuhlasela izakhamuzi zakwa-Israel ngemicibisholo yamabhomu athunyelwa emoyeni.IKhabhinethi iyaphikisana nemizamo efihlakele kaHulumeni wakwa-Israel yokusebenzisa isenzo sokuhlasela kwayo iGaza ngenhloso yokuphazamisa nokuhlakaza uHulumeni Wobumbano kwelase-Palestine. Ukungqubuzana okukhona phakathi kwelizwe lakwa-Israel nelase-Palestine akusoze kusombululeke ngempi. Isisombululo siyotholakala kuphela ngokuthi kubanjwe izingxoxo ezinohlonze futhi ezihambisana neqiniso nobuqotho ezibandakanya bonke abathintekayo.INingizimu Afrika igcizelela ikhwelo likaNobhala-Jikelele weNhlangano Yezizwe Ezibumbene, uMnu. Ban Ki-moon, lokuthi zonke izinhlangothi eziyingxenye yalokhu kungqubuzana zibeke phansi izikhali ngokushesha, futhi kuqhubeke nohlelo obelumisiwe lokuthunyelwa kosizo kubantu baseGaza abakhungethwe wusizi nenhlupheko. IKhabhinethi ikhathazeke kakhulu ngesimo esibi senhlalo yabantu. Uhulumeni unxusa iziphathimandla zaseGibhithe ukuthi zivule imingcele yezwe laseGibhithe ukuze bathole usizo abantu baseGaza abalimele nabakhahlamezekile. 1.5 Egameni labantu beRiphabhulikhi yaseNingizimu Afrika, iKhabhinethi ithanda ukudlulisa amazwi endunduzo emindenini nabangani bezisulu zendiza yeNkampani Yezindiza yase-Malaysia ephahlazeke kwelase-Ukraine mhla ziyi-17 Ntulikazi 2014.1.6 IKhabhinethi ithanda ukudlulisa amazwi enduduzo emndenini kanye nabangani bombhali owaklonyeliswa ngeNdodo ye-Nobel u-Nadine Gordimer odlule emhlabeni esikhathini esifushane esedlule. INingizimu Afrika iyohlala imkhumbula njalo uNksz. Gordimer njengesishoshovu esabe singenayo nencane ingebhe, esasebenzisa ipeni nezwi laso elinesibindi ukugxeka  izenzo ezimbi zikahulumeni wobandlulula zokucwaswa kwabantu ngokobuhlanga.UNksz. Gordimer ungomunye wabasunguli beNhlangano Yababhali BaseNingizimu Afrika (COSAW) futhi njengelungu le-African National Congress ngowe-1989 wavela phambi kwenkantolo eyoncenga ukuthi zishaywe ngoswazi oluncane izishoshovu eziyi-11 ze-United Democratic Front kanye ne-Vaal Civil Association. Amanoveli akhe, okungamanoveli adlala indima enkulu emzabalazweni wokulwisana nobandlululo, ayekhuluma ngendlela eyabe izikhahlameza ngayo izimpilo zabantu baseNingizimu Afrika imithetho yobandlululo. 1.7 IKhabhinethi ithanda ukudlulisa amazwi enduduzo kubazali baka-Taegrin Morris obeneminyaka emine oshone esehlakalweni sokudunwa kwemoto e-Reiger Park eNingizimu yedolobha laseGoli. IKhabhinethi nayo izibandakanya nalabo abasigxeka kakhulu isihluku esifana nalesi, ikakhulu esibhekiswe ezinganeni. IKhabhinethi iphinde yabonga amaphoyisa kanye namalungu omphakathi afake isandla emizamweni yokuthi atholakale ephephile uMongezi Phike othunjwe esikhathini esifushane esedlule emva kokudunwa kwemoto kayise.1.8 IKhabhinethi ikhumbuza abantu baseNingizimu Afrika ukuthi Uphiko Olwengamele Izindondo Zokuhlonipha Abantu Abavelele  lumema abantu ukuthi baphakamise amagama amalungu omphakathi, izinhlangano ezingekho ngaphansi kukahulumeni, izinhlangano zomphakathi kanye nezenkolo afanelekile ukuklonyeliswa ngeziNdondo Zikazwelonke Zokuhlonipha Abantu Abavelele.IziNdondo Zikazwelonke Zokuhlonipha Abantu Abavelele ziyindlela ephezulu kunazo zonke izwe elingahlonipha ngayo izakhamuzi zayo ezibe negalelo elikhulu ezweni. UMongameli, njengoMxhasi Omkhulu weziNdondo Zikazwelonke, nguyena ozoklomelisa ngezindondo labo abenze umsebenzi oncomekayo.Amalungu omphakathi ayacelwa ukuthi athumele igama lomuntu ovelele emphakathini wabo ngokuthi bagcwalise ifomu elitholakala ku-www.thepresidency.gov.za.Leli fomu kumele lihambisane nencwadi eseceleni equkethe le mininingwane elandelayo:isigatshana esiqukethe imininingwane efingqiwe yezinto ezenziwe yilowo okuphakanyiswe igama lakhe;uhla lwezinto eziyingqophamlando ezenziwe yilowo okuphakanyiswe igama lakhe emsebenzini wakhe kanye/noma emhlabeni jikelele; kanyenencazelo yomsebenzi wakhe ovelele futhi okhombisa ukuzimisela nokuzinikela okukhulu noma isenzo esikhombisa isibindi nobuqhawe.Ukwamukelwa kweziphakamiso kuzovalwa mhla zingama-31 Ntulikazi 2014.2 Izinqumo zeKhabhinethi eziqavile2.1 IKhabhinethi ihlinzekwe ngolwazi mayelana nohlelo lokungenelela eSifundazweni saseLimpopo ngokweSigaba 100 (1) (b) futhi ikwamukelile ukuthi lolu hlelo lokungenelela lususwe ngaphansi kwesigaba 100 (1) (b) lufakwe ngaphansi kwesigaba 100 (1) (a) nokuthi iSigungu Sabaphathi Besifundazwe sinikezwe imibandela ecacile yezinto okumele zenziwe ngaphambi kokuthi lufakelwe izibuko udaba lokuhoxiswa ngokuphelele kohlelo lokungenelela. Ngokulandela uMthethosisekelo, wazisiwe ngalokhu uMkhandlu Kazwelonke Wezifundazwe futhi kuboniswene nawo. Kuzobanjwa esinye isithangamu sabezindaba ngasekuqaleni kweviki elizayo lapho kuzohlinzekwa khona ngemininingwane ephathelene nalokho okuzuziwe kanye nenqubo ezolandelwa kusukela manje kuya phambili.2.2  IKhabhinethi ilwamukelile uHlaka Lokusebenza Lwesikhathi Esimaphakathi sowezi 2014-2019 (MTSF) oluzosebenza njengesisekelo seminyaka emihlanu yokuqala okuzokwakhelwa phezu kwaso njengoba kuphokophelwe ekufezekisweni kwenhloso-mbono yowezi-2030 okukhulunywa ngayo oHlelweni Lokuthuthukiswa Kwezwe (NDP). I-MTSF iqukethe izinhlelo ezinemininingwane ephelele zeminyaka emihlanu yokuqaliswa kokusebenza kwe-NDP, ezihambisana nemikhawulo okuhloswe ukuthi kufinyelelwe kuyona, nezinkomba, namaqhaza nemisebenzi kanye neminqamulajuqu yokuqaliswa kwezinyathelo ezibalulekile – ukuze kube nokuhlola nokuqapha okuhlelekile kokuqaliswa kwe-NDP futhi okusekelwe phezu kobufakazi obuphathekayo.I-MTSF yakhela phezu kwalokho uhulumeni akufundile ngehlandla lokuphatha kwakhe lowezi 2009-2014, lapho kwethulwa khona ukuhlela okusekelwe phezu kwemiphumela, nokuqapha kanye nokuhlola, okuyinto eyabe yenziwa okuqala ngqa. Ngaleso sikhathi kwathuthukiswa izivumelwano zokusebenza eziphathelene nokufezekiswa kwemiphumela eyi-12 yezinto ezibekwe eqhulwini nguhulumeni, ezibandakanya ikhwalithi yemfundo eyisisekelo, ukuphila isikhathi eside kwabantu bonke baseNingizimu Afrika, ezokuphepha nokuvikeleka, ukukhula komnotho okubandakanya umuntu wonke, namathuba omsebenzi osezingeni elamukelekile kanye nokuthuthukiswa kwezindawo zasemakhaya nezinguquko kwezomhlaba, futhi kwathuthukiswa nezindlela zokuqapha nokuhlola ukuthi ziyafezekiswa yini lezi zinto ezibekwe eqhulwini.Kuleli hlandla lokuphatha lowezi 2014-2019 sikhushuliwe isibalo semiphumela safinyelela kweyi-14, njengoba kwengezwe imiphumela emibili emisha – ukuvikelwa komphakathi nobumbano lomphakathi kanye nokwakhiwa kwesizwe. Uma sekukonke, le miphumela eyi-14 ifaka phakathi zonke izingxenye ze-NDP. IHhovisi LikaNgqongqoshe Wezokuhlela, Ukuqapha kanye Nokuhlola lizobamba isithangamu nabezindaba khona maduze nje mayelana ne-MTSF.2.3  IKhabhinethi ikwamukelile ukuthi iNingizimu Afrika isingathe iNkulumo-mpikiswano Yamazwe Ngamazwe Yokubambisana Okukhombisa Ukukhalipha Nokuhluzeka Komqondo  ngenyanga kaMfumfu 2014 ngaphansi kwengqikithi ethi: “Ukusebenzisa Ezesayensi, Ezobuchwepheshe kanye Nezindlela Ezintsha Zokwenza Izinto (STI) ukuze kulethwe uGuquko Kwezenhlalo-mnotho ngokusebenzisa iMigomo Yokubambisana Okukhombisa Ukukhalipha Nokuhluzeka Komqondo”.Le nkulumo-mpikiswano ihlinzeka ngethuba lokuthi iziNhloko Zemibuso, abaholi bezebhizinisi, ososayensi, izifundiswa kanye nabafundi babelane ngolwazi nemiqondo yabo mayelana neze-STI. Ngaphezu kwalokho, inkulumo-mpikiswano ihlose ukukhuthaza uguquko kwezenhlalo-mnotho, intuthuko kanye nokukhula komnotho e-Afrika.Ukusingathwa kwale nkulumo-mpikiswano kuzolekelela futhi nasekufezekisweni kwezinhloso nezinjongo ze-NDP eziphathelene nokuphuculwa kwezesayensi nezobuchwepheshe ukuze kulethwe uguquko kwezenhlalo-mnotho eNingizimu Afrika futhi izwe lethu lihambe phambili emkhakheni wokuqhamuka nezindlela ezintsha zokwenza izinto,  siwaqwaqwade emakhanda amanye amazwe esakhelene nawo kulesi sifunda sethu, namazwe ezwekazi lethu kanye nawomhlaba jikelele.3 Imicimbi ezayo3.1  UMongameli u-Jacob Zuma uzokwethula iNyanga Yabesifazane Ezindlini Zombuso mhla zingama-31 Ntulikazi 2014 ngaphansi kwengqikithi ethi: “Umgubho Weminyaka engama-60 yoSomqulu Wabesifazane njengengxenye yeminyaka engama-20 Yenkululeko, Siqhubekisela I-Ajenda Yabesifazane Phambili!” IPhalamende Lamazwe Ase-Afrika nalo lizoba yingxenye yalo mcimbi wokwethulwa kweNyanga Yabesifazane njengoba nalo lizobe lihlonipha iNhlangano Yabesifazane Yase-Afrika kanye neqhaza layo ekuletheni inkululeko kwabesifazane baseNingizimu Afrika.Kunemicimbi eminingi ehleliwe ezokwenziwa ngenyanga kaNcwaba ngenhloso yokubungaza nokujabulela izinto ezifezekiswe yiNingizimu Afrika eziphathelene nokuguqulwa kwezimpilo zabantu besifazane baseNingizimu Afrika.  Umcimbi omkhulu uzobanjwa mhla ziyisi-9 kuNcwaba eThekwini. UMnyango Wezobuciko Namasiko, njengoba kuyiwona umnyango ozohola iNyanga Yabesifazane, ngoNcwaba uzokwethula futhi nohlelo Lwezinto ezingama-20 Ezinhle Kunazozonke Ezezenke Kwabesifazane. Le micimbi ebalulekile iqopha izinto ezifezekiswe ngabesifazane bakuleli abavelele kanye nezinto ezizuzwe yibona bonke abesifazane baseNingizimu Afrika. Imininingwane ephathelene nale micimbi izomenyezelwa ngokuhamba kwesikhathi.3.2 UMongameli u-Jacob Zuma kulindeleke ukuthi ahole ithimba lezithunywa ezizobamba iqhaza kwiNgqungquthela Yabaholi BaseMelika Nabase-Afrika, ngaphansi kwengqikithi ethi: “Ukutshalwa Kwezimali Kwisizukulwane Esilandelayo”, ezobanjwa kusukela mhla ziyisi-5 kuze kube ngumhla ziyisi-6 Ncwaba 2014. Le ngqungquthela kulindeleke ukuthi ihlanganise abaphathi abakhulu bomkhakha wezamabhizinisi baseMelika nabase-Afrika ukuze kuxoxiswane ngokutshalwa kwezimali kanye namathuba okwenza ibhizinisi e-Afrika.Kuzoba neminye imihlangano eseceleni ezoba phakathi kwabaPhathi Abayizinhloko (ama-CEO) baseMelika kanye nabase-Afrika, futhi kubanjwe noMhlangano WoNgqongqoshe ophathelene noMthetho Wentuthuko  Namathuba we-Afrika (AGOA). Ngale mihlangano kuhloswe ukuqinisa ubudlelwano phakathi kwezwe laseMelika kanye namazwe ase-Afrika ikakhulu kwezokuhwebelana kanye nokutshalwa kwezimali.Imiphumela okulindeleke ukuthi ifezekiwe yilena: ukukhuthazwa kokusebenzisana nokudidiyelwa kwamazwe ezifunda zase-Afrika; ukusekelwa kwezinhlelo zentuthuko yezomnotho ezinhlobonhlobo zeNhlangano Yobumbano Lwamazwe Ase-Afrika, ezoxolo nokuvikeleka, kubandakanya nokwelulwa kwe-AGOA; izindaba eziphathelene nokuguquguquka kwesimo sezulu kanye nokuvikelwa kwemvelo; kanye nokulekelelwa kwamazwe ukuze akwazi ukufezekisa izinjongo zenhloso-mbono ye-Afrika yowezi-2063.3.3 UMnyango Wezesayensi Nobuchwepheshe uzokwethula iViki Likazwelonke Lezesayensi  (NSW) mhla zi-2 Ncwaba 2014 ngaphansi kwengqikithi ethi: “Isayensi yanamuhla, isayensi yangomuso”. I-NSW lowezi-2014 lizoqhubeka kuze kube ngumhla ziyisi-9 Ncwaba 2014 ezweni lonke.  Ngeviki lezesayensi kuzoba nemicimbi eminingi ephathelene nezesayensi ezweni lonke. Lokhu kufaka phakathi nemibukiso yezesayensi, izigcawu zokucobelelana ngolwazi kanye nokwethulwa kwezifundo. Imininingwane yemicimbi izomenyezelwa ngokuhamba kwesikhathi. IKhabhinethi ihlaba ikhwelo eliqondiswe kubazali, othisha, abafundi kanye nabo bonke abantu baseNingizimu Afrika ukuthi babambe iqhaza kwi-NSW yowezi-2014.4 Abaqashiwe4.1 IKhabhinethi yakuphawula ukwelulwa kwesikhathi sobulungu balaba abalandelayo njengamalungu eBhodi Likazwelonke Lezelotho, ngenkathi kusaphothulwa inqubo yokuqoka inkampani yesithathu ezohlinzekwa ngelayisensi yokwengamela iLotho.a) Slz. Ntshengedzeni Alfred Nevhuṱanḓa (uSihlalo),b) Nksz. Mathukana Mokoka,c) Slz. Govin Reddy,d) Nksz. Zodwa Paulina Ntuli (omele uMnyango Wezohwebo Nezezimboni), kanye noe) Nksz. Ndileka Eumera Portia Loyilane.4.2  IKhabhinethi yakwamukela ukuqokwa kwalaba abalandelayo njengabaQondisi Abangeyona Ingxenye Yesigungu Esiphezulu beBhodi Yophiko  Lwezokuphepha Olwandle eNingizimu Afrika (SAMSA).  a) Vice Admiral Johannes Mudimu (uSihlalo),  b) Dkt. Michael Harry Hendricks,  c) Adv. Motsehoa Brenda Madumise (Iphini likaSihlalo),  d) Mnu. Frederick Andrew Jacobs,  e) Nksz. Nomsa Margaret Cele, kanye no   f) Mnu. Brett Naidoo.4.3 IKhabhinethi yakwamukela ukuqokwa kwalaba abalandelayo njengabaQondisi Abangeyona Ingxenye Yesigungu Esiphezulu beBhodi Yenhlangano Yabakhweli beZitimela YaseNingizimu Afrika (Prasa).a) Nksz. Zodwa Penelope Manase,b) Dkt. Popo Molefe (uSihlalo),c) Nksz. Carol (Roskruge) Cele,d) Mnu. William Solomon Steenkamp,e) Nksz. Nonduduzo Samukeliswe Kheswa,f) Nksz. Mashila Jemina Matlala,g) Mnu. Sfiso Buthelezi (oqokwe kabusha),h) Mnu. Xolile George (oqokwe kabusha njengoMele i-Salga),i)  Mnu. Landon McMillan (omele uMnyango Wezezimali Kuzwelonke), kanye noj) Mnu. Clement Manyungwana (omele uMnyango Wezokuthutha).4.4  IKhabhinethi yavumelana nokuqokwa kwamalungu amasha oMkhandlu Womkhakha Wezinto Ezakhiwe Ngabantu.Omele uMnyango Wezemisebenzi Yomphakathia) Mnu. Sam Themba (Clive) Mtshisa,Abamele uMnyango Wezengqalasizindaa) Mnu. Zukile C Mvalo,b) Nksz. Martina Mapula Tshangela,c) Nksz. Itumeleng Sizwe Kgomo,Abamele uMkhandlu Womkhakha Wezinto Ezakhiwe Ngabantua) Nksz. Christina Alida Breed,b) Nksz. Ancunel Anna-Lucia Steyn,c) Slz. Kathleen Anne Michell,d) Mnu. Thembinkosi Matunda,e) Nksz. Ezodidi Gugu Makongwana,f) Mnu. Jerry Leigh Margolius,g) Nksz. Anna-Marie Sassenberg,h) Dkt. Zwanani Titus Mathe,i) Mnu. Nicolaas Daniel Lombard,j) Mnu. Sithiwe Thubane,k) Mnu. Douglas Michell,l) Mnu. Isaac Mzumara Nkosi (uSihlalo),Abamele umphakathia) Nksz. Niniza Fortunate Sithole (Iphini likaSihlalo),b) Adv. (Dkt.) Nalini Maharaj,c) Adv. Derick Jeffrey Block, kanye nod) Mnu. Reginald Gaolatlhe Sefotlho.4.5  IKhabhinethi yavumelana nokuqokwa kwalaba abalandelayo njengamalungu eBhodi Yokuthuthukiswa Kwemboni Yezokwakha.a) Nksz. Lindelwa Teresa Myataza (uSihlalo),b) Mnu. Christopher Siphiwe Jiyane (Iphini likaSihlalo),c) Nksz. Nazreen Sekao Pandor,d) Mnu. Gonasagran Maduray,e) Nksz. Nomsa Jacobs-Skweyiya,f) Mnu. Sipho Abednego Mosai,g) Mnu. Lefadi Lucas Makibinyane,h) Nksz. Natalie Carol Skeepers,i) Mnu. Selaelo Michael Makhura,j) Nksz. Vuyiswa Victoria Sidzumo,k) Nksz. Mandisa Fatyela-Lindie,l)  Mnu. Hareesh Lakha Patel, kanye nom) Mnu. Nico Maas.4.6  IKhabhinethi yakwamukela ukuqokwa kwalaba abalandelayo njengabaQondisi  Abangeyona Ingxenye Yesigungu Esiphezulu beBhodi Yebhange Lentuthuko  Lamazwe ase-Afrika aseNingizimu (DBSA).a) Nksz. Busisiwe Abigail Mabuza (oqokwe kabusha),b) Dkt. Lungile Ntombifuthi Nokuthula Bhengu-Baloyi (oqokwe kabusha),c) Nksz. Mary Vilakazi (oqokwe kabusha),d) Nksz. Dawn Marole (oqokwe kabusha),e) Nksz. Gugu Mtetwa,f) Mnu. Mabotha Arthur Moloto,g) Nksz. Anuradha Sing,h) Slz. Mark Swilling.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla ziyisi-6 Ncwaba 2014,7 Aug 2014,https://www.gov.za/statement-cabinet-meeting-6-august-2014,https://www.gov.za/zu/isitatimende-somhlangano-wekhabhinethi-wangomhla-ziyisi-6-ncwaba-2014,"1. Imigubho yeNyanga Yabesifazane/yoSuku Lukazwelonke Lwabesifazane1.1. IKhabhinethi iyazamukela izinhlelo zemigubho yoSuku Lwabesifazane Lukazwelonke kanye nayo yonke imicimbi ehleliwe ezokwenziwa ngenkathi kuqhubeka inyanga kaNcwaba. UMongameli u-Jacob Zuma uzohola umcimbi kazwelonke ozobanjelwa eNkundleni Yezemidlalo i-King Zwelithini, elokishini laseMlazi, KwaZulu-Natali, mhla ziyisi-9 Ncwaba 2014 ngaphansi kwengqikithi ethi: “Sigubha Iminyaka engama-60 yoSomqulu Wabesifazane Noweminyaka engama-20 Yenkululeko: sisonke siqhubekisela phambili iNingizimu Afrika engacwasi ngokobuhlanga nangokobulili.”Njengengxenye yemigubho yenyanga yabesifazane, uhulumeni uzosingatha imicimbi eminingana yokuqhakambisa abesifazane abavelele emikhakheni ehlukahlukene futhi kuzoboniswa nangezinto ezinhle esizifezekisile njengelizwe. Eminye imicimbi ehleliwe ibandakanya nomcimbi wokuklomelisa abesifazane ngezindondo ezilandeleyo: IziNdondo Abesifazane Abavelele Emkhakheni Wezokwakha (14 kuNcwaba), IziNdondo Abesifazane Abavelele Emkhakheni Wezesayensi (15 kuNcwaba) IziNdondo Umlimi Wesifazane Wonyaka (22 kuNcwaba) kanye NeziNdondo Abesifazane Abavelele Emkhakheni Wezamanzi (29 kuNcwaba).Njengengxenye yale migubho, uNgqongqoshe Wezokuhlaliswa Kwabantu ebambisene noNgqongqoshe Bezifundazwe emhlanganweni okhethekile (i-MINMEC) owabanjwa mhla zizi-4 Ntulikazi 2014, wamukela uhlelo lokwakhiwa kwezindlu eziyi-1 956 esifundazweni ngasinye kweziyisishiyagalolunye zakuleli. Lolu hlelo lwenzelwe ukuhlonipha nokuthulela isigqoko abesifazane abashaya inhlabaluhide eqonde eZindlini Zombuso ngowe-1956 bebhikishela imithetho eyayiphoqelela abantu abamnyama ukuthi baphathe amapasi abo ngaso sonke isikhathi.Lolu hlelo lwethulwa kokuqala mhla zizi-4 Ncwaba 2014 eLokishini laseRatanda, kuMasipala Wendawo yaseLesedi esifundazweni saseGauteng. Kuzokwakhiwa izindlu eziyizi-17 604, futhi lezi zindlu zizokwakhiwa ngabesifazane. Kulolu hlelo kuzohlomula abesifazane, nabantu abadala kanye namakhaya aphethwe yizingane njengoba lokhu kwashiwo nguNgqongqoshe Wezokuhlaliswa Kwabantu uLindiwe Sisulu enkulumweni yakhe yesabelomali ayethule esikhathini esifushane esedlule.IKhabhinethi ihlaba ikhwelo eliqondiswe kubo bonke abantu baseNingizimu Afrika ukuthi basekele futhi babambe iqhaza ezinhlelweni nasemicimbini yeNyanga Yabesifazane ezobanjwa ngenkathi kuqhubeka inyanga kaNcwaba ukuze baqinisekise ukuthi ithola ukuhlonishwa okufanelekile nokuthulelwa isigqoko imisebenzi emihle eyenziwe ngabesifazane. Uhlelo lwemicimbi ezobanjwa ngeNyanga Yabesifazane Kazwelonke lungezansi.2. Ukuqaliswa kwemiklamo esemqoka IKhabhinethi iyayamukela futhi iyayithokozela inqubekela phambili eseyenziwe ekuqalisweni kwezinhlelo zikahulumeni ezisemqoka, okuyisenzo esikhombisa ukuzibophezela kwethu ukuthi siqhubekisela phambili iNingizimu Afrika.2.1. Ukuvulwa kweSikhungo Sokulungisa Kabusha Izinqola Zezitimela Zakwa-Transnet esizodla izigidi ezingama-R30 edolobheni lase-De Aar eNyakatho Kapa kuzokhuthaza ukukhula komnotho wendawo futhi kwenze ngcono nezimo zenhlalo yemiphakathi. Lo mklamo sewuvule amathuba emisebenzi eqondile ayi-100 futhi kulindeleke ukuthi kuvuleke amanye amathuba emisebenzi angama-300.Isikhungo Sokulungisa Kabusha Izinqola Zesitimela siyingxenye yohlelo lwengqalasizinda lwenkampani yakwa-Transnet oluzodla imali eyizigidigidi ezingama-R300 ngenhloso yokuvuselela umkhakha wakuleli wezezitimela, nowamapayipi okuthutha igesi nophethiloli kanye nowamachweba, futhi lolu hlelo luzovula amathuba emisebenzi amasha ayizi-588 000. Abantu abasha bakule ndawo nabo bazohlomula kakhulu njengoba kuzokwakhiwa neSizinda Sokuthuthukiswa Kwentsha Emikhakheni Ehlukahlukene. Lo mklamo uzoba yingxenye yemiklamo eminingana kahulumeni yokwakhiwa kwengqalasizinda eholwa yiKhomishana KaMongameli Yokuqondisa Ingqalasizinda (i-PICC).2.2. Njengengxenye yombhidlango nomkhankaso wokwelulwa nokwandiswa kwekhono lokwenza umsebenzi lemboni yezokukhiqiza yaseNingizimu Afrika, kanye nokwandisa isibalo sezimboni ezisungulwayo kuleli futhi kuvulwe namathuba emisebenzi adingeka kakhulu, kwethulwe isikhungo esakhiwe ngemali eyizigidi ezingama-R80 edolobheni lase-Epping eKapa. Lesi sikhungo esikhiqiza amaphaneli kagesi welanga esizophehla ugesi ongamamegawathi ayi-120 sivulwe  ngokusemthethweni mhla ziyisi-6 Ncwaba 2014 yinkampani yakwa-Jinko Solar, okuyinkampani yase-China esebenza emazweni amaningi emhlabeni jikelele.Lokhu kuyingxenye yokuqaliswa koHlelo Lwabakhiqizi Abazimele Bagesi Ovuselelekayo BaseNingizimu Afrika (i-REIPPP). Kulindeleke ukuthi lesi sikhungo sikhiqize amaphaneli kagesi welanga ayi-1 300 ngosuku, futhi kulindeleke ukuthi singenise imali eyizigidi ezingama-R600 ngonyaka. Kusukela ekusungulweni kwalolu hlelo kuze kube manje, abakwa-Jinko Solar sebekhiqize amaphaneli kagesi welanga aphehle ugesi owevile kumamegawathi angama-300, futhi lokhu kulinganiselwa kuma-30% kagesi ophehlwa kulo mkhakha.Lefemu, okuyifemu entsha kunazozonke uma kuqhathaniswa namafemu ohlobo olufanayo kuleli zwekazi futhi ewadlula wonke ngokuba nobuxhakaxhaka besimanjemanje,  kulindeleke ukuthi ibe isikhiqize ugesi ongamamegawathi ayi-120 uma kuphela lo nyaka. Lokhu kuyingxenye yombhidlango nomkhankaso kahulumeni wokwelula nokwandisa ikhono lokwenza umsebenzi lemboni yezokukhiqiza yaseNingizimu Afrika, kanye nokwandisa isibalo sezimboni ezisungulwayo kuleli futhi kuvulwe namathuba emisebenzi adingeka kakhulu edolobheni lase-Epping.Umnotho Obhekelela Imvelo uhlonzwe wuHlelo Lokusebenza Lwenqubomgomo Yezezimboni njengomkhakha osemqoka kakhulu okumele kugxilwe kuwona futhi uhlinzeka ngamathuba abalulekile okuvulwa kwemisebenzi, nokukhiqizwa kwezimpahla kulelizwe ukuze kuhlomule abantu bendawo futhi kukhuliswe nomnotho.2.3. IKhabhinethi iyakujabulela ukwethulwa Kwesikhungo Sobuqabavu Sikagesi Ovuselelekayo  edolobheni lase-Upington, eNyakatho Kapa, futhi lo mklamo ungomunye wemiklamo kahulumeni eyisibonelo sokuthi uhulumeni uzibophezele ekuqhubekiseleni iNingizimu Afrika phambili. Lesi sikhungo siwumphumela wokubambisana okunohlonze phakathi kwezifundiswa, abamabhizinisi azimele, kanye nohulumeni emkhakheni kagesi ovuselelekayo. Lesi sikhungo sizosekela ukwenziwa kocwaningo, ukuthuthukiswa kanye nokusungulwa nokuqanjwa kwezinhlelo ezintsha emkhakheni kagesi, futhi sizodlala indima enkulu ekuthathweni kwezinqumo eziphathelele nenqubomgomo futhi sisekele nokuthuthukiswa kwabasebenzi. Lokhu kuzoba negalelo elikhulu ekwandisweni koMnotho Obhekelela Imvelo, kanye nokuguqula uhlobo lwamakhono atholakala kulesi sifunda kanye nasesifundazweni. Ugesi ovuselelekayo uhlinzeka ngamathuba okutshalwa kwezimali anhlobonhlobo futhi amahle kakhulu, kubandakanya nokuvulwa kwamathuba emisebenzi amaningi.2.4. IKhabhinethi iyakwamukela ukwethulwa komklamo wokuphehla ugesi ngokusebenzisa ubuchwepheshe beZiphehlamandla Zamaseli Egesi Yehayidrojini (i-HFC) mhla ziyisi-5 Ncwaba 2014 futhi lo mklamo ungumphumela wezingxoxo ezinohlonze futhi ezibe yimpumelelo enkulu eziphathelene nokubambisana phakathi kukahulumeni kanye nenkampani yakwa-Anglo-Ballard. Lo mklamo wokuphehla ugesi ngokusebenzisa ubuchwepheshe beziphehlamandla zamaseli egesi etholakala ngokwemvelo ngumklamo wokuqala ngqa emhlabeni jikelele wokulingwa kohlelo lokuphehla ugesi ngokusebenzisa iziphehlamandla ezincane zamaseli egesi etholakala ngokwemvelo.Okubaluleke kakhulu kulo mklamo yiqhaza elisemqoka lokuthuthukiswa nokusetshenziswa kwalobu buchwepheshe ekuqinisekiseni ukuthi uchungechunge lohlelo lomsebenzi wokuphehlwa kukagesi luyabahlomulisa abantu bendawo, ikakhulu uhlelo lokusetshenziswa kobuchwepheshe beziphehlamandla zamaseli egesi yemvelo njengobunye ubuchwepheshe bokuphehla ugesi obungasetshenziswa esikhundleni sikagesi ojwayelekile. Lo mklamo uzoqinisa uhlelo lokusungulwa kwezimboni emnothweni waseNingizimu Afrika futhi uzokwenza ukuthi sikwazi ukunciphisa ikhabhoni ekhiqizwayo emnothweni wakuleli, uphinde futhi udlale indima enkulu ekuvulweni kwamathuba emisebenzi.3. Izinqumo zeKhabhinethi eziqavile3.1. IKhabhinethi yasamukela isiphakamiso seNingizimu Afrika sokuqala somkhakha wezokuthutha esenziwe ngaphansi Kwenhlangano Ethuthukisa  Amazwe AseNingizimu ne-Afrika (i-SADC) Esiphathelene Nezingxoxo Zemisebenzi Yokuhwebelana. Lo mkhakha usemqoka kakhulu ekukhulisweni komnotho waseNingizimu Afrika kanye nokuvulwa kwamathuba emisebenzi, njengegalelo lesikhathi esifushane kwezokuhwebelana ngezimpahla futhi ngokunjalo njengomsebenzi wokuhwebelana ozimele ngokwawo.Ukudidiyelwa kwemisebenzi yezokuthutha ngaphakathi kwezifunda kungavulela izinkampani zaseNingizimu Afrika ezihlinzeka ngemisebenzi amathuba amahle kakhulu okwenza ibhizinisi ngokunjalo nokutshala izimali kuyo yonke imikhakha yezokuthutha kulesi sifunda. Ngenkathi izinkampani zaseNingizimu Afrika zithola inzuzo emisebenzini yezokuthunyelwa kwezimpahla emazweni angaphandle emikhakheni yochungechunge lokukhiqizwa kwempahla, zizohlomula kwezomnotho futhi zifake nesandla ekuthuthukisweni komkhakha wezokuthutha wesifunda.3.2. IKhabhinethi yahlinzekwa ngolwazi mayelana nemiphumela yohlelo lokubalwa kobhejane lowezi-2013 esiqiwini sezilwane i-Kruger National Park futhi yazamukela izinhlelo zokungenelela eziphakanyisiwe ezizosetshenziselwa ukuvikela obhejane. UNgqongqoshe Wezemvelo uzosingatha esinye isithangamu sabezindaba ngokuhamba kwesikhathi esiqondene nalokhu.3.3. IKhabhinethi yayamukela inqubo entsha ephathelene nohlelo lokuHlinzekwa Kwabantu  BaseZimbabwe Ngezimvume Zesikhashana Zokuhlala Kuleli. UNgqongqoshe Wezasekhaya uzosingatha esinye isithangamu sabezindaba ngokuhamba kwesikhathi ukuze amemezele imininingwane ephathelene nalolu hlelo.3.4. IKhabhinethi yakwamukela ukuthi kubuyekezwe ngokuphelele iziKhungo Zezimali Zokuthuthukiswa Kwezifundazwe (ama-PDFI) okusekelwe phezu kwemiphumela nezincomo zocwaningo lokubuyekeza oluqhutshwa uMnyango Wezezimali Kuzwelonke lokuhlaziya nokuhlola isimo esikhona njengamanje sezimali nokuthi izinhlelo zentuthuko zinosizo yini noma cha. Ukubuyekezwa okuphelele kwama-PDFI kuzoqinisekisa ukuthi umsebenzi walezi zikhungo uyahambelana futhi uhanjiswa ngendlela efanele ukuze kusekelwe izinjongo zenqubomgomo kaHulumeni ephathelene nenhlalo yabantu nezomnotho kanye nokuqinisekisa ukuthi izimali zikaHulumeni zabiwa ngendlela efanele futhi zisetshenziswa ngendlela efanele.3.5. IKhabhinethi yayamukela inqubekela phambili oHlelweni Lokuphuculwa kwesimo nokwakhiwa kabusha koMnyango Wezemisebenzi Yomphakathi kanye noMbiko Wokuphothulwa Nokusongwa Kwesigaba Sokuletha Uzinzo Kulo Mnyango. IKhabhinethi igculisekile ngenqubekela phambili eqoshiwe ekuphuculweni kwesimo kulo mnyango. UNgqongqoshe Wezemisebenzi Yomphakathi uzosingatha esinye isithangamu sabezindaba ngokuhamba kwesikhathi ukuze anikeze incazelo ephathelene nemininingwane yalo mbiko.4. Isimo seKhabhinethi eziNdabeni ezisematheni4.1. IKhabhinethi iyawamukela uMthetho Wokuqasha Ngokulinganisa ochitshiyeliwe oqale ukusebenza mhla lulu-1 Ncwaba 2014. Lo Mthetho ochitshiyeliwe ugqugquzela uguquko nokuphathwa kwabasebenzi ngendlela engachemile futhi uvikela abasebenzi ekucwasweni ngendlela engafanele. Futhi uqinisa ukusetshenziswa nokuthotshelwa kwawo ngokuthi, isibonelo, kukhushulwe izinhlawulo zokwephulwa kwawo. IKhabhinethi ihlaba ikhwelo eliqondiswe kubaqashi ukuthi bazithobele izimiso zalo Mthetho futhi basebenzisane nohulumeni ukuguqula indawo yokusebenzela. Ngaphezu kwalokho, uMnyango Wezabasebenzi uzovakashela imiphakathi ehlukahlukene ukuze ufundise abantu ngokulingana emsebenzini kanye nomthelela walokhu.4.2. IKhabhinethi ithanda ukuhalalisela iQembu LaseNingizimu Afrika ngomsebenzi walo oncomekayo eMidlalweni Yamazwe Angamadlelandawonye (ama-Commonwealth Games) ebibanjelwe e-Glasgow, kwelase-Scotland lapho linqobe khona izindondo zegolide eziyi-13, ezesiliva eziyi-10 kanye nezethusi eziyi-17.INingizimu Afrika ilale endaweni yesikhombisa ohlwini lokukleliswa kwamazwe anqobe izindondo futhi idle umhlanganiso njengelizwe eliphume phambili emazweni ase-Afrika. IKhabhinethi ihlaba ikhwelo kubantu baseNingizimu Afrika ukuthi bakhombise ukuhlonipha nokubungaza kwabo umsebenzi omuhle owenziwe ngabasubati nabadlali baseNingizimu Afrika ngoLwesihlanu, mhla ziyisi-8 Ncwaba 2014, njengoba bezobe behamba ngamabhasi avulekile besuka e-Olympic House eGoli ngehora lesi-11.4.3. IKhabhinethi ihalalisela futhi neqembu lesizwe lezekhilikithi (ama-Protea) ngaphansi kobuholi bukaKaputeni Wemidlalo Yokuvivinya u-Hashim Amla ngokunqoba uchungechunge loMqhudelwano Wezinsuku Ezinhlanu kwelase-Sri Lanka okuholele ekutheni iqembu lesizwe lakuleli libuyele endaweni yalo yokuqala ohlwini lokukleliswa kwamazwe omhlaba abambe iqhaza kwiMiqhudelwano Yezinsuku Ezinhlanu ngaphansi koMkhandlu Wezekhilikithi Wamazwe Ngamazwe.4.4. IKhabhinethi ithanda ukuhalalisela uZolani ""Last Born"" Tete ngokunqoba kwakhe isicoco esisindweni samabhantamu ngaphansi kweNhlangano Yezesibhakela Yamazwe Ngamazwe (i-IBF) kwelase-Japan.4.5. IKhabhinethi ithanda ukudlulisa amazwi enduduzo emndenini nabangani bomlisa olahlekelwe yimpilo yakhe ngenxa yokuzamazama komhlaba ngoLwesibili futhi ibafisela ukululama okusheshayo bonke abalimele. Uhulumeni uzoyihlinzeka ngosizo leyo miphakathi ekhahlamezekeli, ngokusebenzisa uPhiko Lukazwelonke Lokulawulwa Kwezinhlekelele.5. Imicimbi ezayo5.1. UMongameli u-Jacob Zuma uzohambela iNgqungquthela Ejwayelekile Yama-34 Wezinhloko Zombuso kanye Nohulumeni Wenhlangano Ethuthukisa Amazwe AseNingizimu ne-Afrika (i-SADC) ezobanjwa mhla ziyi-17 kanye nangomhla ziyi-18 Ncwaba    2014 e-Victoria Falls, kwelase-Zimbabwe. I-SADC iyaqhubeka nokuba yithuluzi leNingizimu Afrika elisemqoka kwezokuthuthukiswa nokudidiyelwa kwesifunda. Kule Ngqungquthela kuzobhungwa ngezindaba ezisemqoka ezibandakanya ukuBuyekezwa Kohlelo Oluyinkomba Yentuthuko Yesifunda, neNhloso-mbono ye-SADC yowezi-2050, neNkantolo ye-SADC noHlelo Lwezokudla Nokondleka Komzimba kanye neNqubomgomo Yesifunda Yezolimo.5.2. I-Lekgotla Yezezimayini yokuqala izobanjwa mhla ziyi-13 kuya kumhla ziyi-14 Ncwaba 2014 e-Gallagher Estate, eGoli ngaphansi kwengqikithi ethi: “Sakhela phezu kwendima edlalwe ngezezimayini kusukela ngenkathi kufika intando yeningi labantu: Siyakwamukela okwenzeka ngesikhathi esedlule kepha futhi sakha ingomuso.” I-Lekgotla ihlinzeka ngethuba lokuthi kube nezingxoxo nokubonisana phakathi kwabemboni yezezimayini yaseNingizimu Afrika kanye nabanye ababambiqhaza. IKhabhinethi inxusa bonke ababambisene kulokhu ukuthi basebenzele ukuqaliswa koHlaka Lwesivumelwano Semboni Yezezimayini Esimeme futhi iyagcizelela ukuthi uHulumeni uzokuqapha ngeso lokhozi ukuthotshelwa nokulandelwa koSomqulu Wezezimayini.5.3. Isikhungo Sokusungula Izinhlelo Ezintsha Emkhakheni wezeMisebenzi Kahulumeni sizobamba iNgqungquthela yesi-8 Yomkhakha Kahulumeni Wezokuqaliswa Nokusungulwa Kwezinhlelo Ezintsha mhla ziyi-19 nangomhla zingama-20 Ncwaba 2014 eKapa ngaphansi kwengqikithi ethi “Sakha Inqubo Enkulukazi Kahulumeni Yokuqaliswa Nokusungulwa Kwezinhlelo Ezintsha ukuze Kuqinisekiswe Ukuthi Ukuhlinzekwa Kwezidingongqangi Zikahulumeni Kuba Nomthelela Omuhle Kakhulu”.IKhabhinethi ithanda ukufisela izithunywa ezizohambela le ngqungquthela ukubonisana nokuxoxisana okuzoba nezithelo ezinhle njengoba ukuqaliswa nokusungulwa kwezinhlelo ezintsha emkhakheni kahulumeni kubaluleke kakhulu ukuze sikwazi ukufezekisa iNhloso-mbono yowezi-2013 ngokulayela koHlelo Lokuthuthukiswa Kwezwe. IKhabhinethi iyabahalalisela futhi bonke labo okuphakanyiswe amagama abo abasethubeni lokuklonyeliswa ngezindondo emcimbini woKuklonyeliswa Ngezindondo Kwalabo Abavelele Kwezokusungulwa Kwezinhlelo Ezintsha Emkhakheni Wezemisebenzi Kahulumeni, okuwumcimbi ohlonipha futhi uklomelise labo abasebenzise ubuchopho babo ngokujulile ukuze baqhamuke nezinhlelo ezintsha ezizophucula izimpilo zabantu baseNingizimu Afrika.6. Abaqashiwe6.1. IKhabhinethi ikuphawulile ukuqokwa kwalaba abalandelayo njengabaQondisi Abangeyona Ingxenye Yesigungu Esiphezulu beBhodi Yenhlangano yaseNingizimu Afrika Yomshwalense Wezimpahla Ezithunyelwa Emazweni:a) Nksz. Andiswa Mosai, kanye nob) Mnu. Lefentse Cuitzen Radikeledi (omele uMnyango Wezezimali Kuzwelonke).6.2. IKhabhinethi ikuphawulile ukuqokwa kwalaba abalandelayo njengabaQondisi Abangeyona Ingxenye Yesigungu Esiphezulu beBhodi ye-South African Bureau of Standards:a) Mnu. Jeff Molobela (uSihlalo),b) Nksz. Doris Elekanyani Ndlovu,c) Nivashnee Naraindath,d) Anna-Marie Lotter (omele uMnyango Wezohwebo Nezezimboni ),e) Dkt. Michael John Ellman (oqashwe kabusha),f) Nksz. Venete Jarlene Klein (oqashwe kabusha),g) Mnu. Webster Masvikwa (oqashwe kabusha), kanye noh) Mnu. Guy Harris (oqashwe kabusha).Imibuzo ingaqondiswa ku:Phumla Williams, Ibambela Lokhulumela iKhabhinethiInombolo yeselula: 083 501 0139"
Isitatimende somhlangano weKhabhinethi wangomhla zingama-20 Ncwaba 2014,21 Aug 2014,https://www.gov.za/statement-cabinet-meeting-20-august-2014,https://www.gov.za/zu/isitatimende-somhlangano-wekhabhinethi-wangomhla-zingama-20-ncwaba-2014,"1. Ukuqaliswa Kwezinhlelo ZikaHulumeni EziqavileIKhabhinethi iyakwamukela ukwethulwa kwenye iNkantolo Yamacala Okuhlukumeza Ngokocansi e-Bethlehem, e-Freyistata nguNgqongqoshe u-Michael Masutha. Lokhu kuyingxenye yohlelo lukahulumeni lokungenelela ekulweni nodlame lokuhlukunyezwa kwabesifazane, izingane nabantu abantulayo. Lezi zinkatolo ezizinikele zihlonyiswe ukuthi zihlinzeke ngosizo olukhethekile lokweseka abantu abayizisulu ekugcineni okuzokhuphula izinga lokuboshwa kwalabo abenza amacala. UHulumeni usalokhu eme njalo ekuqiniseni uhlelo lwezobulungiswa kwezobugebengu ukuze kubhekwane nendlela yokwephulwa kwamalungelo abesifazane nezingane.IKhabhinethi iyakwamukela ukwethulwa kwesiKhungo Sokuthuthukiswa Kwamabhizinisi esizinze esikhungweni i-Gordon Institute of Business Science nguNgqongoshe uLindiwe Zulu.Isikhungo sigxile emfundweni eyesekwe yimifundaze nokweseka abanikakazi bamabhizinisi asafufusa  ukubalekelela ukuthi bakhule ngendlela ezinzile ukuze kuvulwe amanye amathuba emisebenzi esikhathini esizayo. Isikhungo siyingxenye yesisombululo sokubhekana nokwentula kwentsha amathuba emisebenzi nokwakha isizwe sosomabhizinisi. Sihlose ukuhlinzeka ngemfundo eyiyo futhi esebenzayo kwezamabhizinisi nokuhlinzeka ngohlelo lokuqeqesha kwezobuholi kosomabhizinisi, okuzolandelwa yisakhiwo esibanzi  sezinsizakalo zokweseka. Lokhu kuqinisekisa ukuthi okufundwe ezikhungweni kuyasetshenziswa ezindaweni zamabhizinisi nokuqinisekisa ukuthi umthelela uyabonakala.INingizimu Afrika idinga inguquko kwezamabhizinisi ukunyazima ushintsho oluzokhomba indlela eya kwezamabhizinisi kanye Namabhizinisi Asafufusa (ama-SME) lawo azoqhubekisela izwe phambili. UHulumeni, amabhizinisi amakhulu, nezikhungo zemfundo ephakeme kumele babambisane uma kuza ekwesekeni ukuvula amathuba  emisebenzi ngokuthuthukisa amabhizinisi. Ukuze amabhizinisi aqhakaze, kudingeka indawo evumayo lapho khona osomabhizinisi bezokwazi ukuthola uxhasomali, izindlela ezisebenzayo nezihamba phambili zokwenza ibhizinisi nokuthuthukisa amakhono.2.  Izinqumo zeKhabhinethi eziqavileIKhabhinethi yakwamukela ukugunyazwa kweSivumelwano se-Grand Inga Esisayindiwe phakathi kweRiphabhulikhi yaseNingizimu Afrika kanye ne-Democratic Republic of Congo (i-DRC) ukuze siyiswe ePhalamende.Isivumelwano sihlinzeka ngohlaka lomsebenzi wokukhomba indlela yokuphehlwa kwamandla agesi kumklamo we-Grand Inga kanye nokuhanjiswa kwawo emngceleni ophakathi kwe-DRC neZambia. Ukugunyazwa kweSivumelwano kuzokwenza kuthuthuke Isigaba sokuqala Somklamo, okuzohlinzeka ngamaMegawathi angama-2   500 kagesi eNingizimu Afrika uphinde ube negalelo ekuhlanganeni kwesifunda, ukutholakala kwamandla kagesi, ukufinyelela ukuthola amandla nokukhula komnotho ngendlela yemvelo esimeme.Umklamo uzokwazi ukuphakela ugesi wamanzi ohlanzekile futhi ofinyelelekayo ukuze kuhlangabezwane nezidingo ze-DRC, iNingizimu Afrika kanye namazwe akhelene nayo. Ibandakanya ukuphehlwa kukagesi wamanzi ongalinganiselwa kumaMegawathi ayi-40 000 Emfuleni i-Congo, ngaphezu kwezigaba eziyisikhombisa. Umklamo ungakwazi ukusheshisa ukuthuthukiswa kwe-SADC; inciphise indlala yamandla kagesi, ikhuthaze ukukhula komnotho iphinde ikhombe indlela yokuthuthukiswa kwengqalasizinda.Umklamo we-Grand Inga uzobe uhlose ukusebenzisa ugesi ongenziwa Wumfula i-Congo, owumgudu omkhulu wamanzi e-Afrika eseningizimu ye-Sahara. Lokhu kumele enye yemiklamo ethembisayo kakhulu eke yaba khona kuzwekazi lase-Afrika, futhi ezoba ngenye yenkomba eyonkeneza njalo yokuvuka kwe-Afrika nabantu bayo.IKhabhinethi yanqampunelwa ngeNgqungquthela Yamazwe Ngamazwe Yobulili, Amanzi Nentuthuko ezayo. Ingqungquthela izosingathwa wuMnyango Wezamanzi nokuThuthwa Kwendle, Abacwaningi baManzi kanye nabasebenzisana nabo kulo mkhakha. Ingqungquthela izobanjwa kusukela mhla zi-3 kuya mhla ziyi-7 kuLwezi eMonti, (East London) ngaphansi kwengqikithi ethi “Imithombo engakatholwanga”.Ingqungquthela ilandela izinkulumo-ngxoxo eziqhubekayo ezaqala emva kweNgqungquthela Yamazwe Ngamazwe Yokuphathwa Kwamanzi Ahlanzekile eyayibanjwe ngoLwezi yowezi-2012. Ingqungquthela izohlinzeka inkundla yokwakha ubudlelwano bokusebenzisana obuzobhekana nezinselelo lo mkhakha obhekene nazo. Izophinde ikhulume ngokukhishwa koMkhandlu WoNgqongqoshe base-Afrika Abahlinzeka Ngamasu Kwizinqubo Zezamanzi Nokubhekelela koBulili.3. Isimo seKhabhinethi ezindabeni ezisematheniIKhabhinethi yanqampunelwa nguNgqongqoshe Wezempilo, uDkt. Aaron Motsoaledi, ngokuqhubekayo ngesifo i-Ebola nemizamo yokungenelela eyenziwe iNingizimu Afrika. IKhabhinethi ifisa ukuphinda igcizelele ukuthi akukho muntu otholakale enalesi sifo. Isimo sezwe sokulindela ukubhekana nesifo i-Ebola sidinga ukuqiniswa komthamo esifundeni se-SADC nasezwenikazi lonke iNingizimu Afrika engawuhlinzeka. INingizimu Afrika isalokhu izibophezele ukuhlinzeka usizo lokuhlola, ukuqeqesha nokuhlinzeka izinsizakalo zezindlu zocwaningo esifundeni se-SADC. UNgqongqoshe Motsoaledi uzochaza ngokugcwele ngalolu daba namhlanje ngehora lama-14h30.IKhabhinethi iyazemukela izinhlelo zeBhange Lombuso laseNingizimu Afrika neqeqeba labatshalimali abavela emkhakheni wezimali okuhlela kabusha i-African Bank Limited (i-ABL). Lokhu kuzosiza ukuvikela ngendlela izimali ezifakwa abadayisi kunciphe nokulahlekelwa kwabatshalimali e-ABL.Lokhu kuzophinde kuqinisekise ukuthi umkhakha wezwe wezimali uhlala uqinile futhi unamandla.IKhabhinethi igcizelele ukubaluleka komkhakha wezinsizakalo zezimali ukukhulisa umnotho futhi yakugqamisa ukuthi uhulumeni, ngoMnyango Wezezimali Kuzwelonke, uzoqhubeka ukuqinisa umkhakha, nokwenza umsebenzi wayo wokuqapha, futhi yenze ngcono ukuhlela ukulawula ngokomthetho.IKhabhinethi ikuqaphelile ngokukhathazeka ukudluliselwa kolwazi olungelona mayelana nohlelo lokuhlela kabusha (inguqulela-buhleni) lwezikhwama ezahlukene zemali yomhlalaphansi (imali yempesheni nemali yoxhaso ebekwa ngabasebenzi). Kunobufakazi obungathembekile bokuthi abanye abasebenzi bayesula emisebenzini yabo ngenxa yokwesaba ukuthi kusukela ngonyaka ozayo uhulumeni uzobenqabela ukuthi bathathe imali yabo abayibekele isikhathi sokuthatha umhlalaphansi uma beshintsha imisebenzi, nokuthi uhulumeni ufuna ukwengamela izikhwama zemali yomhlalaphansi. Ngesikhathi uhulumeni efuna ukugqugquzela abasebenzi ukuthi bagcine imali yabo abayibekayo kuze kushaye isikhathi sokuthatha umhlalaphansi, awukho umthetho oshintshile ovimba ukuthi abasebenzi bathathe imali uma beshintsha imisebenzi.Umehluko ngukuthi, iziphakamiso zokwakha kabusha ezenziwe yizikhwama ezahlukene zifuna:     a) Ukugqugquzela abantu ukuthi bakwazi ukuzihlinzekela imali eyenele nezidingo zalabo abangaphansi kwabo uma sekufika isikhathi sabo sokuthatha umhlalaphansi kanye nokuhlinzekela uxhaso lwesikhwama somhlalaphansi njengengxenye yesivumelwano sokuqashwa;b) Ukwenza uxhaso lwesikhwama somhlalaphansi lube ngolumelana nezindleko, olwenganyelwe ngokucophelela, olubonakalayo nolunobulungiswa; kanye c) Nokwenza ngcono amazinga okuphathwa kwesikhwama, kubandakanya nolwazi nendlela yokuziphatha kwabaphathi ababekiwe, ukuvikelwa kwezintshisekelo zabasebenzi, ukukwazi ukuphendula kanye nokudalulwa kolwazi kumalungu nalabo abafaka imali.IKhabhinethi ifuna ukuqinisekisa umphakathi ukuthi imali abantu abayibekele umhlalaphansi iphephile. Asikho isizathu sokuthi noma yimuphi umsebenzi (abasemikhakheni ezimele nekahulumeni) besule emsebenzini yabo ngenxa yokuthi benzela ukuthola imali abayibekele isikhathi sokuthatha umhlalaphansi. Kumele kuqashelwe futhi ukuthi labo abathatha imali yabo yempesheni noma yesikhwama esibeka imali  ngaphambi kwesikhathi sokuthatha umhlalaphansi angeke nje kuphela bathole imali encane kunaleyo ebebezoyithola ukube bebeyigcinile, kepha bangakhokhiswa nentela emalini abayithathe ngaphambi kwesikhathi bese beyaphuthelwa ukungabanjwa kwentela yemali yomhlalaphansi.4. Imicimbi ezayoUNgqongqoshe Nathi Mthethwa uzokwethula izinhlelo Ngenyanga Yamagugu e-Gauteng ngomhla zingama-31 kuNcwaba ngaphansi kwengqikithi ethi: “Sigubha Iminyaka engama-20 Yenkululeko: Xoxa Udaba Lwakho Oluqhubekisela iNingizimu Afrika Phambili”.Kweminye imiklamo ehlonziwe ukuqhubeza umkhankaso othi “Xoxa Udaba Lwakho” ukungcwatshwa kabusha kuka-Nat Nakasa no-Moses Kotane. Ukubuyisa amaqhawe angatholanga ukuhlonishwa kunikeza abantu baseNingizimu Afrika ithuba lokuthi bafunde okuningi ngezinkinga zabo ababhekana nazo, izimo ezaholela ekutheni bagcine bephila ekudingisweni nomthelela ababa nawo enkululekweni yezwe lethu.Eminye imicimbi ibandakanya: Isonto LikaZwelonke Lokufunda Izincwadi kusukela mhla lu-1 kuya mhla ziyi-7 kuMandulo ngaphansi kwengqikithi ethi: “Siya Ezindaweni Ezikude” eligxile kumandla izincwadi ezinawo nokuthi zingakwazi kanjani ukuthatha abantu baseNingizimu Afrika “ngomqondo” zibabeke endaweni ezikude. Imicimbi ihleliwe kuzo zonke izifundazwe kanti kubandakanya ukufunda izincwadi ngezilimi zendabuko, ukuxoxwa kwezinganekwane, izinkulumo zamazwi akhuthazayo, ukuhaywa kwezinkondlo nezinkulumompikiswano ngezincwadi.Mhla zi-3 kuMandulo, kuzophinde futhi kubungazwe ukugujwa Kweminyaka engama-30 Yombikisho wase-Vaal lapho khona umphakathi wase-Vaal Triangle wabhikishela ukukhushulwa kwentela, ukuhlinzekwa kwezidingo okungagculisi kanye nohulumeni wasekhaya owenza izinto ngendlela ephambene nomthetho nongasebenzi ngendlela. Umbikisho wase-Vaal wethula isikhathi esisha semibhikisho ezinzile eyasabalala ezingxenyeni eziningi zezwe, okwaholela ekutheni iziphathimandla zobandlululo zimemezele isimo esiphuthumayo.UNgqongqoshe u-Derek Hanekom uzokwethula Inyanga Yezokuvakasha mhla zingama-26 kuNcwaba endaweni yase- Maboneng, eGoli, ngaphansi kwengqikithi ethi: “Ezokuvakasha Ziguqula Izimpilo”, esuselwe Osukwini Lomhlaba Lezokuvakasha (mhla zingama-27 kuMandulo) ezogxila kwezenhlalakahle, ezamasiko, ezepolitiki nokubaluleka komnotho wezokuvakasha ezweni. Abantu baseNingizimu Afrika bayakhuthazwa ukuthi bavakashele izindawo ezikhona ezweni lethu ngeNyanga Yezokuvakasha ukuzijwayeza ukubaluleka kwezokuvakasha emnothweni wezwe.Isonto likaZwelonke Lokutshala Imithi noma Izihlahla luzogujwa kusukela mhla lu-1 kuya mhla ziyi-7 kuMandulo ngaphansi kwengqikithi ethi: “Amahlathi Nabantu: Sitshala ekusaseni elizinzile”. Abantu baseNingizimu Afrika bayagqugquzelwa ukuthi batshale izihlahla ezihlonzelwe unyaka yowezi-2014, kungaba i-Vepris lanceolata (eyaziwa Ngomozana) noma i-Heteropyxis Natalensis Harvey (eyaziwa ngeNkunzi).UMnyango Wezolimo, Ezamahlathi Nezokudoba (i-DAFF) ngokuhlangayela neSikhungo Sokuphathwa Kwezemvelo Nokungcebeleka kanye ne-Total South Africa, bazoba nomncintiswano Wokuklomelisa iDolobha Ngokutshalwa Kwemithi KuZwelonke. Inhloso yalokhu ukugqugquzela oMasipala Bendawo ukuthi batshale ezindaweni zabo.Isonto Lokutshalwa Kwemithi KuZwelonke kanye Nokuklonyeliswa Kwedolobha Ngokutshalwa Kwemithi KuZwelonke kwenziwa ngokuhambisana nesu lokwenza luhlaza satshani le-DAFF elichaza ukwenza luhlaza satshani njengendlela ehlanganisayo yokutshala, ukunakekela kanye nokuphathwa kwezitshalo ezindaweni ezisemadolobheni nezasemakhaya.5. AbaqashiweIKhabhinethi yamukele ukuqashwa kwalaba abalandelayo:uMnu. Themba Stanley Kojana njengePhini likaMqondisi-Jikelele: Uphiko Lothisha, Ukuphathwa Kwabasebenzi Nokuthuthukiswa Kwezikhungo, kuMnyango Wezemfundo Eyisisekelo.uMnu. Clifford Abraham Appel njengeSikhulu Esiyinhloko Esilawula Izimali eMnyangweni Wezokuthuthukiswa Komphakathi.IKhabhinethi ivumelane nokuqokwa kwalaba abalandelayo abazoba ngamalungu Omlawuli KaZwelonke Wezithutha Zomphakathi:a) Mnu. Lesedi Dinte, kanyeb) Nkk. Divhani Edzisani Tshivhase.c) Slz.  Ntombizozuko Dyani-MhangoIKhabhinethi yamukele ukuqokwa kuka-Semira Mohammed njengeLungu elingelona iLungu lesiGungu esiPhezulu leBhodi Yophiko Lwezithutha Zomgwaqo Ezeqa ImingceleIKhabhinethi ikuqaphelile ukuqokwa kukaMnu. Tshediso Matona njengeSikhulu Esiyinhloko sakwa-Eskom SOC Ltd futhi ngokwelungelo lesikhundla lobulungu LeBhodi Yabaqondisi kwa-Eskom.Imibuzo ingaqondiswa ku: Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla zi-3 Mandulo 2014,4 Sep 2014,https://www.gov.za/statement-cabinet-meeting-3-september-2014,https://www.gov.za/zu/isitatimende-somhlangano-wekhabhinethi-wangomhla-zi-3-mandulo-2014,"1. Ukuqaliswa Kwezinhlelo ZikaHulumeni Eziqavile1.1. IKhabhinethi iyakwamukela ukuvulwa ngokusemthethweni kweSibhedlela i-Dr Harry Surtie e-Upington, eNyakatho Kapa nguMongameli Zuma, mhla zi-2 Mandulo 2014. Lokhu kwenzeke ngemva kwezinsuku ezine kuvulwe esinye isibhedlela esisha nguNgqongqoshe Wezempilo uDkt. Aaron Motsoaledi e-Natalspruit, eGauteng. Lesi ngesinye sezinyathelo ezibalulekile zohlelo lukahulumeni lwengqalasizinda kazwelonke esizoqinisekisa ukuthi kwakhiwa izibhedlela ezingama-43 nemitholampilo engama-213 eminyakeni emihlanu ezayo ukuhlangabezana nezidingo zohlelo Lomshuwalense Wezempilo Kazwelonke.1.2. Ikhabhinethi iyakuncoma ukuboshwa nokubanjwa kweqembu lemigulukudu esolwa ngokuduna amaloli ngaphansi komklamo we-Project Darling. I-Project Darling iholele ekutholakaleni kwamadayimane atholakale ngokungemthetho nezimpahla zenani lezigidi ezingama-R50, imizi eyi-15 kanye nemali yamanye amazwe engaba yizigidi ezingamaR-43. Ngasekupheleni kwale nyanga amaphoyisa azokhipha izibalo zonyaka zamazinga obugebengu. Lezi zibalo zisuselwe esibalweni samacala abikiwe emaphoyiseni, futhi zizotshengisa okube yimpumelelo nokube yizinselelo.Ukushicilelwa kwalezi zibalo kusinikeza imininingwane eyiyo uma sixoxa ngalokhu kanye nokuthi singaqinisa kanjani ubudlelwano nomphakathi kusetshenziswa icebo likahulumeni elididiyelwe lokungenelela ukulwa nobugebengu. Ukuze izwe liphumelele ekulweni nobugebengu, iKhabhinethi inxusa imiphakathi ukuthi idlale indima yayo ibike ubugebengu futhi yeseke izithangamu zokuphepha emphakathini njengoba ukulwa nobugebengu kudinga imizamo yomphakathi wonkana.UHulumeni uyakuhlaba kakhulu ukuhlaselwa ngesihluku esikubona kwenziwa kumalungu oMbutho Wamaphoyisa aseNingizimu Afrika ngenkathi esemsebenzini.  NgeSonto, mhla ziyi-7 Mandulo 2014 uhulumeni uzohlonipha futhi akhumbule amaphoyisa ashona esemsebenzini. IKhabhinethi imema isizwe ukuthi sihloniphe la maphoyisa ashona ezama ukuqinisa ukuthotshelwa komthetho.1.3. IKhabhinethi iyasemukela isimemezelo sendawo yokufuya izinhlanzi ebiza izigidigidi  ezi-R2 eSizindeni Sokuthuthukiswa Kwezimboni sase-Coega eMpumalanga Kapa ezofinyelela kumahektha angama-80 okufuya izimbaza uma kufika unyaka wezi-2020 iphinde ivule amathuba omsebenzi azoqasha ngokugcwele abantu ababalelwa ezi-2 080. Lo mklamo uyingxenye yohlelo i-Operation Phakisa ehlose ukuthukulula amandla omnotho wezilwandle zaseNingizimu Afrika. Umklamo ungangenisa izigidigidi eziyi-R177 uphinde uvule imisebenzi engafinyelela esigidini esisodwa uma kushaya unyaka wezi-2033. IKhabhinethi igqugquzela abanye abatshalizimali ukuthi bahlanganyele noHulumeni kula mathuba amasha okukhulisa umnotho.1.4. IKhabhinethi iyakuncoma ukuba khona kwethimba longoti baseNingizimu Afrika bezokwelapha Emazweni we-Afrika aseNtshonalanga i-Guinea, e-Sierra Leone, nase-Liberia abalekelela ukulwa nokusabalala kwegciwane le-Ebola. Leli thimba longcweti abaqeqeshwe ngokusezingeni eliphezulu lihlome ngegumbi lokucwaninga elingumahambanendlwana futhi eselibe kuleya ndawo amasonto amabili edlule lisiza ukuhlola isifo kuso sonke lesiya Sizinda.   1.5. IKhabhinethi iyakwemukela ukwethulwa kwesigaba 1A somklamo Wokuphakelwa Amanzi Ngobuningi obizwa nge-Pongolapoort. Lo mklamo okulinganiselwa ukuthi ungadla izigidigidi ezingu-R1,5 uzosiza ukuthi kuphakelwe amanzi okuphuza kanye nohleloxhumano olukhulukazi lwamapayipi amanzi kubantu abayizi-134 864 emakhaya ayizi-16 200. Umklamo uzoletha amanzi emphakathini wakuMasipala Wendawo yaseJozini, KwaZulu-Natali.2. Izinqumo zeKhabhinethi eziqavile2.1. IKhabhinethi ikwamukele ukukhishwa Kohlaka oluhlongozwayo Lwentuthuko Edidiyelwe Yasemadolobheni ukuze ludingidwe nababambiqhaza abaqavile kanye nabasebenzisana nohulumeni. Lokhu kuzodinga kuvunyelwane ngohlelo lokuguqulwa kwezindawo zasemadolobheni eNingizimu Afrika. Uhlaka lolu luphendula isicelo sikaMongameli Jacob Zuma sokuba nohlaka lokusebenza lwentuthuko edidiyelwe yasedolobheni ukuze kuqedwe igebe kwezokuhlala eladalwa yisikhathi sobandlululo kanye nokwelekelela omasipala ukuthi bakwazi ukumelana nokulawula ukukhula ngamandla kwezindawo zasemadolobheni. Umbono walolu hlaka ukukhuthaza ukuba amadolobhakazi namadolobhana abe yindawo ehlalekayo, ehlanganise abantu bonke nenokuzinza. Luzobhekana nenkinga yegebe elikhona phakathi kwabobuhlanga nezinga lomnotho okwehlukene bese lwakha amadolobhakazi namadolobhana adidiyelwe nahlangene.2.2. IKhabhinethi yamukele Umbiko Kazwelonke waseNingizimu Afrika Wezezindlu  Nokuthuthukiswa Kwamadolobha ozokwethulwa Kunkomfa Yenhlangano Yezizwe Ezihlangene (i-Habitat III) ngonyaka wezi-2016. Inkomfa yokuqala YeNhlangano Yezizwe Ezihlangene yokulungiselela izobanjwa mhla ziyi-17 nezi-18 Mandulo 2014. Lo mbiko kulindeleke ukuthi ugqugquzele ‘Uhlelo Olusha Lwezindawo Zasemadolobheni’ lweKhuluminyaka lama-21 ukuze lubhekane nezinselelo zamazwe asathuthuka nalawo asethuthukile, ukuqinisekisa ukukhula ngamandla kwendima edlalwa ngamadolobha ezinkingeni ezifana nokuguquguquka kwesimo sezulu, izibhicongo, ukuthuthuka komnotho kanye namalungelo abantu. Amalungiselelo e-Habitat III afike ngenkathi iNingizimu Afrika isungula Inqubomgomo Yohlaka Oludidiyelwe Lokusebenza Ezindaweni Zasemadolobheni nangenkathi iqala amalungiselelo Ohlaka Lomthetho Wezokuhlaliswa Kwabantu kanye nokuqaliswa koHlaka Lomthetho Ohlongozwayo  Kwezokuhlaliswa Kwabantu.2.3. IKhabhinethi ikwamukele ukusungulwa kweNhlangano Yokwengamela Impahla Yombuso ezobhekela ukwenganyelwa kwempahla kahulumeni. Lokhu kuzoba Yingxenye Yesikhungo  Sikahulumeni ngaphansi kweso likaNgqongqoshe woMnyango Wezemisebenzi Yomphakathi. UNgqongqoshe uNxesi uzonaba kabanzi kulolu daba.2.4. IKhabhinethi iyamukele Inqubomgobo echitshiyelwe Yokuqashwa Kwabasebenzi ababhekene Nabamenyezelwe yinkantolo njengabahlulekile ukukhokhela izikweletu zabo nezoshicilelwa njengesaziso kuSomqulu kaHulumeni. Inqubomgomo igxile ekugqugquzeleni ukungachemi, ubulungiswa, ukusebenza ngendlela esobala kanye nokulingana kubantu abebencisheke amathuba ngenxa yokucwasana. Ushintsho olukhulu olulethwe yilokhu kuchitshiyelwa ukususwa kohlelo olwaziwa ngokufaka isicelo sokusebenzisa umhlaba noma impahla ngenhloso yokuletha ushintsho. Inqubomgomo izosebenza kuphela kubantu abaqashwe ngokoMthetho wabantu abamenyezelwe yinkantolo njengabahlulekile ukukhokhela izikweletu zabo, Umthetho Wezinkampani kanye Nomthetho Wamabhizinisi Amancane.3. IMithethosivivinywa3.1. IKhabhinethi ikuphasisile ukuthi UMthethosivivinywa Wokwemukwa umhlaba nguhulumeni, yowezi-2014 wethulwe ePhalamende. Umthetho Wokwemukwa umhlaba nguhulumeni, we-1975 wenziwa ngaphambi KoMthethosisekelo, we-1996 okwenza kubaluleke ukuqiniseka ukuhambisana komthetho olawula ukuthathwa komhlaba nemigomo ehlinzekelwa kuMthethosisekelo. Ungqongqoshe uNxesi uzonaba kabanzi kulolu daba.4. Isimo seKhabhinethi ezindabeni zamanje 4.1. IKhabhinethi ikhuthazekile ngokusimama komnotho okuqoshe kule kota yesibili yonyaka phezu kokuba umnotho ubhekene nezimo ezinzima ezweni nasemazweni aphesheya.  Isivinini sokukhula komnotho siselokhu sihamba kancane kakhulu ukuba singakwazi ukubhekana nezinselelo zethu zobubha, ukungalingani nokuntuleka kwemisebenzi. UHulumeni uzama ukuphangisa uHlelo Lokuthuthukiswa Kwezwe ukubhekana nezinselelo zethu ezakhiweni zethu, ukuze kusimamiswe ngokuphelele amandla omnotho wethu ukuze kuvulwe abantu bethu imisebenzi. Kulokhu-ke, utshalomali kungqalasizinda – ugesi, ezokuthutha, amanzi, imigwaqo, izikole kanye nezibhedlela – kwakha inkundla yokukhula komnotho obandakanya umuntu wonke.Umthamo wonyaka wotshalomali olwenziwe ngamabhizinisi ahulumeni ukhule ngama-260% angaphezulu ngokubonakalayo eminyakeni eyishumi edlule. Ukusebenzisa izimali zonyaka kohulumeni basekhaya kungqalasizinda sekuphindeke kabili ngokubonakalayo kusukela ngasekupheleni konyaka we-1990. Imboni yahulumeni isitshale imali engaphezulu kwethriliyoni elilodwa lamarandi  kungqalasizinda kusukela ngonyakamali wezi-2009/10. Silindele ukuba ukukhula esigabeni sesibili sonyaka kuzoqina kakhulu njengoba imboni yezimayini neyezokukhiqiza zisimama. Futhi uhulumeni uzoqhubeka nokusebenzisana namabhizinisi nabasebenzi ukudala indawo ekhuthaza utshalomali nokusimama komnotho.4.2. IKhabinethi iyazihlaba izenzo nezitatimende zakamuva ezibhebhezela udlame futhi eziphambene nemigomo yomthethosisekelo wethu kuphinde kubeke engcupheni esesikuzuzile njengezwe. Lesi sigameko esisanda kwenzeka sokucekelwa phansi kwamabhasi eNtshonalanga Kapa siyahlaba kakhulu.IKhabhinethi iyabancoma abazali abakubeke ezandleni zabo ukuqinisekisa ukuthi izingane zibuyela ezikoleni eNyakatho Kapa. IKhabinethi ibonga abazali ngokungenelela ekusaseni lezingane zabo futhi linxenxa ukuthi ikusasa lezingane akufanele liphinde libekwe engcupheni noma lisetshenziswe ukufeza izimfuno zomphakathi. IKhabhinethi ikhuthaza abantu baseNingizimu Afrika ukuthi bavikele isithunzi sezwe bathembe ukuthi liyakwazi ukuvula izinkundla zezingxonxo ezakhayo nokuxazulula izindaba kungakhathalekile ukuthi ubani obandakanyekayo ukuze kuqhubekiselwe iNingizimu Afrika Phambili.4.3. IKhabhinethi iyazemukela izinqumo ezithathwe Inhlangano Ethuthukisa Amazwe aseNingizimu ne-Afrika (i-SADC) mayelana Nezoxolo Nokuphepha enkingeni yakamuva kwezepolitiki e-Lesotho futhi igcizelela ukweseka kwayo i-SADC ngaphandle kongabazane ngokuchitha yonke imizamo yoshintsho lukahulumeni olungahambisani nomthethosisekelo. Ngalokho-ke iKhabhinethi imema bonke ababandakanyekayo ukuthi basebenzisane ukuze kubuyiselwe ukuthula kwentando yabantu e-Lesotho kuphinde kuqaliswe ukusebenza koMhlahlandlela  okwavunyelwana ngawo nophiko lwe-SADC.4.4. IKhabhinethi ikuqaphelile ukwesula kukaSihlalo WeKhomishana Yokhetho Ezimele, u-Advocate Pansy Tlakula. Ukwesula kwakhe kwenzeke emva koKhetho lowezi-2014 abelengamele olube yimpumelelo. Ube negalelo elikhulu ekuqinisekiseni ukuthi intando yeningi labantu ihlala izinzile. IKhabhinethi idlulisa ukubonga igalelo elenziwe u-Advocate Tlakula, idlulisa ukubonga kwayo ekuzinikeleni kwakhe kuntando yeningi labantu futhi imfisela okuhle kodwa.4.5. IKhabhinethi iyasemukela isehlulelo esikhishwe Yinkantolo Yomthethosisekelo nesiqinisekisa ukuthi inqubomgomo kahulumeni yokwenza ngokuyikho ilungile. Uhulumeni akaguquki ohlelweni lwakhe lokulungisa ukungalingani emphakathini ikakhulukazi ezindaweni zokusebenzela. Lesi sahlulelo siphinde siqinisekise ukuthi ngempela ukusebenza kukahulumeni ngokuyikho kanye neminye imithetho yokulingana emsebenzini kugquqguzela ushintsho kuphinde kuhlomise labo ababencishwe amathuba ngaphambilini.5. Imicimbi ezayo5.1. UMnyango Wezemfundo Eyisisekelo uzokwenza okwesine Ukuhlola Konyaka kweSizwe sonke  (i-ANA) kusukela mhla ziyi-16 kuya ziyi-19 Mandulo 2014 ukubheka inqubekela phambili yemiphumela yokufunda phakathi kweBanga loku-1 kuya kwelesi-6 kanye neBanga lesi-9 njengengxenye yomzamo wokwenza ngcono iqophelo lezemfundo. Nonyaka, (wezi-2014) uMnyango Wezemfundo Eyisisekelo uzophinda wenze uhlolovivinyo lokuhlola ngokusebenzisa abafundi okuzohlolwa ngabo ukusebenza kwalolu hlelo beBanga lesi-7 nelesi-8 kanti isinqumo ngalokhu kuhlola siyobe sesenziwa ngowezi-2015. I-ANA inikeza ubufakazi obusetshenziswayo ukuqaphela impumelelo yemizamo yokungenelela kukahulumeni ehlukene ukuze kwenziwe ukufunda nokubhala kanye nokufunda izibalo kubafundi futhi iphinde yenze othisha bakwazi ukuhlonza izindawo lapho abafundi bedinga kuzo ukwelekelelwa okwengeziwe. IKhabhinethi ikhuthaza ababazali nabanakekeli bezingane ukuthi beseke izingane zabo futhi baqinisekise ukuthi imiphumela isetshenziswa ukubhekana nanoma yiziphi izindawo okusafanele zithuthukiswe. Uhla lwezikhathi zokubhala i-ANA nezinsiza zonyaka wezi-2014 zitholakala ku: www.education.gov.za5.2. UNgqongqoshe woMnyango Wezokuthuthukiswa Kwezindawo Zasemakhaya Nezinguquko Kwezomhlaba uGugile Nkwinti uzokwethula Ingqungquthela Yemithetho yokusetshenziswa komhlaba yowezi-2014 ehhotela i-Birchwood kanye Nasesikhungweni sokubambela izinkomfa i-OR Tambo, eBoksburg kusukela mhla zizi-4 kuya mhla zi-6 Mandulo 2014. Ingqungquthela izogxila ezinyathelweni ezingenziwa ukulungisa okwenzeka ngesikhathi sobandlululo ezweni lethu nokwabangela ukuthi abantu abamnyama abangaphezulu kwama-75% basale bengenamhlaba, bengenazindlu, bengenamakhono futhi bengenamithetho ebekiwe yamalungelo omhlaba. IKhabhinethi ikhuthaza ababambiqhaza ukuthi basebenzisane noHulumeni ukuqalisa ukwenza lokho abazibophezele kukhona  ngendaba yokuvikela amalungelo okukhishwa kwabantu abaningi ezindaweni ngokungemthetho.5.3. Uhlelo lweNyanga Yezemisebenzi Kahulumeni kusuka mhla lu-1 kuya zingama-30 Mandulo 2014 ngaphansi kwengqikithi ethi “Ukwakha kabusha Indlela Abasebenzi Bakahulumeni Abasebenza ngayo: i-Batho Pele ‘Ukubeka Abantu Phambili’”, luzogxila ekuqiniseni ikakhulu ukuhlinzekwa kwezidingo. IKhabhinethi imema bonke abantu baseNingizimu Afrika ukuthi bahloniphe abasebenzi bahulumeni abenza ngokuvelele noma izikhungo zikaHulumeni ngokuthi baziqokele ukuhlomula Umklomelo Kazwelonke we-Batho Pele Wokusebenzela Umphakathi Kahle ngaphambi kosuku olungumnqamulajuqu mhla zingama-30 Mandulo 2014.5.4. Inyanga yamagugu igujwa kusukela mhla lu-1 kuya zingama-30 kuMandulo 2014 ngaphansi kwesiqubulo esithi: “Sigubha Iminyaka engama-20 Yentando yeningi Labantu: “Xoxa Udaba Lwakho Oluqhubekisela iNingizimu Afrika Phambili”. IKhabhinethi ikhuthaza abantu baseNingizimu Afrika ukuthi bathokozele amagugu ethu anothile kanye nemvelo, izinkolelo ezahlukene, namasiko njengabantu ababumbene nabaphokophele ukuba munye. INyanga yamagugu nonyaka, yenzeka njengoba sigubha Iminyaka engama-20 Yenkululeko nakho okuqinisa esiyokukhumbula sonke ngempokophelo yethu ekhuthaza  ukuba munye njengezwe.IKhabhinethi ikhuthaza abantu baseNingizimu Afrika, ikakhulukazi intsha ukuthi ibungaze amagugu ezinhlanga zonke zaseNingizimu Afrika nokuthi isebenzise amagugu amasiko ahlukene ukukukhuthaza ukwakha isizwe, umphakathi obahlangene kanye nobumbano. Abantu baseNingizimu Afrika baphinde bayanxuswa ukuthi bahambele izindawo zamagugu ethu emvelo ngokuvakashela amapaki kazwelonke nokungenwa mahhala kuwo kusukela mhla ziyisi-8 kuya mhla ziyi-12 Mandulo 2014 njengengxenye Yokugubha unyaka wesiShiyagalolunye waminyaka yonke WeSonto Lamapaki AseNingizimu Afrika Kuzwelonke, i-SANParks. IKhabinethi iyaleseka futhi ikhwelo elishaywe yiPhalamende lokuthi bonke abantu baseNingizimu Afrika mabavikele amagugu emvelo yethu kuzwelonke.5.5. IKhabhinethi ifisela iBafana Bafana okuhle kodwa ngaphambi kwemidlalo emibili esemqoka ezoyidlala ne-Sudan mhla zi-5 kuMandulo e-Khartoum nokuwumdlalo ozobadlulisela esigabeni esilandelayo emidlalweni yonyaka ozayo yendebe yezwekazi kanye ne-Nigeria mhla ziyi-10 Mandulo 2014 eKapa.  IKhabhinethi ihalalisele iBanyana Banyana naMajita futhi ibafisela okuhle  kumiqhudelwano emikhulu ezayo. IBanyana Banyana izobe idlala  kuMqhudelwano wesiShiyagalolunye Wabesifazane e-Afrika ozodlalelwa e-Namibia ngenyanga kaMfumfu, futhi sekuseduze bangene esigabeni esilandelayo seNdebe Yomhlaba Ye-FIFA Yabesifazane ngowezi-2015  e-Canada. Ngenkathi Amajita, iqembu lesizwe labaneminyaka engaphansi kwama-20, engenile kumiqhudelwano yowezi-2015 yase-Afrika e-Senegal. IKhabhinethi inxusa abantu baseNingizimu Afrika ukuthi beseke la maqembu njengoba ekule ndlela yokuzifunela udumo.IKhabinethi iyabamukela ababambiqhaza abavela kuwo wonke amazwe omhlaba abazobe beyingxenye yomqhudelwano Wesine Wendebe Yomhlaba Kwezekarati i-Kyokushin ozokuba mhla ziyi-6 Mandulo 2014  eLuthuli International Convention Centre, eThekwini. Umqhudelwano uzovulwa ngokusemthethweni nguMongameli Jacob Zuma kanti uhlose ukukhuthaza umdlalo wekarati entsheni ikakhulukazi ngenxa yezinzuzo lo mdlalo ozitshalayo njengokuziphatha kahle, ukuzivikela, ukugxila entweni nokukhuthaza ukulwa nobugebengu emphakathini.5.6. IKhomishana Yezokuncintisana izoqala Inkomfa Yesishiyagalombili Yaminyaka yonke kanye Nokugujwa Kweminyaka Eyishumi Nanhlanu kusukela mhla zizi-4 kuya mhla zi-5 Mandulo 2014. Inkomfa izovulwa ngokusemthethweni nguNgqongqoshe u-Ebrahim Patel lapho emukela izithunywa, kubandakanya nalabo abavela kwizinhlangano zomncintiswano wase-Afrika kanye nenhlangano eyodwa yokuncintisana esizindeni, Imakethe Yekhomishana Yezokuncintisana e-Afrika eseMpumalanga naseNingizimu.6. Abaqashiwe6.1. IKhabhinethi ivumelene nokuqokwa kukaMnu Attwell Sibusiso Makhanya njengoMphathi Oyinhloko eMhlathuze Water.Imibuzo ingaqondiswa ku: Phumla Williams (Ibambela Lokukhulumela iKhabhinethi)Inombolo yeselula: 083 501 0139Issued by: Government Communications"
Isitatimende somhlangano weKhabhinethi wangomhla ziyi-17 Mandulo 2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/zu/isitatimende-somhlangano-wekhabhinethi-wangomhla-ziyi-17-mandulo-2014,"1. Isimo seKhabhinethi ezindabeni zamanje1.1. I-LesothoIKhabhinethi izwakalise ukuwuthakasela kakhulu umzamo kaMongameli Zuma ebambisene neNhlangano Ethuthukisa Amazwe aseNingizimu ne-Afrika (i-SADC) wokubuyisela ukuthula noxolo kwelaseLesotho. IKhabhinethi iyazeseka izinqumo ezithathwe kwiNgqungquthela ebibanjwe esikhathini esifushane esedlule, egunyaze iPhini likaMongameli weRiphabhulikhi yaseNingizimu Afrika, uMhlonishwa u-Cyril Ramaphosa, esekelwe yiHhovisi likaNobhala we-SADC kanye nethimba longoti abavela eMazweni Awumbimbi lwe-Troika, ukuthi abe nguMlamuli we-SADC ozohola izingxoxo zokuletha ukuthula eMbusweni waseLesotho. IPhini likaMongameli, iHhovisi likaNobhala kanye nongoti banikezwe iMigomo Yokusebenza ecacile yokubuyisela uzinzo lwezepolitiki nokuvikeleka eMbusweni waseLesotho, esikhathini esifushane kanye nasesikhathini eside.  1.2. Umbukiso wezinkampani zaseNingizimu Afrika kwelase-RussiaIKhabhinethi iyazihalalisela izinkampani zaseNingizimu Afrika ezidle umhlanganiso ngombukiso wazo okhethwe njengombukiso ophuma phambili kwi-World Food Show edolobheni lase-Moscow. Ngokusebenzisana noMnyango Wezohwebo Nezezimboni iMikhiqizo Yokudla YaseNingizimu Afrika yamukelwe ngesasasa elikhulu ngabahwebi base-Russia Bokudla Okukhiqizwe Kwamanye Amazwe. Lo mklomelo wamazwe ngamazwe ufika esimweni esilandela ukuvakashela kukaMongameli Zuma eRiphabhulikhi yase-Russia esikhathini esifushane esedlule. Ngalo nyaka bayizi-3 000 ababukisi ababukise ngemikhiqizo yabo. Ngaphansi kohlelo Lokukhangiswa Kwezimpahla Ezithunyelwa Emazweni Angaphandle kanye Nosizo Lokutshala Izimali (i-EMIA), zingama-21 izinkampani ezabukisa ngomsebenzi eziwenzayo ngaphansi komkhakha wezokulungiswa nokukhiqizwa kwemikhiqizo yezolimo.1.3. Umncintiswano wokubhala indatshana ngo-Nat Nakasa kanye Nenkululeko nezinto ezizuzwe ngaphansi Kwentando YabantuIKhabhinethi iyabahalalisela labo abawine emncintiswaneni wokuqala wokubhala indatshana ephathelene nempilo ka-Nat Nakasa, owabe eyintatheli eqavile, okubuyiselwe amathambo akhe eNingizimu Afrika mhla ziyi-19 Ncwaba 2014 emva kweminyaka engama-50. Lesi sinyathelo soMnyango Wezobuciko Namasiko sikhumbuza isizukulwane sethu sabantu abasha ngomzabalazo wenkululeko futhi sibahlinzeka ngolwazi oluphathelene nomlando wokubhala eNingizimu Afrika kanye nobuntatheli. Abafundi abafundela umsebenzi wobuntatheli, uSbongakonke Mbatha, uQiniso Mbili kanye noNkamogeleng Lebeloane ngamunye baziwinele ithuba eliyingqayizivele lokuqeqeshelwa emsebenzini kanye nekhompyutha ephathekayo (i-laptop).Olunye uhlobo lomncintiswano ibiyinkulumo-mpikiswano phakathi kwabafundi ebigxile ezintweni ezizuzwe ngaphansi kweNkululeko kanye Nentando Yeningi Labantu. Izinjongo zalo mncintiswano zibandakanya ukuqwashisa abantu ngeqhaza elabanjwa yizintatheli ngesikhathi somzabalazo wenkululeko eNingizimu Afrika. Abadle umhlanganiso nguMfundo Radebe, uDumisa Nzama, u-Danielle Dallas, u-Olivia Habonimana, u-Faith Marthinussen kanye noCebisa Ncube, futhi umfundi ngamunye kulaba uziwinele ikhompyutha ephathekayo (i-laptop).2. Izinqumo zeKhabhinethi eziqavile2.1. Ukudluliswa Kwamasheya oMnyango Wezempilo eNkampanini i-BiovacIKhabhinethi yakwamukela ukudluliswa kwamasheya oMnyango Wezempilo onawo kwi-Biological and Vaccines Institute (i-Biovac) yaseNingizimu ne-Afrika afakwe ngaphansi koMnyango Wezesayensi Nobuchwepheshe.I-Biovac yisikhungo okubambisene kusona uhulumeni nosomabhizinisi abazimele njengoba kunokubambisana phakathi kukaHulumeni waseNingizimu Afrika kanye ne-Biovac Consortium. Amasheya kaHulumeni waseNingizimu Afrika abandakanya amasheya angama-12,5% oMnyango Wezesayensi Nobuchwepheshe kanye namasheya angama-35% oMnyango Wezempilo.Ukudluliswa kwamasheya kuyimpendulo yokubhekana nokukhathazeka okwazwakaliswa yiNhlangano Yezempilo Emhlabeni (i-WHO) kanye neSikhwama Sezingane Senhlangano Yezizwe Ezihlangene (i-Unicef) mayelana nokuthi kungenzeka kube khona ukungqubuzana esimweni esikhona njengamanje njengoba uMnyango Wezempilo ungumnikazi wamasheya futhi ungumthengi. I-WHO idinga ukuthi isiphathimandla esilawulayo (kulokhu okuwuMkhandlu Wezokulawulwa Kwemithi ongaphansi koMnyango Wezempilo) kanye neqhaza laso lokuqapha nokwengamela sihlukaniswe kwiqhaza lanoma yimuphi umkhiqizi wemithi – kulesi simo-ke okuyi-Biovac. Ukudluliselwa kwamasheya oMnyango Wezempilo eMnyangweni Wezesayensi Nobuchwepheshe kuzokwenza ukuthi i-Biovac ikwazi ukuthumela imikhiqizo yayo emazweni ahlomulayo ezinhlelweni zamakhambi okugoma ze-WHO kanye ne-Unicef.I-Biovac yinkampani ehlinzeka umkhakha kahulumeni ngamakhambi okwelapha nokugomela izifo asezingeni eliphezulu, aphephile futhi asebenza kahle kakhulu, futhi iyinkampani ehamba phambili ehlinzeka ngamakhambi okugoma izingane oHlelweni Olunwetshiwe Lokugoma (i-EPI). Ngokusebenzisa uMnyango Wezesayensi Nobuchwepheshe, uhulumeni manje usezoba ngumnikazi wamasheya e-Biovac angama-47,5% bese kuthi amasheya angama-52,5% abe sezandleni ze-Biovac Consortium.2.2. ESKOMNjengoba kumenyezeliwe ngempelasonto edlule, iKhabhinethi izamukelile izinyathelo zokuqinisekisa ukusimama kwemboni kagesi, nokuqinisa isimo sezimali senkampani yakwa-Eskom, kanye nokuqinisekisa ukuthi kuyaqhubeka ukutholakala kukagesi owanele kuleli lizwe.Konke lokhu kumele kwenziwe ngendlela ezovimbela ukukhula kwengcindezi esimweni sezimali zesizwe. Futhi kusenjalo, uhulumeni ufuna ukuqinisekisa ukuthi ukukhushulwa kwentengo kagesi akuwakhahlamezi kakhulu amakhaya adla imbuya ngothi, kodwa-ke lokho kuzoncika ekutheni zingakanani izimali ezikhona ezingalekelela kulokhu.Isinqumo seKhabhinethi sisuselwa kwizincomo zeKomidi Longqongqoshe Beminyango Ehlukahlukene (i-IMC) elacubungula izindlela eziningi ezingatshenziswa ukuqinisekisa ukuthi kuleli lizwe kunogesi owanele. Ikomidi le-IMC lizoqhubeka nokuqapha le mboni ngeso lokhozi.Imininingwane yalezi zinyathelo iyatholakala kwisizindalwazi soMnyango Wezezimali Kuzwelonke.Kafushane nje lezi zinyathelo zibandakanya lokhu okulandelayo, phakathi kokunye okuningi, uhulumeni uzoboleka inkampani yakwa-Eskom imali eyengeziwe ngenhloso yokuqinisa isimo sezimali sale nkampani, ukuze ikwazi ukuboleka imali ethe xaxa ezimakethe zezimali. Njengomzamo wokuqinisekisa ukuthi isimo sikahulumeni sezimali asibi ngaphansi kwengcindezi enkulu, lemali ezobolekwa inkampani yakwa-Eskom izotholakala ngokubambisa ngezinkampani zikahulumeni ezingabalulekile kakhulu. UNgqongqoshe Wezezimali uzohlinzeka ngemininingwane ethe xaxa mayelana nalokhu ngenkathi ethula iSitatimende Senqubomgomo Yesabelomali Sesikhathi Esimaphakathi (i-MTBPS) mhla zingama-22 kuMfumfu.Okunye okuyingxenye yalezi nyathelo: yizinhlelo zokuqinisekisa ukuthi kunobungcono obukhulu kwindlela u-Eskom asebenza ngayo, ngoba lokho kuzonciphisa izindleko; nokukhuphuka kwemali ezobolekwa ngu-Eskom ngezigidigidi ezingama-R50 ezizosekelwa yiziqinisekiso zikahulumeni ezikhona njengamanje; nokweseka kukahulumeni isicelo esifakwe ngu-Eskom oPhikweni Olulawula Ezamandla eNingizimu Afrika (i-Nersa) sokukhushulwa kwentengo kagesi, okuyinto ehambisana nezinqubo ezijwayelekile zokulawula; nezinyathelo zokulawula ukukhuphuka kwesidingo sikagesi; nokuphuculwa kwenqubomgomo kagesi; kanye nokwandiswa kohlelo lwabakhiqizi bakagesi abazimele.Mayelana nemizamo yokuqinisekisa ukuthi amakhaya adla imbuya ngothi awakhahlamezeki kakhulu, uhulumeni uzokuqapha ngeso lokhozi ukuhlinzekwa kwesibonelelo esiyisekelo sikagesi wamahhala. Lokhu kuzoqinisekisa ukuthi ugesi owabiwayo usetshenziswa ngendlela efanele futhi kuzokhuthaza omasipala ukuthi benze ngcono indlela abagcina ngayo amanethiwekhi abo kagesi esesimweni esifanele kanye nendlela abahlinzeka ngayo ugesi kubathengi bagesi. Lezi zinyathelo zidingekile ukuze iNingizimu Afrika ikwazi ukukhuphula izinga lokukhula komnotho lifinyelele kwizinga elidingekayo ukuze kuvuleke amathuba omsebenzi athe xaxa futhi kuncishiswe ububha kanye nokungalingani okukhona.2.3. Ukudluliselwa kwemisebenzi yokuphatha eHhovisi leJaji EliyinhlokoIKhabhinethi yahlinzekwa ngemininingwane ephathelene nokuqala kokusebenza kwesigaba sokuqala sokudluliswa kwemisebenzi yokuphatha kanye nabasebenzi beziNkantolo Eziphakeme besuka ngaphansi koMnyango Wezobulungiswa Nokuthuthukiswa Komthethosisekelo beyofakwa ngaphansi kweHhovisi leJaji Eliyinhloko. Lokhu kusho ukuqaliswa kokusebenza Kwesichibiyelo Somthethosisekelo Seshumi Nesikhombisa, sowe-2012 kanye noMthetho Wezinkantolo Eziphakeme, uMthetho Nombolo 10 wezi-2013. UMthetho Wezinkantolo Eziphakeme uzophucula ukulawulwa kwezimantshi ngokuthi kuzo zonke Izimpiko Zenkantolo Ephakeme izimantshi zifakwe ngaphansi kwesandla seJaji Elengamele uPhiko ngalunye oluthintekile. Lo Mthetho unikeza amandla nemisebenzi kwiHhovisi leJaji Eliyinhloko elasungulwa ngokweSimemezelo sikaMongameli ngowezi-2010 njengesikhungo sombuso esizimele esinamandla alingana nawomnyango kahulumeni. Lokhu kugcizelela ukuzibophezela kukaHulumeni ukuqinisekisa ukuzimela kwephiko lezobulungiswa njengoba uMthethosisekelo wethu ulayela ukuthi kube njalo.2.4. Ukusungulwa kwehhovisi lokulawulwa kwemiklamo yohlelo Losekela Nokugqugquzela Ingqalasizinda KamongameliIKhabhinethi yakwamukela ukusungulwa kweHhovisi Lokulawulwa Kwemiklamo Yohlelo lweNhlangano Yobumbano Lwamazwe ase-Afrika Lokusekela Nokugqugquzela Ingqalasizinda Kamongameli oluholwa nguMongameli Zuma. Lolu wuhlelo lokwakhiwa kwengqalasizinda oluqhutshwa ngamazwe ase-Afrika okuhloswe ngalo ukusekela nokugqugquzela imiklamo ethinta amazwe amaningi ngokuhlanganyela oluzovula amathuba okukhula kwezomnotho kwezwekazi lase-Afrika futhi luhlinzeke imiphakathi, amadolobha kanye nezifunda ngamathuba okuthuthuka.IKhabhinethi yakwamukela ukusungulwa kweHhovisi Lokulawulwa Kwemiklamo Yohlelo Lokusekela Nokugqugquzela Ingqalasizinda Kamongameli elithola ukuxhaswa eminyangweni kahulumeni efanelekile. Ihhovisi Lokulawulwa Kwemiklamo lizosekelwa ngokuthi kusungulwe iKomidi Longqongqoshe Beminyango Ehlukahlukene, eNingizimu Afrika, elizokwengamela uHlelo lweNhlangano Yobumbano Lwamazwe ase-Afrika (i-AU) Lokusekela Nokugqugquzela Ingqalasizinda Kamongameli. USihlalo waleli Komidi kuzoba nguNgqongqoshe Wehhovisi LikaMongameli Wezokuhlela, Ukuqapha kanye Nokuhlola.2.5. Ukusungulwa koluhla loMkhakha Wezemisebenzi Kahulumeni lochwepheshe bezomthetho kanye nobudlelwano phakathi kwabaqashi nabasebenziIKhabinethi yakwamukela ukusungulwa koluhla lwangaphakathi eMkhakheni Wezemisebenzi Kahulumeni lochwepheshe bezomthetho kanye nobudlelwano phakathi kwabaqashi nabasebenzi abazosetshenziswa ukubhekana nenkinga yokusalela emuva kokuqulwa kwamacala abasebenzi bakahulumeni abasamisiwe emsebenzini. Ngalolu hlelo lokungenelela kuhloswe ukuthi kuqinisekiswe ukuthi uMkhakha Wezemisebenzi Kahulumeni usebenza kahle futhi ngaphandle kwezinkinga ngokuthi kuncishiswe isikhathi sokuphothulwa kwezinqubo zokuqondiswa kwezigwegwe, ikakhulu esimweni lapho isisebenzi sikahulumeni simisiwe emsebenzini kepha sithola umholo waso ophelele.Ngaphezu kwalokho, lolu hlelo luqinisekisa ukulawulwa kahle kwenqubo yokuqondiswa kwezigwegwe ngokubeka ngokusemthethweni umyalelo wokuthi kumele amacala abekwe isisebenzi aphothulwe kungakapheli izinyanga ezintathu (izinsuku ezingama-90). Uhla lochwepheshe bezomthetho kanye nobudlelwano phakathi kwabaqashi nabasebenzi luzobandakanya abasebenzi bakahulumeni abangochwepheshe kulo mkhakha wokuqondiswa kwezigwegwe, kufaka phakathi nabaphenyi, abashushisi kanye nezikhulu ezizokwengamela inqubo yokuqondiswa kwezigwegwe, ukuze kuqinisekiswe ukuthi yonke inqubo yobudlelwano phakathi kwabaqashi nabasebenzi ihanjiswa ngendlela ezokhiqiza izithelo ezinhle.3. Imithethosivivinywa3.1. IKhabhinethi yakwamukela ukwethulwa ePhalamendekoMthethosivivinywa Wezokulawulwa Kwenhlekelele, wezi-2002 (uMthetho Nombolo 57 wezi-2002). UMthetho Wezokulawulwa Kwenhlekelele Nombolo 57 wezi-2002 ubeka ngokucacile indlela edidiyelwe futhi ehambelanayo okumele isetshenziswe ukulawula inhlekelele kanye nokunciphisa ubungozi bokuvela kwenhlekelele kuzo zonke izigaba nezinhlaka zikahulumeni kanye nokubandakanywa kwabo bonke ababambiqhaza.4. Abaqashiwe4.1. IKhabhinethi ikugunyazile ukuqokwa kwamalungu ayi-15 eBhodi Yophiko Lukazwelonke Lwezomkhathi LwaseNingizimu Afrika kanye noSihlalo wayo.a) Nksz. Joy-Marie Lawrence (uSihlalo)b) Slz. Ramashwar Bharuthramc) Mnu. Johan Prinslood) Mnu. Willie van Biljone) Nksz. Mbaliyethu Mfekaf) Mnu. Eugene Janseng) Mnu. Potlaki Maineh) Nks.z Gaborekwe Khambulei) Mnu. Lindelwa Simphiwe Hamiltonj) Mnu. Mmuso Ribak) Mnu. Ashley Desmond Naidool) Dkt. Nozibele Mjolim) Nksz. Matsie Matooanen) Mnu. Vincent Gore (oqashwe kabusha)o) Mnu. Marius Rezelman (oqashwe kabusha)p) Mnu. Omar LatiffImibuzo ingaqondiswa ku:Phumla Williams (Ibambela Lokhulumela iKhabhinethi)Inombolo yeselula: 083 501 0139Issued by: Government Communications"
ISitatimende Somhlangano WeKhabhinethi wamhla zingama-22 Mfumfu 2014,23 Oct 2014,https://www.gov.za/statement-cabinet-meeting-22-october,https://www.gov.za/zu/statement-cabinet-meeting-22-october,"1. Izinqumo zeKhabhinethi eziqavile1.1. IKhabhinethi yakwamukela ukushicilelwa kohlaka lweNqubomgomo Kazwelonke Yezokuthuthwa Kwabafundi kuSomqulu Kahulumeni, isikhathi esiyizinsuku ezingama-21 ukuze umphakathi uphawule ngalo.Le nqubomgomo kuhloswe ngayo ukwenza ngcono ukutholakala kwemfundo esezingeni elifanelekile ngokuthi kuhlinzekwe izinto zokuthutha abafundi eziphephile, ezisezingeni elamukelekile, ezisebenza kahle, ezididiyelwe futhi ezisimeme, ikakhulu emiphakathini esezindaweni zasemakhaya lapho izinselelo zokuthuthwa kwabafundi zivimbela ukutholakala kwemfundo.Le nqubomgomo yenzelwe ukubhekana nezinselelo zendawo okuhlaliswe kuyona abantu kanye nokuhlelwa kabusha kwendlela okusetshenzwa ngayo, okuyizinto ezinomthelela  kwikhwalithi yezinto ezithutha umphakathi. Ihlinzeka futhi ngesu lokuhlela elididiyelwe kanye namazinga okuphatha afanayo.Ukuqaliswa kwale nqubomgomo kuzohlinzeka abafundi ngesimo sezokuthutha esiphephile futhi esivikelekile ngokuthi kubanjiswane neziphathimandla zokugcinwa komthetho.1.2. IKhabhinethi yawamukela uMyalelo Wokuthuthukiswa Okuphoqelekile, Izinsuku Zokuqeqeshwa Eziphoqelekile kanye Nezidingo Eziyisisekelo Zokungena Esikhundleni, okuwumyalelo ophathelene namazinga ahlukahlukene esigabeni saBaphathi Abasezikhundleni Eziphezulu njengoba ebekwe ngokweSigaba 3(2) soMthetho Wezemisebenzi Kahulumeni, 1994.Lokhu kuzogqugquzela ukuthuthukiswa kwamakhono ukuze kufezekiswe injongo yoHlelo Lokuthuthukiswa Kwezwe, yokwakha umbuso othuthukayo onekhono lokusebenza ngendlela efanele ukuze ukuhlinzekwa kwezidingongqangi kube ngcono kakhulu kunakuqala.                                                                    Lo myalelo uyisu lesikhathi eside lokuthuthukiswa kwamakhono elizokwenza ngcono ikhwalithi yabasebenzi, okuyinto esemqoka kakhulu kwikhono likahulumeni lokwenza umsebenzi athweswe wona.                                                                    Yonke iminyango emkhakheni wezeMisebenzi Kahulumeni kuzodingeka ukuthi ilandele indlela yokusebenza efanayo yokugqugquzela ukuthuthukiswa kwamakhono okuhambelana nomsebenzi kahulumeni futhi okuphoqelekile esigabeni saBaphathi Abasezikhundleni Eziphezulu.1.3. IKhabhinethi yakwamukela ukuthi uMnyango Wezokuqapha Nezokuhlolwa Komsebenzi wethule uhlaka loMbhalo Okuzoxoxiswana Ngawo ophathelene neMigomo kanye Nendlela Yokuqapha Nezokuhlolwa Komsebenzi, phambi kweKomidi LasePhalamende Lezemisebenzi Kahulumeni Nokuphathwa Kwayo kanye Nokuhlela, Ukuqapha Nokuhlolwa Komsebenzi.Lo mbhalo uphakamisa ukuthi kusungulwe iqoqwana lemigomo eyisisekelo kanye nendlela ezosetshenziswa emkhakheni wezokuQapha Nezokuhlolwa Komsebenzi (i-M&E), okuhloswe ngayo ukuthi kulethwe ubungcono obuqhubekayo kwindlela asebenza ngayo uhulumeni futhi kukhuliswe nezinga lokuphendula ngendlela efanele. Injongo esemqoka yalokho ukwenza kube nokuvumelana mayelana nezinjongo ze-M&E, nokuthi kumele iqaliswe kanjani.Lokhu kuzofaka isandla ekuqalisweni koHlelo Lokuthuthukiswa Kwezwe (i-NDP) mayelana nokwakhiwa kombuso othuthukayo futhi onekhono lokusebenza ngendlela efanele kanjalo futhi kugqugquzelwe ukuba khona kwezakhamuzi ezikhuthele kanye nobuholi obunohlonze. Amakhono e-M&E ayingxenye yamakhono abalulekile ezokuphatha adingekayo ukuze kube nombuso othuthukayo futhi onekhono lokusebenza ngendlela efanele.1.4. IKhabhinethi yawamukela amaphuzu iNingizimu Afrika ezokukhulumela phezu kwawo ezingxoxweni zoKongiwa Kwezinhlobo Ezithile Zezilwane Zasendle Ezisuka Emazweni Athile Ziyokhosela Kwamanye Ngezikhathi Ezithile Zonyaka (i-CMS COP11) ezizobanjelwa e-Quinto, kwelase-Ecuador, kusukela mhla zizi-4 kuya kumhla ziyisi-9 kuLwezi 2014.Ukubamba iqhaza kweNingizimu Afrika ngenkuthalo emizamweni yokubhekana nezinselelo zokuguquguquka kwesimo sezulu kanye nokongiwa kwemvelo nezinhlobo zezitshalo nezilwane eziphathelene nalokho, kususelwa phezu komgomo wokuthuthuka okusimeme kanye nokusimama kwemvelo, futhi kuhambelana nezidingo zeSigaba 24 soMqulu Wamalungelo.1.5. IKhabhinethi yalamukela igunya lokuxoxisana elizoba yisisekelo sephuzu iNingizimu Afrika ezokhulumela phezu kwalo embuthanweni wama-20 weNgqungquthela Yamazwe Abambe Iqhaza kwi-UNFCCC (i-COP 20), kanye neNgqungquthela ye-10 Yamazwe Abambe Iqhaza ezothathwa njengomhlangano waMazwe Abambe Iqhaza kwiSivumelwano sase-Kyoto (i-CMP 10), kusukela mhla lu-1 kuya kumhla ziyi-12 kuZibandlela 2014 e-Lima, kwelase-Peru.                                                                    Iphuzu iNingizimu Afrika ezokhulumela phezu kwalo kulezi zingqungquthela lihambelana nezimfuno zaleli lizwe, kanye nomthelela wokuqhubeka kweNingizimu Afrika ukubamba iqhaza kwizingxoxo zamazwe ngamazwe zokuguquguquka kwesimo sezulu njengoba kuchazwe oHlelweni Lokuthuthukiswa Kwezwe.1.6. IKhabhinethi yasamukela isethulo seSivumelwano saseKapa sowezi-2012 sokuqaliswa kokusebenza kwezimiso zeSivumelwano sase-Torremolinos sowe-1993 esiphathelene neSivumelwano Samazwe Ngamazwe Sokuphepha Kwezikebhe Zokudoba, 1977 ukuze samukelwe futhi siqinisekiswe yiPhalamende.                                                                    Isivumelwano sase-Torremolinos kanye Nenqubo Yaso yowe-1993 ibeka amazinga okuphepha okumele athotshelwe, njengemishini yokuhlenga izimpilo zabadobi uma besebunzimeni, ukuxhumana ngo-ova, ukuvinjelwa kokuqubuka komlilo, imishini nezinto ezisebenza ngogesi kanjalo nezidingo ezikhethekile zezikebhe zokudoba ezihamba olwandle ezinobude obungamamitha angama-24 noma ngaphezulu.                                                                    Le nqubo yezokuphepha yamazwe ngamazwe futhi eyisibopho izofaka isandla ekwenzeni ngcono amazinga okuphepha ukuze kuncishiswe inani labantu abashonela olwandle, elilinganiselwa kubantu abayizi-24 000 ngonyaka. Izikebhe zokudoba zaseNingizimu Afrika kuzodingeka ukuthi zithobele izimiso zenqubo yezokuphepha ngenkathi zisemanzini oMbuso obambe iqhaza kwisivumelwano sase-Torremolinos sowe-1993.Loku kuhambelana nezinjongo ze-Operation Phakisa zokuthuthukiswa kohlaka lokulawulwa kwezilwandle zaseNingizimu Afrika, kwenziwe ngcono nokuvikeleka kwezilwandle zaseNingizimu Afrika, ikakhulu imvelo yasolwandle esengozini enkulu yokushabalala, futhi kubhekwane negebe elikhona lokuntuleka kwamakhono, phakathi kokunye okuningi.1.7. IKhabhinethi yakwamukela ukuthi iNingizimu Afrika ivume ukuba yingxenye yeSivumelwano Samazwe Ngamazwe Samazinga Okuqeqeshwa, Ukunikezwa Izitifiketi kanye Nokuqapha Abasebenzi Bezikebhe Zokudoba, 1995 (STCW-F).                                                                    Lona ngumzamo wokuqala wokusungulwa kwamazinga amazwe ngamazwe okuqeqeshwa aphoqelekile enzelwe abasebenzi bezikebhe zokudoba ezihamba olwandle ezinobude obungama-24 kuya phezulu. Lokhu kuzokwenza ngcono ukuphepha kwabadobi nempahla olwandle, futhi kuvimbele ukungcoliswa kwemvelo yasolwandle okwenziwa yimboni yezokudoba.Esikhathini esedlule, ukusebenza isikhathi eside olwandle bekubonakala njengendlela yokuthola isipiliyoni somsebenzi kanye namakhono afanelekile. Lolu hlelo lokuqeqeshelwa emsebenzini alukhiqizanga umphumela osizingeni elifanelekile obulindelekile, ophathelene namakhono abasebenzi bezikebhe zokudoba.Lolu hlelo olusha lwakhelwe phezu kwenhlanganisela yokuqeqeshelwa emsebenzini okuncishisiwe kanye nemfundo eyenziwe ngcono futhi ehleleke kangcono kunakuqala eyenzelwe ukuphucula ulwazi lwabadobi. Lokhu kuzokwenza ukuthi abadobi bakwazi ukuqhubekela phambili ngokuhamba kwesikhathi besuka ezikebheni zokudoba ezincane beya ezikebheni ezinkulu futhi ekugcineni bakwazi ukusebenza ezikebheni ezihwebelana namazwe ngamazwe.1.8. IKhabhinethi yakwamukela ukuthi ashicilelwe kuSomqulu Kahulumeni amadizayini emali ewuhlweza eyisikhumbuzo yowezi-2015 eyenziwe yiNkampani yaseNingizimu Afrika Eyenza Imali Ewuhlweza.a)  Uchungechunge loHlamvu lwe-Protea: “IMpilo YesiThwalandwe: NR Mandela”b)  Uchungechunge Lohlamvu Olukhombisa Imvelo: “Izilwane Ezizingela Ebusuku – Impungushe Enomhlane Omnyama”c)  Uchungechunge Lohlamvu luka-R1 Oluyigolide: “Izilwane Ezihuquzelayo zaseNingizimu Afrika – Ingwenya yomfula i-Nile”d)  Uchungechunge Lohlamvu luka-R2 Oluyigolide: “Umklamo we-UNESCO: Umuntu kanye Nezinto Zemvelo Eziphilayo”e)  Uchungechunge Lohlamvu Lwesiliva Lomqhele Nemali Engutiki: “Izitimela zaseNingizimu Afrika”; kanyef) Nochungechunge Lohlamvu Lwesiliva: “Izindawo Zasolwandle ZaseNingizimu Afrika Ezivikelekile”1.9. IKhabhinethi yahlinzekwa ngolwazi oluphathelene nokuHlelwa Kabusha Kwezifundankantolo Zomantshi kanye Namandla Namagunya Okwengamela Ezimpiko Namagatsha Enkantolo Ephakeme yaseNingizimu Afrika.Umklamo wokuhlelwa kabusha kwezinkantolo wenzelwe ukuqeda ukhondolo lokungalingani nokwenzelela. Uzosungula umkhombandlela ozoqondisa yonke iminyango ethintekile, nezimpiko zokugcinwa komthetho kanye nezikhungo zobulungiswa ukuze zenze imisebenzi yazo ihambelane ngendlela efanele. Imiphakathi eyayincishwe amathuba esikhathini esedlule ehlala ezindaweni ezabe ziyizabelo zabantu abamnyama, nasezindaweni zabamnyama ezazinomazibuse kanye nasezindaweni zasemakhaya manje isizohlomula kwimiphumela yale nqubo yokuhlelwa kabusha kwezinkantolo. Izokwazi ukufinyelela ezinkantolo ngezindleko ezincishisiwe.Ekuhlinzekweni kobulungiswa, kuyadingeka ukuthi kuhlelwe kabusha amandla namagunya okwengamela ayenziwe ngaphansi kwenqubo yobandlululo, kuzo zonke izinkantolo kubandakanya nohlaka lwazo kanye nokwakheka kwazo. Inqubo yokuhlelwa kabusha kwezinkantolo iqinisekisa ukusatshalaliswa ngokulinganayo kwezinkantolo kuleli lizwe, ukuze kube lula ukufinyelela ezinkantolo, okuyilungelo eliyisisekelo elivikelwe yiSigaba 34 soMqulu Wamalungelo otholakala kuMthethosisekelo.2. Imithethosivivinywa2.1. IKhabhinethi yakwamukela ukwethulwa ePhalamende kweSichibiyelo SoMthethosivivinywa Wezesondlo, 2014.UMthethosivivinywa uchibiyela uMthetho Wezesondlo, 1998 (uMthetho 99 we-1998) ukuze kwenziwe ngcono uhlelo lwezesondlo futhi kuphuculwe ukuthola kwabesifazane nezingane ubulungiswa.Lezi zichibiyelo zinciphisa izinselelo, eziphathelene nezomthetho nokuphatha, abahlangabezana nazo labo okumele bathole imali yesondlo, esikhathini esiningi okungabesifazane nezingane.Lokhu kuxhumene ngqo nemikhawulo esemqoka yoHlelo Lokuthuthukiswa Kwezwe ephathelene noguquko lwezomnotho kanye nokuvikelwa kwenhlalakahle yomphakathi.Ezinye zezimiso zalo Mthethosivivinywa Wokuchibiyela zibandakanya: ukuvimbela labo abangayikhokhi imali yesondlo ekutheni baqhubeke nokuhlinzekwa ngesikweleti ngenkathi kusenemali yesondlo abayikweletayo, nokwenza izinkampani zomakhalekhukhwini zibe nesibopho sokuhlinzeka izinkantolo zesondlo ngemininingwane yokuxhumana yalabo ababekwe amacala esondlo kanye nalabo abangayikhokhi imali yesondlo, uma inkantolo igculisekile ukuthi isihlulekile yonke imizamo efanelekile yokuthola umkhondo wabo, nokuphoqelela ukuthi umuntu onikezwe umyalelo wenkantolo wokukhokha imali yesondlo ayikhokhe yonke imali yesondlo angayikhokhanga.2.2. IKhabhinethi yakwamukela ukwethulwa ePhalamende koMthethosivivinywa we-Agrément South Africa kanye neMemorandamu Yezinto Eziphathelene NoMthethosivivinywa.Ukusungulwa kwe-Agrément South Africa, njengoba kuhlongozwe kuMthethosivivinywa we-Agrément South Africa, 2014 kuzofaka isandla ekusungulweni komkhakha wezokwakha okhuthele onekhono lokuqhamuka nezindlela ezintsha kwezokwakha, okuyinto ezoba nomthelela omuhle ekuvulweni kwamathuba omsebenzi futhi kusenjalo kufake isandla kwizinhlelo zikahulumeni zokwakhiwa kwengqalasizinda.Lokhu kuzoletha imihlomulo eminingi kusukela kwezocwaningo kuya ekusungulweni kwezindlela zokusebenza ezintsha, ukukhula kwemisebenzi yezokukhiqiza, ukuvulwa kwamathuba omsebenzi kanye nokuncishiswa kobubha.2.3. IKhabhinethi yakwamukela ukwethulwa ePhalamende kohlaka lweSichibiyelo SoMthethosivivinywa Wezomsebenzi Wokucwaningwa Kwamabhuku.Lo Mthethosivivinywa Wokuchiyela uhlongoza ukuchitshiyelwa koMthetho Wezomsebenzi Wokucwaningwa Kwamabhuku, 2005, ukuze kulawulwe abacwaningi-mabhuku abangamathwasa kanye nokubuyekeza izinto eziphathelene noMthetho Wezinkampani, 1973 ukuze zihambelane noMthetho Wezomsebenzi Wokucwaningwa Kwamabhuku 2008 (uMthetho Nombolo 71 wezi-2008).Inhloso yalokhu ukufaka abantu abanesifiso sokuba ngabacwaningi bamabhuku (abacwaningi-mabhuku abangamathwasa) ngaphansi koMthetho Wezomsebenzi Wokucwaningwa Kwamabhuku, 2005, ngaphambi kokuthi babhaliswe, ukuze balawulwe yiBhodi Ezimele Elawula Umsebenzi Wabacwaningi-Mabhuku, ngendlela efanayo nokulawulwa ngayo abacwaningi-mabhuku ababhalisiwe, kanye nokwenza izichibiyelo ezibalulekile ezidingwa nguMthetho Wezinkampani 2008. Futhi lokhu kuzovikela umphakathi emsebenzini owenziwa ngabacwaningi-mabhuku abangamathwasa.2.4. IKhabhinethi yakwamukela ukwethulwa ePhalamende KoMthethosivivinywa Wokuqeda Nokuchibiyela Imithetho Yezokuvikela, 2014.Lokhu kuhloswe ngakho ukuqeda kanye nokuchibiyela imithetho yezokuvikela esiphelelwe yisikhathi futhi engasadingeki njengoba ihlonzwe yiKhomishana Yezokuguqulwa Kwemithetho YaseNingizimu Afrika.IKhomishana yanikezwa umyalelo wokuthi yenze ucwaningo oluphathelene nayo yonke imithetho yaseNingizimu Afrika ukuze ikhiphe iseluleko sokuthi yimiphi imithetho okumele iqedwe esiphelelwe yisikhathi, engasadingeki noma ephambene nomthethosisekelo. Lo Mthethosivivinywa kuhloswe ngawo ukufezekisa lo msebenzi emkhakheni wezokuvikela.UMthethosivivinywa uhlongoza ukuqedwa kwemithetho yezokuvikela eyi-16 esiphelelwe yisikhathi futhi uhlongoza ukuchitshiyelwa koMthetho owodwa kule mithetho, ongahambelani neSigaba 9 soMthethosisekelo (isigatshana sezokulingana). Lokhu kuzokwenza imithetho yezokuvikela ihambelane nomoya woMthethosisekelo, okhona njengamanje, ngokuthi kukhishwe izimiso ezicwasayo encwadini yemithetho.3. Ukuqaliswa Kwezinhlelo ZikaHulumeni Ezisemqoka3.1 IKhabhinethi ihlanganyela nabantu baseNingizimu Afrika ekugujweni koSuku Lwenkululeko Yabezindaba olwalu mhla ziyi-19 kuMfumfu 2014 lapho uMongameli Jacob Zuma asingatha khona izintatheli nabahleli asebemnkantsh’ubomvu  njengengxenye yokugubha iminyaka engama-20 yenkululeko yezamaphephandaba eNingizimu Afrika. Usuku Lwenkululeko Yabezindaba luwumgubho wenkululeko yokukhuluma ngokukhululeka nenkululeko yabezindaba eqinisekiswe ngumthethosisekelo wethu.3.2 UMongameli Zuma, ephelezelwa ngamalungu eKhabhinethi, uNdunankulu waKwaZulu-Natali kanye noNgqongqoshe Besifundazwe wabamba iMbizo KaMongameli, eyaba yimpumelelo kakhulu, kuMasipala waseMsunduzi kanye nowaseMgungundlovu mhla zingama-30 Mandulo 2014.Njengengxenye yokuxhumana okuqhubekayo futhi okuqondene ngqo nabantu baseNingizimu Afrika, uMongameli uzobhekisa amabombo eGiyani, eLimpopo, mhla zingama-31 Mfumfu 2014 ngaphansi kohlelo lukaMongameli olubizwa ngeSiyahlola.3.3 IKhabhinethi iyawamukela umbiko wenqubekela-phambili eseyenziwe ekuqalisweni koHlaka Lwesivumelwano Semboni Yezezimayini Esimeme owethulwe kwisigcawu siKazwelonke Sokubonisana Somkhakha Wezezimayini ebesibanjwe esikhathini esifushane esedlule.Lesi sigcawu sikhombisa ukuzibophezela kwabo bonke ababambiqhaza  kwingomuso lezezimayini eNingizimu Afrika, kanye nokuzibophezela ekwakheni nokugcina ukulingana phakathi kwezidingo zenhlalo nomnotho kanye nezinjongo zokutshalwa kwezimali.IKhabhinethi iyakwamukela ukuzibophezela kabusha kwababambiqhaza oHlakeni Lwesivumelwano Semboni Yezezimayini Esimeme kanye nokuthola izisombululo zesikhathi eside kwizinselelo ezibhekene nemboni yezezimayini.3.4 IKhabhinethi iyasamukela isimemezelo sikaMongameli Zuma esiphathelene nenqubekela-phambili eseyenziwe kwi-Operation Phakisa ukuze kuvuleke indima engadlalwa yizilwandle zaseNingizimu Afrika emnothweni wakuleli ngendlela esimeme.Lolu hlelo lokusebenza lukaMongameli Jacob Zuma lusisondeza ekufezekisweni kwemihlomulo yomnotho wolwandle, okungenzeka ufake imali eyizigidigidi zamarandi eziyi-177 emkhiqizweni ophelele wakuleli futhi uvule amathuba omsebenzi angaphansana kancane nje kwesigidi esisodwa.Umklamo wesibili we-Operation Phakisa uqale mhla ziyi-13 kuMfumfu 2014 futhi uzogxila ekuqinisekiseni ukuthi ngaphansi kohlelo lwethu lwezempilo kunemitholampilo esebenza kahle. Esikhathini esingamaviki ayisithupha amathimba ahlukahlukene futhi anikezwe imisebenzi enhlobonhlobo azowucubungula lo mkhakha futhi athuthukise izinhlelo zokusebenza ezizokhishelwa umphakathi uma seziphothuliwe.3.5 IKhabhinethi yasamukela iSitatimende Senqubomgomo Yesabelomali Sesikhathi Esimaphakathi (MTBPS), esihlinzeka ngemininingwane efingqiwe yohlaka lokusetshenziswa kwemali okuzolungiswa ngalo izabelomali zikazwelonke kanye nezezifundazwe.IKhabhinethi iyazamukela izinyathelo ezimenyezelwe kwi-MTBPS zokunqanda ukusetshenziswa kwemali ngokweqile emkhakheni weZemisebenzi Kahulumeni.IKhabhinethi ithanda ukuqinisekisa abantu baseNingizimu Afrika ukuthi nakuba kunalesi simo sezomnotho esinzima uhulumeni uzoqhubeka nokuxhasa ngemali izinhlelo zawo ozenzela umphakathi, nokutshala izimali kwingqalasizinda kanye nezibonelelo zokusekela izimboni ezisemqoka.4. Isimo seKhabhinethi Ezindabeni Ezisematheni4.1. IKhabhinethi iyazamukela izinyathelo eziqaliswe nguMnyango Wezamandla zokwenza ngcono ukutholakala kukagesi owanele kuleli lizwe, ukuhlangabezana nezidingo zomnotho kanye nokuvula amathuba omsebenzi adingeka kakhulu. Ukusayindwa kwezivumelwano nohulumeni bakwamanye amazwe eziphathelene nenonzi kuyisinyathelo esihle sokwenelisa izidingo zaleli lizwe eziphathelene nogesi.Izivumelwano ezisayindiwe zengeza phezu kwenani labahlinzeki benonzi  elingakhetha kubona leli lizwe ohlelweni lwalo lokuthengwa kwenonzi, okuyinto ezoba ngenye futhi ingqophamlando ekubekweni eqhulwini kokutholakala kukagesi owanele kuleli.Le nqubo izolekelela leli lizwe ukuthi lithathe elinye igxathu elizokwenza liyeke ukuthembela kwisikhungo sikagesi wenonzi esikhona kuleli njengamanje e-Koeberg, kodwa libe nemboni yenonzi ebanzi kakhulu kunakuqala, ezimele futhi ekwazi ukubhekelela zonke izidingo zayo, okulindeleke ukuthi ifake ugesi ongamagigawathi angu-9.6 kwinethiwekhi kagesi kazwelonke.Uhlelo Lokuthuthukiswa Kwezwe lubophezela leli lizwe ekucubunguleni zonke izindlela ezikhona zokuthola ugesi ukuze nasesikhathini esizayo kuqinisekiswe ukutholakala kukagesi owanele kuleli. IKhabhinethi inethemba lokuthi ukusebenzisa kweNingizimu Afrika ugesi oxubile – obandakanya ugesi ophehlwa ngamalahle, ilanga, umoya, amanzi, igesi kanye nenonzi – kuzoqinisekisa ukuba khona komthombo kagesi othembakele futhi otholakala ngaso sonke isikhathi ukuze kuhlangatshezwane nezidingo zaleli lizwe zokukhuliswa komnotho, kube nokulingana phakathi kokusetshenziswa kwemithombo kagesi ehlukahlukene futhi lokho kuzosisiza ukuthi sikwazi ukufinyelela kwimikhawulo yethu esizibekele yona yokunciphisa ukukhiqizwa kwentuthu engcolile.4.2. IKhabhinethi iyawemukela futhi iyawahalalisela wonke amaqembu ngokubamba ngempumelelo umhlangano wokuhlala kwePhalamende laseLesotho kabusha ngeviki eledlule ngokwesiMemezelo Sezingxoxo Zokuletha Ukuthula Ebezibanjelwe eMaseru ebeziholwa yiPhini likaMongameli u-Cyril Ramaphosa.4.3. IKhabhinethi iyagcizelela futhi ukuthi iNingizimu Afrika isiqalise izinyathelo ezidingekayo zokuvimbela isifo se-Ebola ukuze singasabalaleli kuleli.Sekuqinisiwe ukuqapha nokuhlolwa kwabantu abangena kuyo yonke imingcele yakuleli lizwe ukuze kuhlonzwe labo abanemfiva ehambisana nezifo eziyingozi, ikakhulu isifo se-Ebola. Futhi uhulumeni usesungule ithimba likazwelonke elizosukumela phezulu uma kwenzeka kubheduka lesi sifo futhi kunezibhedlela eziyi-11 esezimi ngomumo ezizoba yizizinda zokwelapha iziguli ezinesifo se-Ebola.IKhabhinethi iyayeseka imizamo yeNhlangano Yezempilo Emhlabeni yokusungula izizinda zokwelapha isifo se-Ebola kanye nokuqinisa ikhono lokuhlolwa okwenziwa emalabholethri, nokulandela umkhondo walabo okungenzeka ukuthi basulelekile, nokuqwashisa umphakathi, nokungcwaba ngokuphepha kanye nokunakekelwa kwezempilo okungaphathelene nesifo se-Ebola eNtshonalanga Afrika.Futhi iKhabhinethi iyabanxusa abantu kanye nabamabhizinisi emhlabeni wonke jikelele ukuthi bafake isandla kwiSikhwama Sokulwisana ne-Ebola esisungulelwe ukulekelela wonke amazwe akhahlamezekile aseNtshonalanga Afrika empini yawo yokulwisana nalesi sifo esiwubhubhane.4.4. IKhabhinethi iyakwamukela ukuboshwa kwabantu abayisithupha okunezinsolo zokuthi bayathinteka emacaleni okwebiwa kwamakhebula kagesi okwaholela ekutheni kunqamuke ukuphakelwa kwamanzi ezindaweni ezithile zase-Gauteng. Laba bantu bebeyingxenye yeqembu lezigebengu okubikwa ukuthi amaphoyisa alihlakazile ngokubopha laba. IKhabhinethi izwakalise umbono wokuthi ukuntshontshwa kwamakhebuli kanye nezenzo zobugebengu ezihlobene nakho – ezinjengokuntshontshwa kwezivalo zemigodi yezitamkoko, izinsimbi ezibiyele amabhuloho, amaphayiloni kagesi, ucingo olubiyele izindawo ezithile njll kufana nesenzo sokucekela phansi impahla ngamabomu ngenhloso yokuphazamisa ukusebenza kohlelo lwengqalasizinda yaleli lizwe. Uhulumeni uzoqinisekisa ukuthi izelelesi ezitholwe zinecala lokuntshontsha noma lokwamukela amakhebuli antshontshiwe zithola izijeziso eziqinile ezivunyelwe ngumthetho. Uhulumeni ukhathazeke kakhulu ngalolu daba futhi ngeke nakancane angabaze ukuthatha izinyathelo ezinqala ukulwisana nalesi sihlava.4.5 Uphiko Lwezohwebo Nokutshalwa Kwezimali eNingizimu Afrika (i-TISA), okuwuphiko loMnyango Wezohwebo Nezimboni (i-dti), ngesonto eledlule luklonyeliswe ngendondo kwiSigcawu Sezokutshalwa Kwezimali Emhlabeni seNgqungquthela YeNhlangano Yezizwe Yezohwebo kanye Nentuthuko ebibanjelwe e-Geneva ngaphansi kwesigaba sokugqugquzelwa kokutshalwa kwezimali okusimeme. Lokhu kungenxa yomsebenzi owenziwa yi-TISA wokweseka ukusungulwa eThekwini kwenkampani yabakwa-Unilever yase-Indonesia, eyavulwa nguNgqongqoshe Wezohwebo Nezimboni ngenkathi iNingizimu Afrika isingethe ingqungquthela i-COP 17.4.6 IKhabhinethi yahlinzekwa ngolwazi lwakamuva mayelana nenhlekelele yokubhidlika kwesakhiwo kwelase-Nigeria. Kuzokhishwa esinye isitatimende esihamba sodwa esiphathelene nale nhlekelele, emva kwalesi sithangamu sabezindaba.5. Imicimbi ezayo5.1. UMongameli Jacob Zuma uzokwethula inkulumo yosuku ngaphansi kwengqikithi ethi: “UMhlaba Njengemakethe eyodwa Enkulukazi Esafufusa”, kwiNgqungquthela ye-innovaBRICS & Beyond e-London mhla zingama-27 kuMfumfu 2014. Le ngqungquthela ihlanganisa abaholi bohulumeni kanye nabamabhizinisi, abanomsebenzi abawenzayo ezimakethe ezisafufusa noma abanetshisekelo yokungena kulezi zimakethe, ngenhloso yokucubungula kanye nokuxoxisana ngamathuba okutshalwa kwezimali kanye nezinselelo ezitholakala kulezi zimakethe.IKhabhinethi iyayamukela iNgqungquthela ye-innovaBRICS & Beyond ngoba iyibona njengethuba lokukhangisa iNingizimu Afrika kumabhizinisi aseBhrithani kanye nawezinye izimakethe ezisafufusa njengezwe elikulungele ukuthi kutshalwe izimali kulona. 5.2 UMongameli Zuma uzokwamukela uMongameli wase-Burundi u-Pierre Nkurunziza mhla zizi-4 kuLwezi, eKapa. Ukuvakasha kukaMongameli waseBurundi kuzokhulisa ubudlelwane obuqinile obukhona njengamanje phakathi kwelizwe lethu nelaseBurundi futhi kuqhubekisele phambili ukuhwebelana kwamazwe aleli zwekazi. 5.3 UMnyango Wezamanzi Nokuthuthwa Kwendle, ngokubambisana noMkhandlu Wezamanzi WoNgqongqoshe Base-Afrika (i-AMCOW), neKhomishana Yocwaningo Lwezamanzi yaseNingizimu Afrika, ne-SADC kanye neNhlangano Yabesifazane Yobambiswano Kwezamanzi, uzosingatha iNgqungquthela Yezobulili, Amanzi kanye Nentuthuko edolobheni laseMonti kusukela mhla zi-3 kuya kumhla ziyisi-7 kuLwezi 2014 ngaphansi kwengqikithi ethi: “Ubulili, Amanzi kanye Nentuthuko – uxhumano olungakasetshenziswa”.I-ajenda yale ngqungquthela izobekwa yiNqubomgomo kanye Nesu le-AMCOW Lokubekwa Eqhulwini Nokubhekelelwa Kwabesifazane Emkhakheni Wezamanzi kwelase-Afrika, enezinjongo eziyisikhombisa ezigxile kwinqubomgomo, izinsiza, ucwaningo, ukuhlinzeka ngolwazi lokusebenza, ukubambisana kanye nokuqapha nokuhlola, ukuze kufezekiswe injongo enkulu yokulingana kwezobulili kwinqubomgomo yazamanzi.5.4 IKhabhinethi ibafisela okuhle kodwa bonke abafundi ngenkathi belungiselela ukuhlolwa kwabo kokuphela konyaka. Lokhu kuhlolwa kuyisikali esisemqoka sokuhlola umthelela wezinhlelo zethu zokungenelela kwezemfundo, ezinjengohlelo loKuhlolwa Kukazwelonke Konyaka (ANA) kanye NeSitatimende Senqubomgomo Yohlelo Lwezifundo Nokuhlola (CAPS).IKhabhinethi iyasamukela isiqinisekiso esikhishwe ngu-Umalusi sokuthi leli lizwe selimi ngomumo ukuqalisa ukuhlolwa kukaMatikuletsheni phakathi komhla zingama-27 kuMfumfu nomhla zingama-28 kuLwezi 2014.Bonke abazali, abalondolozi bezingane kanye nemiphakathi bayakhuthazwa ukuthi basekele abafundi njengoba belungiselela ukuhlolwa kwabo.IKhabhinethi ibafisela okuhle kodwa futhi nabafundi bakamatikuletsheni bowezi-2014 ekuhlolweni kwabo okuzayo. IKhabhinethi iyabanxusa futhi abazali kanye nabalondolozi bezingane ukuthi basekele uKhetho Lwemikhandlu Elawula Izikole lowezi-2015 oluzobanjwa kusukela mhla ziyisi-6 kuya mhla zingama-28 kuNdasa 2015, ngokuthi bangenele ukhetho noma bavote.5.5 IKhabhinethi ihlaba ikhwelo eliqondiswe kubo bonke abantu baseNingizimu Afrika ukuthi basekele iNyanga Kazwelonke Yokuqwashisa Ngamalungelo Abantu Abakhubazekile phakathi komhla zi-3 kuLwezi nomhla zi-3 kuZibandlela 2014 ngaphansi kwengqikithi ethi: “Sigubha iminyaka engama-20 yamalungelo abantu abakhubazekile ngaphansi kombuso wethu weNtando Yeningi Labantu”.Kusukela ngowe-1994 sesenze amagxathu amakhulu ekuqhubekiseleni phambili amalungelo abantu abakhubazekile nokuthi baphile impilo esezingeni elifanelekile, futhi lokho sikwenze ngokusebenzisa imithetho, izinqubomgomo kanye nezinhlelo zokuphucula inhlalakahle yabo. Ngokombiko wokuBuyekeza Iminyaka Engamashumi Amabili 1994 – 2014, kusungulwe iHhovisi Lesimo Sabantu Abakhubazekile, kwamukelwa neSu Likazwelonke Lokukhubazeka Elididiyelwe, futhi abantu abakhubazekile bahlinzekwa ngokunakekelwa kwezempilo okutholakala mahhala, izibonelelo zikahulumeni kanye nemfundo ebandakanya umuntu wonke.I-NDP iyasibophezela njengesizwe ukuthi senze okuthe xaxa ukuze kwandiswe ukutholakala kwezinsizakalo, ikakhulu imfundo esezingeni eliphakeme kanye namathuba omsebenzi enzelwe abantu abakhubazekile.5.6 Ngaphansi komoya weNyanga Yezokuthutha, iKhabhinethi inxusa bonke abasebenzisi bomgwaqo ukuthi bashayele ngokucophelela okukhulu emigwaqeni yethu, ngokuthi bahloniphe umkhawulo wejubane obekiwe futhi baqinisekise ukuthi izimoto zabo zisesimweni esifanelekile sokuba semgwaqeni. Uhulumeni uhlaba ikhwelo eliqondiswe kubo bonke abantu abahamba ngezinyawo ukuthi basebenzise umgwaqo ngokucophelela futhi unxusa bonke abasebenzisi bomgwaqo ukuthi bahloniphane.6. Abaqashiwe6.1. IKhabhinethi yakwamukela ukuqokwa kwalaba abalandelayo njengamalungu eBhodi Yesikhungo Sezocwaningo Sikazwelonke:a)  Slz Mala Singh (oqokwe kabusha);b)  Slz Mamokgethi Phakeng;c)  Slz Ari Sitas;d)  Adv Louisa Zondo;e)  Slz Tinyiko Maluleke;f) Dkt Vathiswa Papu-Zamxaka;g)  Nksz Gail Campbellh)  Mnu Mashangu Lubisii) Slz Errol Tyobeka (oqokwe kabusha);j) Slz Sunil Maharaj (oqokwe kabusha)k) Dkt Peter Clayton (oqokwe kabusha);l) Slz Loyiso Nongxa (uSihlalo);m) Nksz Joanne Yawitch; kanye non)  Slz Murray Leibbrandt (oqokwe kabusha).6.2. IKhabhinethi yakwamukela ukuqokwa kwalaba abalandelayo njengamalungu eBhodi Yokuhlolwa Kwezinto Ezintsha Eziqanjiwe (Patent Examination Board)a)  Nksz Elena Mihail Zdravkova;b)  Slz Christiena Maria van der Bank (oqokwe kabusha);c)  Nksz Shanaaz Tiry (oqokwe kabusha);d)  Nksz Sandra Clelland (oqokwe kabusha); kanye noe)  Mnu Paul Sibisi (oqokwe kabusha).6.3. IKhabhinethi yakwamukela ukuqokwa kwalaba abalandelayo njengaMalungu Enkantolo Yezinkampani.a)  Slz Kasturi Moodaliyar;b)  Adv Lizelle Dominique Haskins;c)  Mnu Mmoledi Fairhope Malokane; kanye nod)  Mnu Peter John Veldhuizen.6.4. IKhabhinethi yakwamukela ukuqokwa kwalaba abalandelayo njengamalungu eBhodi Yophiko Olwengamele Ezokundiza Ngamabhanoyi lwaseNingizimu Afrika (Board of the South African Civil Aviation Authority).a)  Mnu Smunda Mokoena (uSihlalo);b)  Slz Ntombizozuko Dyani-Mhango;c)  Major-General Nhlanhla Lucky Job Ngema;d)  Nksz Lizeka Dlephu;e)  Adv Roshan Dehal (oqokwe kabusha);f) Nksz Doris Dondur (oqokwe kabusha); kanye nog)  Mnu Mongezi India.6.5. IKhabhinethi yakwamukela ukuqokwa kwalaba abalandelayo njengabalawuli besikhwama abangeyona ingxenye yeSigungu Esiphezulu beBhodi Yesikhwama Sikazwelonke Sokufukulwa Kwabantu Abamnyama Kwezomotho (Board of the National Empowerment Fund).a)  Mnu R Garach;b)  Mnu A Raiz;c)  Nksz Z Ntlangula;d)  Nksz N Mosala;e)  Nksz A Makwetla; kanye nof) Nksz J Williams.6.6. IKhabhinethi yakwamukela ukuqashwa kukaMnu Fundisile Mketeni njengoMphathi Omkhulu woPhiko Lukazwelonke Olwengamele Iziqiwi zaseNingizimu Afrika (iSANParks) ngaphansi kwenkontileka yeminyaka emihlanu.6.7. IKhabhinethi yakwamukela ukwelulwa kwenkontileka kaNksz Thuli Radebe njengoMphathi Omkhulu weSizinda Sokuqanjwa Nokusungulwa Kwezinto Emkhakheni Wezemisebenzi Kahulumeni ((i-CPSI) isikhathi esengeziwe esiyiminyaka emithathu.6.8. IKhabhinethi yakwamukela ukuqashwa kukaNksz Lakela Kaunda njengeSikhulu Esiyinhloko Esengamele Imisebenzi Eyenziwayo, eHhovisi likaMongameli.Imibuzo ingaqondiswa ku:Mnu. Donald LiphokoInombolo yeselula: 082 901 0766 "
Isitatimende SeKhabhinethi ngomhlangano wangomhla zi-5 Lwezi 2014,6 Nov 2014,https://www.gov.za/statement-cabinet-meeting-05-november-2014,https://www.gov.za/zu/isitatimende-sekhabhinethi-ngomhlangano-wangomhla-zi-5-lwezi-2014,"1. Izinqumo zeKhabhinethi Eziqavile1.1. IKhabhinethi igunyaze uMkhankaso Wezinsuku eziyi-16 Wokuliswana Nodlame Olubhekiswa Kwabesifazane Nezingane (i-16 Days of Activism) ngaphansi kwesiqubulo esithi “Nami Ngibale: Sisonke Siqhubekisela iNingizimu Afrika Engenalo Udlame phambili”.Kulo nyaka (wezi-2014) sibungaza iminyaka eyi-16 yalo mkhankaso ohlose ukuqhubeka nokuqwashisa ngokuvikelwa kwabesimame nezingane kugxilwe kakhulu ekuhlomiseni abesilisa kanye nokusebenzisana nabo ukuba nabo babe yingxenye ekulweni nalesi sihlava sodlame olubhekiswe kwabesifazane nezingane. Umkhankaso uzokwethulwa mhla zingama-25 kuLwezi uqhubeke kuze kube mhla zili-10 kuZibandlela wezi-2014. Ngale kwe-16 Days of Activism, kunohlelo lonyaka wonke oluzokwengamela luphinde luhlolisise indlela izimpilo esezishintshwe ngayo ngenxa yemithetho nezinhlelo ezibhekiswe ekuqedeni udlame olubhekiswe kwabesifazane nezingane.1.2. IKhabhinethi yazisiwe mayelana nenqubekela phambili yezokuthuthukisa imodeli Yokungamela Egxile Kuzakhamuzi. Umklamo osahlolwa ugxile ekuhlomiseni uhulumeni ukuze akwazi ukuthola imibono yezakhamuzi njengengxenye yohlelo lokungamela. Umklamo uzosebenzisa izinhlelo ezikhona vele njengoHlelo Lwemisebenzi Yomphakathi kanye nohlelo Lokuthuthukiswa Kwabasebenzi Emphakathini ukuze kuphuculwe ukungamela okugxile kuzakhamuzi kulesi sikhathi soHlaka Lokusebenza Oluphakathi Nonyakamali.Umklamo osahlolwa uzogxila kule mikhakha yeminyango elandelayo: Umbutho wamaPhoyisa aseNingizimu Afrika, Iminyango yezeMpilo nezokuThuthukiswa Komphakathi kanjalo neNhlangano Yezimpensheni Nezibonelelo Zikahulumeni eNingizimu Afrika. Lo mklamo uzokwelulelwa nakweminye imikhakha kuso lesi sikhathi soHlaka Lokusebenza Kwesikhathi Esimaphakathi.1.3. IKhabhinethi igunyaze ukujutshwa kwamalungu Ombutho WezamaPhoyisa waseNingizimu Afrika (i-SAPS) ayi-140 ukuba aye eLesotho izinsuku ezingama-90; nokungenzeka zelulwe uma kunesidingo. Ukungenelela okuphuthumayo kweNhlangano Ethuthikisa Amazwe aseNingizimu ne-Afrika (i-SADC) kuye kwadingeka eLesotho kulandela ukushuba kwesimo okukhulu kanye nokungahambi kahle kwezombusazwe kanjalo nokufadabala kwesimo sezokuphepha ngoNcwaba wezi-2014. Ukungenelela kwe-SADC kuhloswe ngako ukuba emva kwesikhathi isimo sezombusazwe nezokuphepha sizinze unomphelo.Amazwe Amathathu e-SADC (i-SADC Troika) abhekene Nezombusazwe, Ezokuvikela nezokuPhepha nalapho iNingizimu Afrika inguSihlalo anxuse uhulumeni waseNingizimu Afrika ukuba eseke ukuqaliswa kokusebenza Komhlahlandlela Osisivumelwane saseLesotho.Ukujutshwa kwamalungu e-SAPS ayi-140 kuqale mhla zizi-2 Mandulo 2014 futhi kulindeleke ukuba kuphothulwe mhla zingama-30 Lwezi 2014, uma kungazange kudingeke ukuba kwelulwe. INingizimu Afrika ijube amaPhoyisa eLesotho ngokuhambisana noMthetho WezamaPhoyisa eNingizimu Afrika, uMthetho we-1995; (UMthetho Ongunombolo 68 we-1995) uhlinzeka ukuthi uKhomishini KaZwelonke woMbutho wamaPhoyisa aseNingizimu Afrika angajuba amaphoyisa aye ngaphandle kwemingcele yeZwe, ngemvume kaNgqongqoshe. Njengoba amaphoyisa ezobe esebenza ngokujutshwa yimiyalelo ye-SADC ngeke kusayindwe Isivumelwano Sokusebenzisana phakathi kweNingizimu Afrika noHulumeni waseLesotho.1.4. IKhabhinethi yawamukela amaphuzu ezizokhulumela phezu kwawo izithunywa zaseNingizimu Afrika  ezizohambela Ikhomfa Edidiyele ye-10 Yamazwe Abambe Iqhaza (i-COP) elungiselela Ingqungquthela yase-Vienna kanye Nomhlangano wama-26 Wamazwe Abambe Iqhaza (i-MOP) ngeSivumelwano sase-Montreal Esikhuluma Ngesakhi Esishabalalisa Isivikelimisebe yelanga emkhathini, phecelezi i-Ozone Layer (i-COP10-MOP26), kusukela mhla ziyi-17 kuya kumhla zingama-21 Lwezi 2014 e-Paris, e-France.INgqungquthela yase-Vienna neSivumelwano sase-Montreal zasungulelwa uHlelo LweMvelo Lwezizwe Ezihlangene ngenjongo yokuvikela i-Ozone Layer. Ukuvikelwa kwemvelo kusenzelwa isizukulwana samanje nesizayo kuyinto eseqhulwini. Injongo-ngqangi ukusebenzela ukuphathwa kwamakhemikhali okubhekelela imvelo nangendlela enokuzinza.1.5. IKhabhinethi igunyaze ukusungulwa Komkhandlu Weshadi LeMboni Yezokuthutha Lezokuthuthukiswa Ngokunabile Kwabamnyama Kwezomnotho ukuze kwenganyelwe kuphinde kulawulwe ukuqaliswa kokusebenza kwezinjongo Zokuthuthukiswa Kwabamnyama Kwezomnotho.2. Ukuqaliswa Kwezinhlelo Zikahulumeni Ezisemqoka2.1. IKhabhinethi yamukele ukuhambela kukaMongameli Jacob Zuma ngohlelo lokuNgamela uMsebenzi Wokulethwa Kwezinsiza iSiyahlola esiFundeni saseMopani , eGiyani esiFundazweni saseLimpopo. Izinhlelo zokulethwa kwezinsiza ziholele ekutheni kulethwe amanzi ezigodini ezingama-55 kulesi sifunda kwaphinde kwalungiswa i-Giyani Water Treatment Works, nokwenyuse ubungako bamanzi ngamanye amamegalitha ayisi-6.7 ngosuku. Ukuhlinzeka ngamanzi kuzothuthukisa ukuthuthwa kwendle kanti lokho kuzoba nomthelela omuhle kwezempilo nokuphila kwezakhamuzi.2.2. IKhabhinethi yamukele icebo eliholwa yiPhini LikaMongameli u-Cyril Ramaphosa elihlanganise izinhlangano ezingaphansi Komkhandlu Wezwe Wokuthuthukisa Umnotho kanye Nezabasebenzi (i-Nedlac) mhla zizi-4 Lwezi 2014 ukuze kutholwe izisombululo okuvunyelwana ngazo ezingxabanweni zasemsebenzini kwi-Indaba ePhathelene Nezabasebenzi.Izithunywa ezethamele Indaba zibike ukuthi, “izinhlangano ziyazibona izinselele zokuntuleka kwemisebenzi, ububha kanye nokungalingani okubhekene nomnotho waseNingizimu Afrika kanye nomphakathi. Ngale nje kwezinye izinselele ezingavimba izingxoxiswano zomphakathi zamanje, izinhlangano ezingaphansi kwe-Nedlac zibuka i-Nedlac njengohlaka okuqhutshwa ngaphansi kwalo izingxoxo zomphakathi, ngakho-ke umqhubi wanoma yiziphi izinhlelo ezingalandela i-Indaba ePhathelene Nezabasebenzi.Ophathina bomphakathi beNdaba bazokwethula uhlelo lokuxoxisana, ngamathimba ajutshiwe ukwenza umsebenzi, nokuzoqagula izindlela zokubhekana nezingqinamba eziqavile ezidingidwe ngesikhathi kuqhubeka Indaba. Ibalazwe elingumhlahlandlela elicacile lizokwenziwa ezinyangeni ezimbili emva kwe-Indaba, ukuxoxisana kuzoqala ngoMasingana wezi-2015.IKhabhinethi inethemba lokuthi lokhu kuxoxisana phakathi kukahulumeni, amabhizinisi, abasebenzi, kanye nomphakathi wabasebenzi kuzoba negalelo ekukhuleni kakhulu komnotho. 2.3.   IKhabhinethi yamukele ukungenelela kwePhini LikaMongameli u-Cyril Ramaphosa kule mibiko yokukhishwa kwabantu emapulazini eNtshonalanga Kapa. Imihlangano yakhe nabalimi nabasebenzi ithele izithelo.2.4. IKhabhinethi yamukele ukuhambela koNgqongqoshe e-United Kingdom okube yimpumelelo beholwa nguNgqongqoshe Ehhovisi LikaMongameli, u-Jeff Radebe, kusukela mhla zingama-27 kuya kumhla zingama-28 Mfumfu 2014. Uhlelo, olubandakanya i-innovaBRICS Conference kanye nomhlangano nabatshali-zimali e-Chatham House e-London, luhlinzeke uhulumeni waseNingizimu Afrika nabaholi bezamabhizinisi eNingizimu Afrika ngethuba lokukhangisa iNingizimu Afrika njengendawo okungenziwa kuyo amabhizinisi.2.5. IKhabhinethi yamukele umhlangano wokulethwa kombiko woMcwaningimabhuku-Jikelele ngemiphumela yocwaningomabhuku lukaZwelonke nolwezifundazwe lwangowezi-2013/14 njengoba lokho kuyingxenye yemizamo yahulumeni yokuqinisekisa ukubusa okuhle. Uhulumeni uzothatha izinyathelo zokulungisa uma kwenzeka kuba nokungahambi kahle okuhlonzwa ucwaningomabhuku.3. Okushiwo iKhabhinethi Kwezisematheni3.1. IKhabhinethi yamukele Umbiko Webhange Lomhlaba (Umbiko Wesi-6 Wokuqhubekayo Kumnotho waseNingizimu Afrika, kugxilwe kakhulu kunqubomgomo yezimali nokwabiwa kwazo) okhombise ukuthi iNingizimu Afrika yenze okuningi kule minyaka engama-20 edlule. Umbiko WaseNingizimu Afrika Wezomnotho, okhishwe ngoLwesibili, mhla zizi-2 Lwezi 2014, uthole ukuthi izinqubomgomo zaseNingizimu Afrika zezimali zikwazile ukubhekana namazinga obubha nokungalingani, nokuthi intela nemihlomulo yomphakathi kuyasiza ukwaba imiholo kusuka kwabanothile kuya kwabampofu.  Umbiko ukhombise ukuthi inqubomgomo yezimali isezingeni eliphezulu eNingizimu Afrika njengoba ihlomulisa abampofu. Umbiko uphinde waveza ukuthi lezi zinqubomgomo zezimali zitakule abantu abayizigidi ezi-3.6 ebuphofini ngowezi-2010/11.3.2. IKhabhinethi iziqaphele izinkinga ezikhungethe ugesi njengamanje ezidalwe izinkinga zengqalasizinda kwezinye zeziteshi zamandla kagesi. Ngakho-ke iKhabhinethi inxenxa bonke abantu baseNingizimu Afrika basize ukonga ugesi njengoba izwe libhekene nenkinga yagesi. IKhabhinethi iqinisekisa abantu baseNingizimu Afrika ukuthi kwenziwa konke okusemandleni ukubhekana nalezi zinkinga.3.3. IKhabhinethi iyiqaphele Inhlolovo Yezabasebenzi Yekota Yonyaka ekhombise ukuthi ukuntuleka kwemisebenzi kule kota yesithathu nonyaka ingama-25.4% yenyuke isuka kuma-24.7% ngesikhathi esifanayo ngonyaka odlule yagqamisa isidingo sokuba umnotho wenze kahle kakhulu ukuze sikwazi ukubhekana nezinkinga ezintathu zokuntuleka kwemisebenzi, ububha kanye nokungalingani.IKhabhinethi iqinisekise bonke abantu baseNingizimu Afrika ukuthi ukubhekana nenkinga yokuntuleka kwemisebenzi kuselokhu kuseqhulwini kuhulumeni. Ngenkathi Izinhlelo Zezemisebenzi Zikahulumeni zithela izithelo, iKhabhinethi ihlaba ikhwelo kubo bonke bezomphakathi ukuba basebenzisane nohulumeni ukuqinisa imizamo yokudala imisebenzi nokuthola izisombululo zamanje nezesikhathi esizayo ukuze kuliwe nokuntuleka kwemisebenzi.3.4. IKhabhinethi ikwamukele ukunyuka kwezinga lokulinganiselwa kweNhlangano Yokuthuthukiswa Kwezimboni (i-IDC) yi-Fitch Ratings Agency.3.5. IKhabhinethi idlulise amazwi enduduzo kuhulumeni nabantu beZwe lase-Zambia kulandela ukudlula emhlabeni kukaMongameli Michael Chilufya Sata.3.6. IKhabhinethi idabuke kakhulu ngokudlula emhlabeni kwezihlabani zezemidlalo ezine zakuleli idlulisa amazwi enduduzo emindenini nabangani bomshayisibhakela uPhindile Mwelase, isihlabani ngendondo yegolide kuma-Olimpiki uMbulaeni Mulaudzi, owayengumdlali wamaBhokobhoko (i-Springboks) u-Tinus Linee kanye nokapteni weBafana Bafana uSenzo Meyiwa. Ukweseka komphakathi inkonzo yesikhumbuzo kanye nozwelo olumangalisayo olukhonjisiwe lusihlanganisile osizini lwethu njengoba besikhumbula amaqhawe ethu ezemidlalo.3.7. IKhabhinethi ikushayele ihlombe ukuboshwa ngokushesha komsolwa uMbutho WamaPhoyisa aseNingizimu Afrikia ngesonto elidlule ngecala lokubulawa kukakapteni weBafana Bafana uSenzo Meyiwa yaphinda yanxenxa imiphakathi ukuba iqhubeke nokusebenzisana namaPhoyisa ukuqhubeka nokuvalela abasolwa.IKhabhinethi ikwamukele ukugwetshwa odilikajele abayisishiyagalolunye kukaNtokozo Hadebe ngamacala akhe esabisayo emantombazanyaneni amathathu ase-Diepsloot, eGoli, kanjalo nesigwebo seminyaka engama-315 ebhadla ejele uMhlonishwa Elias Mathebula ngokuhlalisa kabi abantu KwaZulu-Natali. Kusukela ngowezi-2008 kuya kowezi-2013, uMathebula wayehlasela abesifazane Ogwini Lweningizimu nesifundazwe, ikakhulukazi eMzinto, e-Hibberdene, eDududu naseMsinsi ngokulandela nokudlwengula izisulu eziyi-18, eziphakathi kweminyaka eyi-14 kuya kwengama-40. Lezi zigwebo zithumele isexwayiso esinzima kuzaphulamthetho ukuthi izenzo  zobugebengu ngeke zibekezelwe.3.8. IKhabhinethi iqinisekisa abantu baseNingizimu Afrika ukuthi uhulumeni wenza konke okusemandleni ukugcina wonke umuntu ephephile futhi umema yonke imiphakathi ukuba yelekelele amaphoyisa ngokubika izenzo zobugebengu ezenzeka ezindaweni zayo.3.9. IKhabhinethi iyagcizelela ukuthi iziphathimandla zezempilo nezezizinda ekungenela kuzo izihambi ziqaphe ngabomvu ukuqagula nokuqaphela i-Ebola. Kuze kube manje babalelwa kwabangama-525 abasebenzi bezempilo nabasemalabhorethri ezibhedlela eziyi-13 (kubandakanya nezikhungo eziyi-11 eziqokelwe lokhu) kanye nezikhulu ezibalelwa kwezingama-270 kulo lezi zinda ayisishiyagalolunye asengcupheni enkulu abaqeqeshelwe ukubhekana nanoma yini engavela.3.10. IKhabhinethi ibongele Umhlonishwa uMongameli uJenene Ian Khama Seretse Khama, umholi we-Botswana Democratic Party, ngokuphinde akhethwe njengoMongameli Wezwe lase-Botswana, kulandela ukhetho olube yimpumelelo mhla zingama-24 Mfumfu 2014.3.11. IKhabhinethi ibongela uMhlonishwa Nksz Dilma Rousseff, we-Workers Party ngokuphinde akhethwe njengoMongameli we-Federative Republic of Brazil kulandela ukhetho olube yimpumelelo mhla zingama-26 Mfumfu 2014.3.12. IKhabhinethi ihalalisela uMphathi omusha WeBhangengodla laseNingizimu Afrika, uLesetja Kganyago njengoba ezoqala esikhundleni sakhe esisha mhla ziyisi-9 Lwezi 2014. IKhabhinethi iphinde yazwakalisa ukubonga kwayo kuMphathi osephuma esikhundleni u-Gill Marcus ngokushayela inqubomgomo yezimali ngempumelelo ezikhathini zobunzima kwezomnotho.3.13. IKhabhinethi ihalalisela u-Chad Le Clos njengomunye wababili abahlomule kakhulu ku-FINA (Fédération Internationale de Natation) uchungechunge Lwendebe Yomhlaba Kwezokubhukuda oluphethwe e-Singapore.4. Imicimbi Ezayo4.1.  UMongameli Jacob Zuma uzokwethamela iNgqungquthela ye-G20 e-Brisbane, e-Australia, kusukela mhla ziyi-15 kuya kumhla ziyi-16 Lwezi 2014. Njengoba kuyilo kuphela izwe lase-Afrika eliyingxenye ye-G20, ubulungu beNingizimu Afrika buhlinzeka ngethuba lokuba negalelo kuzinqubomgomo ezisemqoka zomhlaba kanti lokho kungaba nomthelela omuhle kwezomnotho zethu, isizinda kanye nezwekazi.4.2. Umgqugquzeli we-SADC nePhini LikaMongameli wakuleli u-Cyril Ramaphosa uzohambela e-Lesotho kusukela mhla ziyisi-5 kuya mhla ziyisi-6 kuLwezi njengeminye yemizamo yokuqinisa ukuthula nokuphepha kuleliya lizwe. Lokhu kulandela ukusayindwa okusanda kwenzeka kwesivumelwano sokusebenza kanye nesivumelwano sokuphepha eMaseru nokuyikho okuyisisekelo sokubuyiselwa esimweni esejwayelekile kanjalo nokuzinziswa kwesimo sokuphepha ezweni.4.3 IKhabhinethi iphinde yamukela ukwethulwa kweBhuloho laseMashunka naseNgubo, Isikimu Sokuchelela saseTugela Ferry kanjalo nesikhungo sokudayisa saseMsinga, KwaZulu-Natali, ngomhla ziyisi-8 Lwezi 2014 nguMnyango Wezokuthuthukiswa Kwezasemakhaya Nezinguquko  Kwezomhlaba.Isikimu Sokuchelela sase-Tugela Ferry sizosiza abalimi abancane abayi-1 716 kanti indawo yaseMsinga yokudayisa imfuyo izodala amathuba omsebenzi. Ibhuloho elinqamula phezu koMfula uThukela lizoxhuma kangcono imiphakathi waseMashunka nowaseNgubo ikwazi ukuthola izinsiza namathuba kwezomnotho. Lezi zingqalasizinda nemiklamo yentuthuko iyahambisana nenhloso yahulumeni yokwakha imiphakathi yasemakhaya enokushabasheka okuhle, ukulingana kanye nokuzinza.4.4 UMnyango Wezemvelo, ngokuhlanganyela neKomidi LikaHulumeni Kwezokuguquguquka Kwesimo Sezulu, uzoba nengqungquthela mayelana Nokuphendula KweNingizimu Afrika Esimweni Sokuguquguquka Kwesimo Sezulu phakathi komhla ziyi-10 kuya kumhla ziyi-13 kuLwezi wezi-2014 e-Gallagher Convention Centre, e-Midrand, ngaphansi kwesihloko esithi: “INingizimu Afrika iguqukela kukhabhoni ephansi kanye nomnotho nomphakathi ongazanyazanyiswa isimo sezulu.” Ngenxa yalokhu, iKhabhinethi iyakugcizelela ukuzibophezela kweNingizimu Afrika ekuthuthukiseni umnotho wekhabhoni ephansi kanye nokwakhela ezimpumelelweni zengqungquthela yokuguquguquka kwesimo sezulu eyayiseThekwini.5. Abaqashiwe:5.1. IKhabhinethi ikwamukele ukuqashwa kwabalandelayo Emnyangweni Wezezimali  Kazwelonkea) Mnu M Sachs – Iphini Lomqondisi-Jikelele – Isikhulu SezeSabiwomalib) Mnu AF Julies – Iphini Lomqondisi-Jikelele – Ukunganyelwa Nokuphathwa Kwempahla5.2. IKhabhinethi ikwamukele ukuqashwa kwamalungu alandelayo eMkhandlwini we-Shadi Lokuhlonyiswa Okugxile Ekuthuthukisweni Okuphelele Komnotho Wabantu Abamnyama:a) Mnu. Randall Barry Howard (Usihlalo Womkhandlu weShadi),b) Mnu. Ismail Noormahomed Essa (Imboni Yezomphakathi)c) Nk. Fusi Makhasane (Izinhlangano Zamabhizinisi)d) Nk. Ntokozo Jennifer Sabelo (Izinsiza Zokuthutha Ngamanzi)e) Nk. Hlamalani Baloyi (Omele intsha)f) Mnu. Colgate Nangu (Ukudlulisela phambili Nokulungisa)g) Nk. Cleo Shiceka (Ezezetimela)h) Nk. Sibongile Sambo (Ezamabhanoyi Zakuleli)i) Mnu. Abner Ramokgolo (Ukuthutha Ngomgwaqo)j) Nk. Joy Sebenzile Matsebula (Abantu Abaphila Nokukhubazeka)k) Nk. Verlene Manuel (Usizo Lokuthutha abantu ngezitimela)l) Mnu Herry Tshamunwe Masindi (Izinhlangano zabasebenzi)m) Nk. Carol-Anne Cairns (Izinkampani Zamabhanoyi Zangaphandle)n) Mnu. Philip Taaibosch (Omele i-Santaco, inhlangano yamatekisi)o) Nk. Mary Phadi (Izinhlangano Zabesifazane)p) Mnu. Stephen Sangweni (Izinhlangano Zokuthutha abagibeli).Imibuzo:Mnu. Donald LiphokoUmakhalekhukhwini: 082 901 0766"
Isitatimende somhlangano weKhabhinethi wamhla ziyi-19 Lwezi 2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/zu/isitatimende-somhlangano-wekhabhinethi-wamhla-ziyi-19-lwezi-2014,"1. Ukuqaliswa Kwezinhlelo Zikahulumeni Eziqavile1.1. IKhabhinethi iyakwamukela ukwethulwa kwe-Operation Phakisa 2: Uhlelo Lokukhuliswa Kwesibalo Semitholampilo kanye Nokulungiswa Kwayo. Lo mklamo ulandela ezithendeni ze-Operation Phakisa 1 eyabe igxile ekuletheni isimo esizokwenza izilwandle zaseNingizimu Afrika zidlale indima ebonakalayo emnothweni wakuleli. I-Operation Phakisa 2 ihlose ukwenza ngcono izinga losizo lwezempilo oluhlinzekwa yiMitholampilo eyizi-3 500, kufaka phakathi imitholampilo kahulumeni kanye neZizinda Zezempilo Zomphakathi. Imiphumela elindelekile kulokhu ibandakanya ukuguqulwa kwemitholampilo ekhona njengamanje kanye neZizinda Zezempilo Zomphakathi zibe yizikhungo ezihlinzeka ngosizo oluseqophelweni eliphezulu, ezizosetshenziswa yibo bonke abantu baseNingizimu Afrika, ngenxa yosizo oluphuma phambili olutholakala kuzona.1.2. IKhabhinethi iyabahalalisela labo abadle umhlanganiso emcimbini we-Batho Pele Excellence Awards, owabe ubanjwe mhla ziyi-14 Lwezi 2014. Lo mcimbi wokuklonyeliswa kwalabo abadle umhlanganiso uqinisa ukusebenza ngokuzimisela nangobuhlakani futhi uhlonipha labo abenza umsebenzi oncomekayo emkhakheni wezemisebenzi kahulumeni.1.3. IKhabhinethi yakuphawula ukuthi uNgqongqoshe Wezemidlalo Nokungcebeleka, uFikile Mbalula, uzosingatha uMcimbi Wokuklonyeliswa Kwalabo Abavelele Kwezemidlalo eNingizimu Afrika, wonyaka wezi-2014 e-Sandton Convention Centre mhla zingama-30 Lwezi 2014. IKhabhinethi iyabakhuthaza abantu baseNingizimu Afrika abazifelayo ngezemidlalo ukuthi babe yingxenye yalo mcimbi ngokuthi bavotele lowo abambona njengoMdlali Ovelele Kulo nyaka. Ulwazi oluphathelene nalo mcimbi luyatholakala ku-www.sasportsawards.com.1.4. IKhabhinethi ihalalisela amaqembu esizwe ezemidlalo iBafana Bafana, amaBhokobhoko kanye nama-Proteas (iqembu lekhilikithi) ngokundizisela phezulu ifulegi lesizwe ngomdlalo wabo oncomekayo ngempelasonto edlule futhi ngalokho benze ukuthi iNingizimu Afrika iziqhenye. Kuyinto encomekayo kakhulu ukumenyezelwa kukaMnu AB de Villiers njengoMdlali Wonyaka woMkhandlu Wezekhilikithi Emhlabeni  emkhakheni weMidlalo Yamazwe Ngamazwe Yosuku Olulodwa (i-ODI), ngokushaya imigijimo ye-ODI eyizi-7 000.1.5. IKhabhinethi iyakwamukela ukwethulwa kohlelo lwamabhasi asheshayo olubizwa nge-A Re Yeng Bus Rapid Transport (i-BRT) eTshwane, oluqale ukusebenza ngoMsombuluko mhla ziyi-17 Lwezi 2014. Uhlelo lwe-A Re Yeng, njengezinye izinhlelo ze-BRT ezweni lonkana, luyingxenye yenethiwekhi yezokuthuthwa komphakathi ebalulekile ezokwenza ngcono izimpilo zabagibeli ngokubahlinzeka ngamabhasi asheshayo, aphephile, angambi eqolo futhi anethezekile. Ukusungulwa kwalezi zinhlelo zokuthutha abagibeli kuyingxenye yohlelo lukahulumeni lokwakhiwa nokwethulwa kwengqalasizinda, okuhloswe ngayo ukuthuthukisa ingqalasizinda esezingeni lomhlaba eNingizimu Afrika, futhi kusenjalo kuvulwe namathuba omsebenzi.2.  Izinqumo zeKhabhinethi eziqavile2.1. IKhabhinethi yakwamukela ukuqaliswa kohlelo olubanzi lokuqinisekisa ukuthotshelwa kwezinqubomgomo kanye nemithethonqubo ekhona njengamanje yokuhlomulisa abantu bakuleli ngokuthi kukhuthazwe ukuthengwa kwezimpahla ezakhiwe kuleli lizwe. Lokhu kubandakanya nenqubo yokuqinisekisa ukuhambelana kwezinqubomgomo ukuze kubuyekezwe futhi kuqiniswe uMthetho Wohlaka Lwenqubomgomo Yokuthengwa Kwempahla Kubantu Ababencishwe Amathuba Phambilini, ngalokho kudluliselwe uHlelo Lokuthuthukiswa Kokuncintisana Kubahlinzeki Bempahla kuzo zonke iziNkampani Zombuso ezidlala indima ebaluleke kakhulu, futhi kuqiniswe nemithethonqubo yeminyango (ikakhulu usomqulu wezezimayini) ukuze kugqugquzelwe ukuthengwa kwempahla eyakhiwe kuleli.Leli yithuluzi elinamandla lokugqugquzela ukusungulwa kwezimboni, okuyinto ezophucula ukuncintisana ezimbonini zakuleli kanye namakhono ezobuchwepheshe, kukhushulwe nesibalo sezimpahla ezithunyelwa emazweni angaphandle futhi kufinyelelwe kwelinye iqophelo lokufukulwa kwabantu abamnyama kwezomnotho.2.2. IKhabhinethi yahlinzekwa ngolwazi oluphathelene neNgqungquthela KaMongameli Yohulumeni Bendawo, futhi yamukela noHlelo Lohulumeni Bendawo  Olugqugquzela Ukuthi Kubuyelwe Emasisweni, okuwuhlelo olwakhelwe phezu komkhakha wohulumeni basekhaya osukumela phezulu, onakekelayo futhi ophendulayo. Uhlelo Olugqugquzela Ukuthi Kubuyelwe Emasisweni luzogxila emsebenzini wokuhlela kanye nemisebenzi eyenziwa yibo bonke omasipala mayelana nokuhlinzekwa kwezidingongqngi zomasipala ngendlela efanele kanye nokuxhumana nabahlali ngendlela eqhubekayo. Injongo yalokhu ukungagcini nje ngokuba nenhloso yokwenza okuthile, kodwa kumele kufinyezwe imikhono kusetshenzwe.Ukwenziwa ngcono kwendlela okusetshenzwa ngayo komasipala kuzophucula izimo abaphila ngaphansi kwazo bonke abantu baseNingizimu Afrika abathembele komasipala abasebenza ngendlela egculisayo, ukuze nabo bakwazi ukuphila izimpilo ezinesizotha nesithunzi.Kusukela ngowe-1994, ohulumeni basekhaya bayisizinda esiyisisekelo sokuhlinzekwa kwezidingongqangi.Nakuba sekubonakale inqubekelaphambili eyingqophamlando ekuhlinzekweni kwabantu ngamanzi, ugesi, ukuthuthwa kwendle kanye nemfucuza emazingeni ohulumeni basekhaya, kumele kulezo zindawo lapho kusabonakala khona ukugqoza kokuhlinzekwa kwezidingongqangi sibeke abantu kanye nezimfuno zabo phambili. Lokhu kudinga ukuthi siyishiye phansi indlela yakudala yokuhlinzeka abantu ngezidingongqangi ngaphandle kokubabandakanya kwizinqumo eziphathelene nezidingo zabo, kodwa siqalise isikompilo lokusebenzisa imigomo ye-Batho Pele kanye nokusebenzela imiphakathi. Okusemqoka kakhulu kule ndlela entsha yokusebenza wuhlelo lokubika kanye nokuphendula ngomsebenzi owenziwe kanye nendlela owenziwe ngayo.2.3. IKhabhinethi yakwamukela ukuthunyelwa koMbiko WeNingizimu Afrika Okhishwa Njalo Emva Kweminyaka Emibili Ohlinzeka Ngolwazi Lwakamuva Mayelana Nokuncishiswa Kwentuthu Engcolisa Umoya, kubandakanya nencwajana Yokugcina yowezi-2000-2010 Yoluhla Lukazwelonke Oluqukethe Imininingwane Ephathelene Nokukhiqizwa Kwentuthu Engcolisa Umoya (i-GHG), kwiNgqungquthela YeNhlangano Yezizwe Yohlaka Lwezokuguquguquka Kwesimo Sezulu (i-UNFCCC). Lo mbiko uhlinzeka ngemininingwane efingqiwe kanye nokuhlaziywa kwesimo seNingizimu Afrika mayelana nokukhiqizwa kweNtuthu Engcolisa Umoya kanye nezinto ezibalulekile ezihola ukuphuculwa kwesimo sokukhiqizwa kwentuthu engcolile. Umbiko uhlinzeka futhi ngemininingwane ebanzi yezinyathelo zokubhekana nokuguquguquka kwesimo sezulu njengengxenye yoguquko olubheke emnothweni okhiqiza ikhabhoni encane.Lezi zinyathelo zibandakanya ukuhlinzekwa kwencazelo yemiphumela okuhloswe ukuthi ifezekiswe yokuncishiswa kwentuthu engcolisa umoya; ukugqugquzela ukusungulwa kwezindlela ezintsha zokusebenza kanye nokutshalwa kwezimali kwimiklamo yokukhiqiza amandla kagesi ovuselelekayo; ukukhuthaza ukongiwa kukagesi; ukusungula isizinda sikazwelonke okuzofakwa kusona lonke ulwazi oluqoqiwe oluphathelene nentuthu engcolisa umoya; kanye namanye amathuluzi anjengeNtela Yekhabhoni. Futhi lokhu kuyingxenye yesibopho seNingizimu Afrika sokubikela amazwe omhlaba ngaphansi kweNgqungquthela YeNhlangano Yezizwe Yohlaka Lwezokuguquguquka Kwesimo Sezulu (UNFCCC).2.4. IKhabhinethi yakwamukela ukusungulwa kwethimba elibandakanya iminyango ehlukahlukene ngaphansi kweQoqo Lezokubambisana Namazwe Omhlaba, Ezokuhwebelana kanye Nezokuvikeleka, elijutshwe ukuthi liqaphe ukuqaliswa kokusebenza kweSivumelwano Sokugqugquzela Ukuhwebelana seNhlangano Yezokuhwebelana Emhlabeni (i-WTO).INingizimu Afrika ime ephuzwini lokuthi izosebenzisana namanye amazwe ase-Afrika ukuqinisekisa ukuthi ukwamukelwa kanye nokuqaliswa kweSivumelwano Sokugqugquzela Ukuhwebelana asiwaphoqeleli amazwe ase-Afrika ukuthi amukele izibopho angeke akwazi ukuzifezekisa bese ngalokho ezithola esethathelwa izinyathelo zomthetho ngenxa yokuphula isivumelwano. Nakuba iNingizimu Afrika isazibophezele kwizingxoxo zamazwe ahlukahlukene ngaphansi koMzuliswano wase-Doha, iphuzu esime phezu kwalo ukuthi kumele kutholakale umphumela ozosivumela ukuthi sisungule izinqubomgomo zethu ngaphandle kokugxambukela kwamanye amazwe, ezizosekela ukuthuthukiswa kwezimboni nokuvulwa kwamathuba omsebenzi okuyizinto ezingumongo wezinjongo ezibekwe ngokucacile oHlelweni Lokuthuthukiswa Kwezwe.INingizimu Afrika isikugcizelele ukubaluleka kokusetshenziswa kwezindlela ezibandakanya wonke amazwe ngokuphelele emsebenzini we-WTO njengezindlela ezifanelekile zokuletha imiphumela elinganayo ehambelana nezimfuno zawo wonke amaLungu.2.5. IKhabhinethi yahlinzekwa ngolwazi lwakamuva mayelana neSivumelwano Sokuhwebelana Ngaphandle Kokukhokhiswa Intela Yokuthunyelwa Kwempahla Sombimbi Lwezifunda Ezintathu (i-TFTA) sokusungulwa kweMakethe Eyodwa Yamazwe Asempumalanga kanye Neningizimu ye-Afrika – Umphakathi Wamazwe Asempumalanga ye-Afrika – uMphakathi Wokuthuthukiswa Kwamazwe Aseningizimu ye-Afrika (i-COMESA-EAC-SADC) futhi yalamukela iphuzu eme phezu kwalo iNingizimu Afrika mayelana ne-TFTA. Uhlelo loMbimbi Lwezifunda Ezintathu ngumklamo obalulekile wamazwe ase-Afrika okuhloswe ngawo ukugqugquzela ukwehla kwezindleko kanye nokutholakala kwenzuzo ethe xaxa ngenxa yokukhushulwa komthamo womkhiqizo, ukukhuthaza ukuncintisana, ukusetshenziswa kwemikhiqizo ehlukahlukene ukuze kukhuliswe umnotho, ukugqugquzelwa kohlelo lokukhiqizwa okuphelele kwempahla esifundeni, ukuhwebelana kwamazwe esifunda nokutshalwa kwezimali kanye nengqalasizinda ebandakanya amazwe ahlukahlukene.INingizimu Afrika ibamba iqhaza ezingxoxweni njengengxenye ye-Southern African Customs Union (i-SACU) ebamba iqhaza njengenhlangano eyodwa   yombimbi lwamazwe ahlukahlukene. Umbimbi Lwezifunda Ezintathu lunesamba somkhiqizo ophelele oyitriliyoni e-1.2 yamadola aseMelika futhi lunezakhamuzi ezilinganiselwa kubantu abayizigidi ezingama-626 uma sebehlangene, okumele cishe ngaphezudlwana kancane nje kwesigamu sesibalo esiphelele sabantu base-Afrika kanye nomnotho. Ukudidiyelwa kwesifunda ngenhloso yokusungula izimakethe ezinkudlwana ukuze kukhuliswe umnotho ngesivinini futhi ngendlela esimeme e-Afrika kuyisinyathelo esinohlonze sokuqeda ukhondolo lwenqubo yobukoloniyali yezimakethe zase-Afrika ezincane futhi eziyinhlakanhlaka.2.6. IKhabhinethi yahlinzekwa ngolwazi mayelana neziphakamiso zeNgqungquthela ye-G20 eyabe ibanjelwe e-Brisbane zokuthi kusungulwe indlela enohlonze, ebandakanya wonke amazwe futhi esebenza kahle yokulawula umkhakha wezezimali. Lokhu kuzoholela ekuletheni uzinzo oluqhubekayo esimweni sezimali kanye nokuqina kohlelo lwezezimali emhlabeni wonke kanye nangaphakathi kuleli. Kulandela iNkinga Yezezimali Emhlabeni yowezi-2008, abaholi bamazwe e-G20 bazibophezela ekuletheni izinguquko ezibalulekile ohlelweni lwezezimali emhlabeni. Izinjongo zabo kwabe kungukuthola isizathu esaholela ekutheni kube nenkinga yokufadalala komnotho emhlabeni, futhi kusungulwe nemithombo yezezimali ephephile futhi eqinile ezokwazi ukubhekana kangcono nezidingo zomnotho wokukhiqizwa kwempahla nezinsizakalo.Kule minyaka emihlanu edlule, amazwe e-G20 abegxile ekutholeni ikhambi lenkinga eyaholela ekufadalaleni komnotho, ngokuthi kuqiniswe amazinga amazwe ngamazwe okwakha izikhungo zezimali eziqinile kanye nezimakethe ezinohlonze. Ingqungquthela yase-Brisbane yaphothula isigaba sokuqala sokuletha uguquko kwezezimali, futhi kusukela manje kuya phambili iBhodi Yokuqinisekisa Uzinzo Kwezezimali isizoshaya ngolunye unyawo njengoba seyizogxila ekunciphiseni umthelela wobungozi obusha futhi obuguquguqukayo njalo. INingizimu Afrika izoqhubeka nokubamba iqhaza kwiBhodi Yokuqinisekisa Uzinzo Kwezezimali kanye nezinye izigcawu ezilawulayo ezihlobene nale Bhodi ezenza umsebenzi wokugqugquzela uhlelo olusekelwe phezu kokwethembana nokubambisana kwamazwe, okuyinto esemqoka ukuqinisekisa ukuba khona kohlelo lwezezimali oluvulekile emhlabeni oluzokwazi ukufezekisa injongo ye-G20 yokukhula komnotho ngendlela eqinile, esimeme futhi elinganayo.2.7. IKhabhinethi yazamukela futhi yazigunyaza izinqumo ezathathwa emhlanganweni woMkhandlu KaMongameli Ohlanganisayo (i-PCC) owawubanjwe mhla ziyi-18 Ndasa 2014, ngenjongo yokuthi ziqalise ukusebenza. Izinqumo ezibalulekile zibandakanya lezi ezilandelayo:(a) ukulinganiswa nokuqaliswa koHlelo Lokuthuthukiswa Kwezwe (i-NDP) ukuze kubonakale inqubekelaphambili eseyenziwe emkhakheni wohulumeni basekhaya ekuqalisweni kokusebenza kwe-NDP. Iminyango kahulumeni kazwelonke, iKhomishana Kazwelonke Yokuhlela kanye nezifundazwe kumele baqinisekise ukuthi izinhlelo zomasipala ziyahambelana ne-NDP kanye nezinye izinhlelo zikazwelonke; (b) ukubhekelela izidingo zokuhlinzeka ngezinsizakusebenza ezanele namakhono ezinhlakeni zontathu zikahulumeni ukuze kulekelelwe omasipala ukuthi bakwazi ukufezekisa umsebenzi abathweswe wona; (c) ukusebenza ngesivinini ekuletheni ohulumeni basekhaya abaqinisekisa ukulethwa koguquko kanye nokubhekana nezithiyo eziphathelene nokufezekiswa kokuphathwa komasipala ngendlela efanelekile futhi ngokulinganayo, futhi kubhekwane nezinselelo ezibangelwa wukwakhiwa kwamadolobha ngokohlelo lokucwasana okwenziwa ngezikhathi zobandlululo.2.8. IKhabhinethi yahlinzekwa ngolwazi mayelana namalungiselelo oKhetho Lomasipala lowezi-2016 futhi yakwamukela ukusungulwa kweThimba Longqongqoshe Abahlukahlukene kanye neThimba Elijutshwe Ukwenza Umsebenzi Ophathelene Nokhetho Lomasipala. Futhi yakwamukela ukuthunyelwa ePhalamende kwesichibiyelo soMthetho woHulumeni Basekhaya: Izinhlaka Zomasipala, 1998, (uMthetho Nombolo 117 we-1998), ukuze kuhlinzekelwe ukuthi uMongameli (esikhathi esedlule lokhu bekwenziwa nguNgqongqoshe) anqume usuku okuzobanjwa ngalo ukhetho lwemikhandlu yonke yomasipala. Ukhetho lomasipala lowezi-2016 kuzoba wukhetho lwehlandla lesine kusukela kwasungulwa umbuso wentando yabantu futhi ukwenziwa kwamalungiselelo kusenesikhathi esanele ngaphambi kosuku lokhetho kuzokwenza ukuthi lolu khetho lube yimpumelelo enkulu njengoba kwenzekile nasesikhathini esedlule.3. Imithethosivivinywa3.1. IKhabhinethi yakwamukela ukuthunyelwa ePhalamende koMthethosivivinywa Wokuchibiyela Umthetho Wezobugebengu (Amacala Ezocansi kanye Nezindaba Ezihlobene Nalokho), 2014. Lo Mthethosivivinywa wenzelwe ukuthi ubhekane nezinqumo ezimbili ezahlukene ezikhishwe yiNkantolo YoMthethosisekelo, ngokuchibiyela lezo zigaba ezithintekile zoMthetho Wezobugebengu (Amacala Ezocansi kanye Nezindaba Ezihlobene Nalokho), 2007, ukuze kulungiswe isimo esikhona njengamanje sokungahambelani phakathi kwalo Mthetho noMthethosisekelo. Injongo enkulu yesigaba se-15 kanye nesigaba se-16 soMthetho, okuwukuvikela izingane ezisengcupheni yokuxhashazwa ngabantu abadala ngokocansi, aziyithinti lezi zichibiyelo ezihlongozwayo.Izichibiyelo ezihlongozwayo ezizokwenziwa kwisigaba sama-50 kanye nesama-51 zoMthetho kuhloswe ngazo ukuqalisa ukusebenza komgomo wokuthi kubekwe izidingo zezingane eqhulwini kuzo zonke izindaba eziphathelene nezingane.3.2. IKhabhinethi yakwamukela ukwethulwa ePhalamende koMthethosivivinywa Wokuchibiyela Izindaba Eziphathelene Nokwahlulela, 2014. Lo Mthethosivivinywa uchibiyela imithetho eminingana elawulwa nguMnyango Wezobulungiswa Nokuthuthukiswa Komthethosisekelo, ukuze kubhekwane nezinselelo eziphathelene nokwenziwa komsebenzi wezobulungiswa, ngenhloso yokuphucula indlela okusetshenzwa ngayo kulo mkhakha kanye nokuphendula ngendlela efanele.3.3. IKhabhinethi yakwamukela ukwethulwa ePhalamende kohlaka loMthethosivivinywa Wokuchibiyela Umthetho Wezamabhange, 2014. Isichibiyelo soMthetho Wezamabhange, 1990, (uMthetho Nombolo 94 we-1990) siphucula ukulawulwa kwamabhange ukuze kwenziwe umkhakha wezezimali uphephe kakhulu kunakuqala futhi kuvikelwe nabantu abafaka izimali zabo emabhange. Ukuze kuqinisekiswe ukuba khona kohlelo lwezamabhange oluphusile kusemqoka kakhulu ukuthi umsebenzi wokulawula nokuqapha amabhange usekelwe phezu kwamazinga nezindlela zokusebenza eziphumelelayo zamazwe ngamazwe.Lo mthethosivivinywa kuhloswe ngawo ukuphucula amandla omlawuli webhange ngenkathi lingaphansi kohlelo lokulawulelwa izindaba zalo ngendlela yokuhluleka kwalo ukwenza umsebenzi walo ngendlela efanele:(a) ngokuhlinzeka ngendlela ehlukile engasetshenziswa ukuvuselelwa kwebhange ngaphakathi kwenkampani ekhona ngaleso sikhathi;(b) ngokulawula inqubo yokudluliselwa komsebenzi webhange noma ingxenye yomsebenzi webhange enkampanini ezongena ezicathulweni zebhange elibhekene nezinkinga ngokulandela isigaba sama-54 soMthetho Wezamabhange; kanye(c) nokulawula inqubo yokuqalisa komlawuli lezi zinyathelo ezibhalwe ngenhla.4. Isimo seKhabhinethi Ezindabeni Ezisematheni4.1. IKhabhinethi iyakuncoma ukubambisana phakathi kukahulumeni, umkhakha wezomphakathi, kanye nezifundiswa ekugqugquzeleni imfundo yabantu abasha kanye nokuthuthukiswa kwabo, okuholele ekwethulweni kwe-Thusanani Foundation okwenziwe nguMongameli Jacob Zuma. Le nhlangano engenzi nzuzo eholwa ngabantu abasha izovala igebe lolwazi elikhona phakathi kwabafundi bamabanga aphakeme ezindaweni zasemakhaya kanye nozakwabo abasemedolobheni, okuyinto ezophucula umsebenzi wabafundi ezikoleni. Kunemifundaze emibili ezokwethulwa, okuyi-Pixley ka Isaka Seme Scholarship Fund kanye ne-Johnstone Mfanafuthi Makhatini International Scholarship Fund.4.2. IKhabhinethi ikuthakasele ukufika kuleli kwezidumbu zabantu baseNingizimu Afrika abashona ngenkathi kubhidlika isakhiwo e-Lagos, kwelase-Nigeria mhla ziyi-12 Mandulo 2014.IKhabhinethi iyakuncoma ukusebenza ngokuzikhandla kwalabo abebeyingxenye yohlelo lokubuyiswa kwemizimba yabashonile futhi ibonga iyanconcoza ngobambiswano esilutholile kwizikhulu zaseNigeria lokusheshisa inqubo yokubuyiswa kwezidumbu nakuba bekunezingqinamba eziningi.Uhulumeni uyaqhubeka nokusekela imindeni ethintekile futhi unethemba lokuthi lokhu kuzoyilekelela ukuthi ikwamukele lokhu okuyivelele. Siyizoqinisa imizamo yethu yokuqinisekisa ukuthi izidumbu zabantu baseNingizimu Afrika  abayi-11 ezingakahlonzwa kwelaseNigeria, zilethwa kuleli ngokushesha. IKhabhinethi idlulisa amazwi okubonga kubo bonke abantu baseNingizimu Afrika ngokubambana kwabo ngezandla ngalesi sikhathi esinzima.IKhabhinethi idlulisa amazwi enduduzo emndenini ka-Dennis Furhri odlule emhlabeni ngenkathi eyingxenye yethimba ebelijutshwe ukuyolanda izidumbu zabantu baseNingizimu Afrika abashona ngenkathi kubhidlika isakhiwo sendlu yesonto kwelaseNigeria mhla ziyi-12 Mandulo 2014. INingizimu Afrika ilahlekelwe yisisebenzi sikahulumeni ebesisebenza ngokuzinikela nokuzimisela.4.3. IKhabhinethi iyakwamukela ukuqokwa kwethimba elizimele elizophenya izinsolo zezenzo zobugebengu okuthiwa benziwe yizikhulu zoPhiko Lwezokuqoqwa Kwentela lwaseNingizimu Afrika, ezisebenzela lolu phiko njengamanje kanye nalezo ebeziqashwe kulolu phiko esikhathini esedlule futhi inxusa amalungu omphakathi ukuthi anikeze leli thimba ithuba lokusebenza ngaphandle kokuphazanyiswa ukuze likwazi ukuphothula uphenyo lwalo.Lokhu okuqhubekayo kulolu phiko akumele kwenze abantu bakhohlwe yirekhodi elihle le-SARS njengenkampani yomphakathi eyisibonelo esihle, eqinisekisayo ukuthi leli lizwe linazo izimali zokubhekana nemisebenzi yalo ehlukahlukene yezomnotho kanye neyenhlalo yomphakathi.4.4. IKhabhinethi iyawamukela umhlangano phakathi kwebhodi yeNkampani Yezamabhanoyi YaseNingizimu Afrika (i-SAA) noNgqongqoshe Wezamabhizinisi Kahulumeni u-Lynne Brown kanye noNgqongqoshe Wezezimali uNhlanhla Nene ngenhloso yokubhunga ngendlela ebheke phambili kule nkampani yezamabhanoyi futhi ilindele ukuthi lolu hlelo lokungenelela lukhiqize izithelo eziphathekayo kule nhlangano kazwelonke ethwala abagibeli, ukuze ibuyiselwe emgudwini ozokwenza ukuthi ikwazi ukwenza inzuzo futhi iphathwe ngendlela efanele.4.5. IKhabhinethi izoqinisa impendulo yoMgcinimafa Kazwelonke mayelana nesinqumo senkampani yakwa-Moody sokwehlisa isilinganiso sezinga leNingizimu Afrika lokufaneleka ukubolekwa imali sifinyelele ku-“Baa2 / P-2” sisuka ku-“Baa1 / P-2” kanye nokubuyekeza  umbono wesimo sesikhathi esimaphakathi sokubolekwa kwezimali sisuka kwesizinzile siya kwesingesihle, okuyimpendulo yokuthi lokhu kwenzeke ngesikhathi sokukhula komnotho ngenyawo lonwabu.IKhabhinethi ithanda ukugcizelela ukuthi uHlaka Lwesikhathi Esimaphakathi selubeke eqhulwini izinhlelo zokukhulisa umnotho, njengemiklamo emikhulukazi yezokuthutha ngezitimela, ezamandla kanye namachweba ngenhloso yokugqugquzela ukutshalwa kwezimali. Esikhathini esimaphakathi kuzogxilwa futhi ekusheshisweni kwezinguquko eseziqalisiwe njengamanje futhi ezizoba nomthelela wokusekela ukukhula komnotho.4.6. IKhabhinethi ishaqekile futhi idumele ngokuziphatha kabi kwamanye amalungu eNdlu Yesigungu Sikazwelonke esikhathini esifushane esedlule. Ukuziphatha okunjalo kuphambene nesikompilo lomzabalazo wethu futhi kubuyisela emuva indima esesiyihambile kule Minyaka Yenkululeko Engama-20.Isithunzi sePhalamende njengesikhungo sentando yabantu kumele sivikelwe futhi sibhekwe ngamehlo okhozi ngamalungu wonke ePhalamende. Izenzo zokungaziphathi kahle ziphazamisa ithuba lokuphendula kubo bonke abantu baseNingizimu Afrika futhi ziphazamisa umsebenzi wePhalamende wokugcina nokuhlonipha amagugu kanye nemigomo evikelwe nguMthethosisekelo.5. Imicimbi ezayo5.1. UMongameli Jacob Zuma uzokwethamela izingxoxo zeKhomishana Yelizwe LaseBotswana kanye NelaseNingizimu Afrika (i-BNC) eGaborone, kwelaseBotswana mhla zingama-20 Lwezi 2014.  I-BNC iyaqhubeka nokuhlinzeka ngethuba lokuphucula ubudlelwano nokubambisana phakathi kwalawa mazwe amabili.5.2. UMongameli Zuma uzokwamukela uMongameli wase-Palestine u-Mahmoud Abbas ePitoli kusukela mhla zingama-26 kuze kube ngumhla zingama-27 Lwezi 2014. Lolu hambo luzokwakha ubudlelwano obunohlonze futhi obunobungani phakathi kweNingizimu Afrika kanye ne-Palestine, obasungulelwa phezu komzabalazo wenkululeko. Lezi zingxoxo zamazwe amabili zizogxila ebudlelwaneni obukhona phakathi kweNingizimu Afrika ne-Palestine, neNqubo Yokuletha Ukuthula Noxolo e-Middle East kanye nokuthi iNingizimu Afrika izokusiza kanjani kumzabalazo wase-Palestine wenkululeko kanye nokulwela uzimele geqe.5.3. Iphini LikaMongameli u-Cyril Ramaphosa lizokwethamela iNgqungquthela Yesibili Yamazwe Ase-Afrika ne-Turkey ezobanjelwa eMalabo, kwelase-Equatorial Guinea mhla zingama-21 Lwezi 2014. Inhloso yale Ngqungquthela ukuhlola inqubekelaphambili eyenziwe “wuHlelo Lokuqaliswa Ngokuhlangayela Kobambiswano Phakathi Kwamazwe Ase-Afrika kanye ne-Turkey lowezi 2010-2014”. Lolu bambiswano lufaka isandla kwintuthuko ye-Afrika ngaphakathi kwezinjongo ezibekwe yi-Ajenda Yenhlangano Yobumbano Lwamazwe Ase-Afrika yowezi-2063.IPhini LikaMongameli u-Cyril Ramaphosa, njengosihlalo woMkhandlu Kazwelonke Wezengculazi WaseNingizimu Afrika (SANAC), lizoqopha uSuku Lomhlaba Lwezengculazi mhlalu-1 Zibandlela 2014 e-Virginia, e-Lejweleputswa, esifundazweni saseFreyistata ngaphansi kwengqikithi ethi: “Ukuqedwa Ngokuphelele Kokukhishwa Inyumbazane kanye Nokucwasana”. INingizimu Afrika seyenze inqubekelaphambili enkulu ekusebenzeleni ukufezekiswa kwezinjongo zoHlelo Lukazwelonke Lwengculazi Negciwane Layo, Nesifo Sofuba kanye Nezifo Zocansi lowe-2012 – 2016. Ngelishwa ukukhishwa inyumbazane kanye nokucwasana kuyaqhubeka nokuphazamisa ukuqaliswa ngempumelelo kwalolu hlelo futhi sekuholelele ekutheni babe yingcosana abantu abasebenzisa izinsizakalo zokuvimbela igciwane lesandulela ngculazi.IKhabhinethi inxusa yonke imiphakathi ukuthi ibasekele, ibanakekele futhi ibamukele labo abaphila negciwane lesandulela ngculazi nengculazi. Bonke abantu baseNingizimu Afrika bayanxuswa ukuthi baye ocansini ngendlela ephephile; bahlolelwe igciwane lesandulela ngculazi okungenani kanye ngonyaka ukuze bakwazi ukwenza izinqumo eziphusile mayelana nezinyathelo zokuvimbela igciwane lesandulelangculazi, ukwelashwa, ukunakekelwa kanye nokwesekwa; futhi ukuze amadoda kanye nabafana basebenzise izinsizakalo zokusokwa kwabesilisa ezikhungweni zezempilo.5.4. UMnyango Wezemvelo uzobamba iqhaza kwiNgqungquthela Yamazwe Abambe Iqhaza (i-COP) yehlandla lama-20 kanye neNgqunguthela Yamazwe Abambe Iqhaza yehlandla le-10, ezodlala indima yokuba nguMhlangano Wamazwe Asayinda Isivumelwano Sase-Kyoto (i-CPM10), ezobanjelwa eLima, kwelase-Peru kusukela mhla lu-1 kuze kube ngumhla ziyi-12 Zibandlela 2014. Ingqungquthela yase-Lima Yokuguquguquka Kwesimo Sezulu ibaluleke kakhulu ekuphothulweni ngempumelelo kwezingxoxo ezizoholela kwisivumelwano sowezi-2015. Iphuzu iNingizimu Afrika ezokhulumela phezu kwalo kulezi zingxoxo lihambelana nezimfuno zaleli lizwe kanye noHlelo Lokuthuthukiswa Kwezwe.5.5. UMnyango Wezobuciko Namasiko kanye noMnyango Wezemidlalo Nokungcebeleka uzosingatha umcimbi wehlandla lwesibili woSuku Luka-Nelson Mandela Lwezemidlalo Namasiko ozobanjelwa eziNdlini Zombuso, eTshwane mhla zingama-22 Lwezi 2014 ngaphansi kwengqikithi ethi: MASIBUMBANE: Indoda Eyodwa, Isizwe Esisodwa, Umgubho Owodwa.IKhabhinethi iyabakhuthaza bonke abantu baseNingizimu Afrika ukuthi babambe iqhaza emidlalweni kawonkewonke kanye nemicimbi yezamasiko, ngoba lokhu kokubili kunamandla okubumbanisa bonke abantu baseNingizimu Afrika. Futhi lo mcimbi uhlinzeka ngethuba lokuthokozela amagugu kaMongameli Waphambilini u-Nelson Mandela kanye nokucabanga ngezindlela zokuqhubekisela phambili ukhondolo lwakhe.5.6. IKhabhinethi ikuphawulile ukugujwa kweziNsuku Eziyi-16 Zokulwisana Nodlame Oluqondiswe Kwabesifazane Nezingane okuzobe kuqopha umgubho weminyaka eyi-16 kwasungulwa lo mkhankaso, kusukela mhla zingama-25 kuLwezi kuze kube ngumhla ziyi-10 kuZibandlela. Ingqikithi yalo nyaka ithi “Nami ngifuna ukuba yingxenye yalokhu, Sisonke Siqhubekisa iNingizimu Afrika Engenalo Udlame”. Ngaphansi kwale ngqikithi, umkhankaso wezi-2014 kuhloswe ngawo ukuqhubeka nokuqwashisa abantu mayelana nokuvikelwa kwabesifazane nezingane. Futhi le ngqikithi izogxila kakhulu ekugqugquzeleni amadoda njengabantu okubanjiswene nabo kulo mkhankaso wokunqanda lesi sihlava.6. AbaqashiweIKhabhinethi yakwamukela ukuqashwa kwalaba abalandelayo:6.1. Mnu Thobile Maxin Lamati njengoMqondisi-Jikelele eMnyangweni Wezabasebenzi.6.2. Nksz Nthabiseng Bernadette Makhatha njengePhini likaMqondisi-Jikelele: Ophikweni Lwezindlela Zokwenza kanye Namazinga, kwiSikhungo Sezezibalo eNingizimu Afrika.6.3. Amalungu Angeyona Ingxenye Yesigungu Esiphezulu eBhodi Yophiko Olulwisana Nokuphulwa Kwemithetho Yomgwaqo.a) Nksz Nomini Elizabeth Rapoo (oqokwe kabusha futhi onguSihlalo),b) Nksz Nomusa Zethu Qunta;c) Slz Tebogo Job Mokgoro;d) Mnu Bryan Shuan Chaplog;e) Mnu Benedict Matinise; kanye nof) Adv. Xolisile Khanyile.6.4. Mnu Lefadi Lucas Makibinyane njengoMphathi Omkhulu we-Amatola Water.6.5. Ibhodi Yabaqondisi ye-South African Special Risk Insurance Association (SASRIA) Limited.a) Mnu Mohamed Adam Samie (oqokwe kabusha futhi onguSihlalo);b) Mnu Ranti Mothapo (iPhini LikaSihlalo; kanye noc) Mnu Stephanus Hermanus Schoeman.Imibuzo: Mnu Donald LiphokoUmakhalekhukhwini: 082 901 0766"
Isitatimende somhlangano weKhabhinethi wangomhla ziyi-10 kuZibandlela 2014,11 Dec 2014,https://www.gov.za/statement-cabinet-meeting-10-december-2014,https://www.gov.za/zu/isitatimende-somhlangano-wekhabhinethi-wangomhla-ziyi-10-kuzibandlela-2014,"Zisuka amagqozo nje, iKhabhinethi ithanda ukucacisa lo mbono ongelona neze iqiniso wokuthi uMongameli Jacob Zuma wenqabile ukuphendula imibuzo ePhalamende. Futhi iKhabhinethi iyiphawulile nemizamo yePhini likaMongameli u-Cyril Ramaphosa yokuxoxisana namaqembu ezepolitiki ayingxenye yeNdlu YeSigungu Sikazwelonke, kulandela izinxushunxushu ezenzeke esikhathini esifushane esedlule.Umthethosisekelo weRiphabhulikhi yaseNingizimu Afrika ukubeka ngokucacile ukuthi uMongameli kumele aphendule ePhalamende. UMongameli ubelokhu eqhubeke njalo nokwenza lo msebenzi wakhe wokuphendula ePhalamende. Futhi ubelokhu eyiphendula imibuzo ebuzwe ngomlomo kanye nemibuzo ebhalwe phansi ayibuzwe ngamalungu azo zombili iziNdlu zePhalamende, okuyiNdlu YeSigungu Sikazwelonke kanye noMkhandlu Kazwelonke Wezifundazwe (i-NCOP).Mhla zingama-21 kuNcwaba 2014 uMongameli wahambela iNdlu YeSigungu Sikazwelonke, eyophendula imibuzo ngomlomo. Kodwa ngelishwa aMalungu Ahloniphekile amphazamisa ngenkathi ephendula umbuzo wesithathu emibuzweni eyisithupha ayebuzwe yona. Yiwona aMalungu Ahloniphekile aphazamisa uMongameli ngenkathi ephendula imibuzo, ngokuziphatha kwawo ngendlela engenanhlonipho. Lawo Malungu Ahloniphekile okuyiwona avimbela uMongameli ukuthi aqhubeke nokuphendula imibuzo ngomlomo eNdlini YeSigungu Sikazwelonke awanaso nesincane isizathu esiphathekayo sokuhlanekezela iqiniso, ngokuthi akhombe uMongameli ngenjumbane emsola ngokuthi uyena ongafuni ukuphendula ngomlomo imibuzo yaMalungu Ahloniphekile. Emva kwalesi sigameko iNdlu YeSigungu Sikazwelonke yawagxeka kakhulu lawo Malungu Ahloniphekile aphazamisa uMongameli futhi yawathathela nezinyathelo zokuqondiswa kwezigwegwe.Ngaphezu kwalokho, iKhabhinethi ayinalo ulwazi oluphathelene nanoma iluphi uHlelo LwePhalamende eNdlini YeSigungu Sikazwelonke lapho bekulindeleke khona ukuthi uMongameli eze azophendula imibuzo ngomlomo emva kokuphazanyiswa kwezimpendulo zakhe ayezethula ngomlomo, okwenzeke esikhathini esedlule. Ngakho-ke akulona neze iqiniso ukuthi uMongameli wenqabile ukuphendula imibuzo eNdlini Yesigungu Sikazwelonke.IKhabhinethi iyaqhubeka nokukhathazeka ngomthelela ongemuhle wokunqamuka kwamandla kagesi okwenzekayo kulezi zinsuku, okuphazamisa impilo yabantu baseNingizimu Afrika yansuku zonke futhi ikhathazekile ngomthelela walokhu emakhaya abantu kanye nasemabhizinisini ezweni lonkana. IKhabhinethi seyamukele uhlelo olunamaphuzu amahlanu lokuxazulula izinselelo izwe elibhekene nazo kulezi zinsuku. Kuyaqhubeka nokuba yinselelo ukungabikhona kwekhono elanele lokubhekana nezidingo zamandla kagesi kuleli lizwe futhi uhulumeni wenza konke okusemandleni akhe ukuqinisekisa ukuthi siyasinqoba lesi simo esinzima sokushoda kwamandla kagesi. Ukuze kubhekwane nezidingo zesikhathi esizayo zamandla kagesi kuleli lizwe, uhulumeni useqalise uhlelo lokesebenzisa imithombo kagesi exubile, efaka phakathi ugesi wamalahle, ilanga, umoya, amanzi, igesi kanye nowenonzi.Esikhathini esizayo ugesi ovuselelekayo wezitshalo, womoya, welanga kanye nowamanzi uzofaka ugesi ongamagigawathi ayi-11.4 kwinethiwekhi kagesi yakuleli. Kusukela ngowe-1994, kuxhunywe amakhaya abalelwa kwizigidi ezinhlanu angeziwe kwinethiwekhi kagesi yakuleli. Ngowezi-2004 lesi sibalo sakhula safinyelela kumakhaya ayizigidi eziyi-12. Konke lokhu kweziwe ngaphandle kokwakhiwa kweziteshi eziphehla ugesi ezengeziwe. Lokhu kukhuliswa kwesibalo samakhaya afakelwe ugesi kwenziwe ngokusebenzisa le nethiwekhi kagesi ekhona njengamanje. .Namhlanje inkampani yakwa-Eskom izosayinda iSivumelwano Sokusebenzisana ne-Strategic Fuel Fund kanye ne-Transnet Ports Authority ukuze kube nesiqiniseko sokuthi leli lizwe lihlinzekwa ngodizili owanele. Kuzogxilwa kakhulu ekwenzeni ngcono ukusebenza kahle kokulungiswa nokuphathwa kwezikhungo zikagesi ukuze kuqinisekiswe ukuthi izinga lokusebenza kahle liyakhuphuka lisuka kuma-72% lapho lime likhona njengamanje, lifinyelele emkhawulweni ohlosiwe ongama-80%. Inkampani yakwa-Eskom izokwethula uhlelo lwayo olunohlonze lokuphathwa kwemali engenayo kusukela ngowe-2015. Lolu hlelo luzokwethulwa phambi kwe-IMC ingakapheli inyanga kaZibandlela 2014. Futhi kusenjalo uhulumeni uzoxhasa ngezimali uhlelo lokusimamiswa kwesimo sezimali senkampani yakwa-Eskom.Kuzosetshenziswa nezinye izindlela zokusebenza ngokubambisana ekuphehlweni kukagesi njengoba kuzobanjiswana nemboni kashukela neyephepha ukuze kukhiqizwe ugesi ophehlwa ngemfucuza ongamamegawathi ayi-1 000. Kunamathuba amahle okuthengwa kwegesi ekhiqizwe emazweni angaphandle. Ngaphambi kokuphela kukaMasingana 2015 kuzokwethulwa uhlelo lwabakhiqizi bagesi wamalahle abazimele abazophehla ugesi olinganiselwa kumamegawathi ayizi-2 500. Ngakho-ke sithanda ukunxusa umphakathi ukuthi ulekelele izwe lethu ngokuthi unciphise ukusetshenziswa kukagesi, okusho ukuthi umuntu kumele awucime ugesi ngenkathi engawusebenzisi. Izodamba kancane inkinga yokushoda kwamandla kagesi kusukela mhla ziyi-15 kuZibandlela 2014 njengoba amafemu amaningi ezovalwa ngenxa yamaholidi okuphela konyaka. Sekusungulwe ithimba lochwepheshe elethweswe umsebenzi wokuqalisa lolu hlelo olunamaphuzu amahlanu, futhi leli thimba lizowuqala ngokushesha umsebenzi walo.  Lolu hlelo olunamaphuzu amahlanu lwenzelwe ukulungisa inkinga ebhekene nokuphakelwa kwamandla kagesi kuleli.Lolu hlelo lubandakanya lokhu okulandelayo:(I) izinhlelo zokungenelela ezizokwenziwa yinkampani yakwa-Eskom kulesi sikhathi esiyizinsuku ezingama-30 esizayo,(II) ukusebenzisa ithuba lokuphehla ugesi ngokubambisana ngokuthi kwelulwe izinkontileka ezikhona njengamanje ezisayindwe nabomkhakha ozimele;(III) ukusheshiswa kohlelo lokusebenzisa igesi esikhundleni sikadizili ukuze kukhushulwe isivinini sokusebenza kwizikhungo eziphehla ugesi ngodizili;(IV) ukwethulwa kohlelo lwabakhiqizi bagesi wamalahle abazimele; futhi(V) kulawulwe nokusetshenziswa kukagesi ngokusebenzisa izinhlelo ezithile zokungenelela emakhaya, kwizakhiwo zikahulumeni nezabamabhizinisi kanye nomasipala ngokuthi kusetshenziswe ubuchwepheshe besimanjemanje obungadli ugesi ngokweqile.IKhabhinethi ikhathazekile ngokungasebenzi kahle kwezinye zezinkampani zombuso (ama-SoC), ikakhulu iNkampani Yezamabhanoyi yaseNingizimu Afrika (i-SAA), iPosi laseNingizimu Afrika (i-SAPO) kanye ne-Eskom. Lezi zinkampani zombuso zineqhaza lentuthuko elibaluleke kakhulu emnothweni waseNingizimu Afrika. UMongameli usenikeze iPhini lakhe u-Cyril Ramaphosa umsebenzi wokuqapha uhlelo lokuguqula isimo salezi zinkampani ezintathu zombuso, okuyiSAA, u-Eskom kanye nePosi laseNingizimu Afrika. Ngokusebenzisana namaHhovisi oNgqongqoshe afanelekile, i-SAA izosuswa ngaphansi koMnyango Wezamabhizinisi Kahulumeni ifakwe ngaphansi koMnyango Womgcinimafa Kazwelonke. IHhovisi likaMongameli lizokuqapha ngamehlo okhozi ukuqaliswa kwezinhlelo zokuguqulwa kwesimo salezi zinkampani zombuso ezibaluleke kakhulu futhi ezinegalelo elikhulu ekuthuthukisweni komnotho.1. Ukuqaliswa kokusebenza kweziNhlelo Zikahulumeni Ezisemqoka1.1. IKhabhinethi iyayamukela imiphumela emihle yoHambo lukaMongameli Lokuvakashela ezweni lase-China kusukela mhla zizi-4 kuya kumhla ziyisi-5 kuZibandlela 2014, oluyinkomba ecacile yokuqina kobudlelwano phakathi kweNingizimu Afrika ne-China, kubandakanya nobudlelwano bezokuhwebelana kanye nokutshalwa kwezimali.Amabhizinisi aseNingizimu Afrika ayanxuswa ukuthi awabambe ngezandla zombili amathuba amasha ezomnotho ahlinzekwa wubudlelwane obuphakathi kwezwe lethu nelase-China. Ukwamukelwa koHlaka Lweminyaka Emihlanu Kuya Kweyishumi Lokubambisana Phakathi kwe-China neNingizimu Afrika okwenziwe ngeviki eledlule kuqinisa ukuqaliswa kwezivumelwano ezenziwe kusukela kwasayindwa iSivumelwano sase-Beijing ngowezi-2010 futhi kukhulisa uBambiswano Lwemikhakha Ebalulekile Olunzulu olwasayindwa yilawa mazwe amabili.1.2. IKhabhinethi iwushayela ihlombe uMnyango Wezemfundo Eyisisekelo, iminyango yezemfundo yezifundazwe, othishanhloko, othisha kanye nabafundi ngokuphikelela nokubekezela kwabo njengoba sesiphothula omunye unyaka obumatasatasa kakhulu.UNgqongqoshe Wezemfundo Eyisisekelo u-Angie Motshekga uzomemezela imiphumela yokuhlolwa kukamatikuletsheni yowezi-2014 mhla ziyisi-5 kuMasingana 2015 bese imiphumela ikhishelwa abafundi mhla ziyisi-6 kuMasingana 2015.IKhabhinethi iyabakhuthaza abafundi abathole imiphumela ebavumela ukuyofunda ezikhungweni zemfundo ephakeme ukuthi bawabambe ngazo zombili wonke amathuba enzelwe bona. Labo bafundi abazobe bengakayitholi indawo yokufunda ezikhungweni zemfundo ephakeme ngenkathi kukhishwa imiphumela yokuhlolwa kukamatikuletsheni kumele basebenzise usizo oluhlinzekwa Isikhungo Okufakwa Kusona Izicelo Zokufunda Kuzo Zonke Izikhungo Zemfundo Ephakeme (i-CACH) ngoMasingana kanye noNhlolanja 2015.  Lesi sikhungo sihlanganisa irejista yabo bonke abafundi abathole imiphumela ebavumelayo ukuthi bakwazi ukungena ezikhungweni zemfundo ephakeme futhi sisebenzisana nazo zonke izikhungo zeMfundo Ephakeme Nokuqeqesha (i-PSET) zaseNingizimu Afrika. Lesi sikhungo sihlinzeka futhi nangezeluleko eziphathelene nemisebenzi abangayifundela abafundi futhi siyabalekelela labo abafake izicelo ukuthi bathole ezinye izindlela zokuqhubeka nemfundo yabo uma bengakwazanga ukungena kulezo zikhungo abebehlose ukufunda kuzona. Lolu sizo lutholakala ngokushaya ucingo kule nombolo: 0800 356 635 noma ngokuthumela i-SMS enamagama omfundi kanye nenombolo kamazisi wakhe ku-49200.1.3. IKhabhinethi iyakwamukela ukukhishwa kwemiphumela yokuHlolwa Konyaka Kukazwelonke (i-ANA) yowezi-2014 okwenziwe ngesonto eledlule, okukhombisa ukukhuphuka kwezinga lemiphumela yabafundi bamabanga onke ngaphandle kweBanga 9.I-ANA iyaqhubeka nokuba yithuluzi elinamandla lokuhlola nokuhlaziya isimo sohlelo lwethu lwezemfundo kanye nokuthola ukuthi yimiphi imikhakha edinga ukungenelela okusheshayo, njengoba kubonakele esifundweni sezibalo eBangeni lesishiyagalolunye lapho kutholakale khona imiphumela engagculisi neze.1.4. IKhabhinethi ithanda ukudlulisa amazwi okubonga kubo bonke abantu baseNingizimu Afrika, izinhlangano zomphakathi wonkana kanye nabezindaba ngokubamba kwabo iqhaza emkhankasweni walo nyaka weziNsuku eziyi-16 Zokulwisana Nodlame Olubhekiswe Kwabesifazane Nezingane ngaphansi kwesiqubulo esithi: ‘Nami ngibale: Sisonke siqhubekisela iNingizimu Afrika engenalo udlame phambili’.Ikhwelo eliqondiswe kubo bonke abantu baseNigizimu Afrika lokuthi ‘Bazibandakanye nalo mkhankaso’ kuhloswe ngalo ukuqinisekisa ukuqhubeka isikhathi eside kokubambisana okukhona njengamanje, ngokuguqula ukukhuthala kwethu ekulwisaneni nodlame oluqondiswe kwabesifazane nezingane kungagcini nje kuphela ngalesi sikhathi kodwa kube yinto eyenzeka nsukuzonke futhi kuqhubeke unyaka wonke ukuze sisiqede lesi sihlava sodlame oluqondiswe kwabesifazane nezingane.1.5. INingizimu Afrika izogubha Usuku Lukazwelonke Lokubuyisana mhla ziyi-16 kuZibandlela 2014 ngaphansi kwesiqubulo esithi: 'Ukubumbana Komphakathi, Ukubuyisana Nokubumbana Kukazwelonke Eminyakeni engama-20 Yentando Yeningi Labantu' eNdaweni Yokugcina Amagugu yaseNcome kuMasipala Wesifunda uMzinyathi, esifundazweni saKwaZulu-Natali.1.6. IKhabhinethi idlulisa amazwi okubonga kubo bonke abantu baseNingizimu Afrika kanye nomphakathi wamazwe omhlaba abagubhe isikhumbuzo sokudlula emhlabeni kukaMongameli waleli wokuqala owakhethwa ngentando yeningi labantu uNelson Mandela mhla ziyisi-5 kuZibandlela 2014.Kufanele sithembeke kukhondolo lukaMadiba ngokuqhubekisela phambili ukuzinikela kwakhe okunohlonze  kwintando yeningi labantu, ukucabangela abanye, ukubuyisana, nokusebenzela abantu kanye nokulwela impilo engcono yabantu bonke. Yile migomo kanye nokuzinikela ekusebenzeleni abantu okwenza sihlale sinogqozi lokuba isizwe esibumbene futhi esiphumelelayo.2. Izinqumo zeKhabhinethi eziqavile2.1. IKhabhinethi ikugunyazile ukwethulwa ePhalamende kombiko wokusebenza wezi-2013/14 wohlelo Lwemihlomulo Yentela Kwezocwaningo Nentuthuko (i-R&D).Uhulumeni uhlinzeka ngemihlomulo yentela ye-R&D ngokweSigaba 11D soMthetho Wentela Yemali Engenayo, we-1962, ukuze akhuthaze imisebenzi ye-R&D emkhakheni ozimele. INingizimu Afrika ihlomulisa ngesaphulelo sama-150% emalini yezindleko zokusebenza egunyaziwe ye-R&D futhi ithathwa njengamanye amazwe anomhlomulo wentela omuhle kakhulu mayelana ne-R&D.Lo mhlomulo osekulokhu waqala ukusebenza kusukela ngoLwezi 2006 usuwenze izinkampani ezingama-810 zabamba iqhaza, kusukela ngoNhlolanja 2014. Kusukela ngonyaka we-2005/06 kuya kunyaka we-2012/13 izinkampani zibike imali elinganiselwa kuzigidigidi zamarandi ezingama-44.1 zemali echithwe ku-R&D, kanti uMnyango Wezezimali Kazwelonke ucabangela ekutheni ingaphedluzwana kwezigidigidi zamarandi ezi-3,2 imali yesaphulelo sentela ye-R&D eyacelwa ku-SARS. Ngonyaka we-2013/14 angama-44.2% Amabhizinisi Amancane Naphakathi Nendawo (Izinkamani ezenza inzuzo yonyaka engaphansi kwezigidi zamarandi ezingama-40) ezabamba iqhaza kumihlomulo yentela ye-R&D.2.2. IKhabhinethi yaziswa ngezakamuva mayelana ngenqubekelaphambili yephrojekthi ye-MeerKAT, imihlomulo ezuzwe yimiphakathi yendawo kanye neNingizimu Afrika, futhi izingxoxo zamazwe ngamazwe ziyaqhubeka mayelana nokusingathwa kwephrojekthi ye-SKA.Ukwakhiwa kwesibonisakude i-MeerKAT – isikhombandlela esandulela i-SKA - kuqhubeka kahle, futhi kuletha namathuba abalulekile ezimbonini zaseNingizimu Afrika. Ziningana izinto eziphathelene nobuchwepheshe obusezingeni eliphezulu eziqhutshwa yiNingizimu Afrika, ikakhulukazi emkhakheni wezamakhompyutha asebenza ngezinga eliphezulu. Imiphakathi yendawo yaseNyakatho Kapa nayo ihlomulile ngokubambisana okunhlobonhlobo kokutshalwa kwezimali emphakathini.Mayelana nezomhlaba, isivumelwano sokusingatha, uhlelo lokuxhasa ngezimali zokwakha i-SKA kanye nenqubomgomo yokuthengwa kwempahla kuyadingidwa futhi kuyaphothulwa. Izingxoxo nazo ziyaqhubeka mayelana nokusungulwa kwenhlangano yesivumelwano esiphakathi kohulumeni.IKhabhinethi igunyaze ithimba lokusebenza ngokuhlanganyela phakathi koNgqongqoshe Wezesayensi Nobuchwepheshe Nowezemfundo Ephakeme Nokuqeqesha ngenhloso yokuhlonza abasebenzi abadingekayo kanye nokuqinisekisa ukuthi izikhungo zemfundo nezinye izikhungo zocwaningo ziyahambelana nokuthuthukiswa kanye nezidingo ze-MeerKAT, i-SKA kanye namanye amaphrojekthi afana nalawa.IKhabhinethi iphinde yagunyaza ukusebenzisana phakathi koNgqongqoshe Wezesayensi Nobuchwepheshe Nowezokuthuthukiswa Kwamabhizinisi Amancane, uma kwenzeka kuvela amathuba okufukula nokunikeza amandla Amabhizinisi Amancane Naphakathi Nendawo ngenxa yomthelela ongaba khona emnothweni.2.3. IKhabhinethi igunyaze ukuthi isikhungo Sezibalo eNingizimu Afrika sixoxisane nabo bonke abathintekayo ukulungiselela ukuchitshiyelwa koMthetho Wezezibalo, we-1999 (Umthetho wesi-6 we-1999).Ukubonisana phakathi kwezinhlaka zombuso kanye nezinye izikhungo ezifanelekile kuyadingeka ekuthuthukisweni kochungechunge lokuqoqwa kolwazi oludingelwa uHlelo Lokuthuthukiswa Kwezwe (i-NDP).2.4. IKhabhinethi yachazelwa ngokuthotshelwa koHlaka Lokudalulwa Kwemininingwane Ephathelene Nezezimali yaMalungu Esigungu Sabaphathi Abaphezulu (i-SMS), okuyinto eqashwe ngamehlo okhozi yiPhalamende.Kumalungu e-SMS ayizi-5 425 eminyangweni kazwelonke okudingeka alethe amafomu awo okudalula imininingwane yawo ephathelene nezezimali onyaka wezimali wezi-2012/13, iKhomishana Yezemisebenzi Kahulumeni (i-PSC) yamukela amafomu ayi-4 413 (ama-81%) ngosuku olwalungumnqamulajuqu lwangomhla zingama-31 kuNhlaba 2013.IKhabhinethi iyakugcizelela ukuthi isiko-mpilo lokungakubekezeleli nakancane ukuphulwa kwemithetho kumele liqiniswe ekusebenzeni kwansukuzonke koMbuso.2.5. IKhabhinethi yachazelwa ngemiphumela yocwaningo lonyaka wezi-2013/2014 lwezikhungo ezithobela uMthetho Wokuphathwa Kwezimali Zikahulumeni (i-PFMA) kanye nesimo sokwethulwa kwemibiko yazo yonyaka kanye nezitatimende zezimali.Kube nobungcono kwindlela izikhungo ezithobela ngayo umthetho  mayelana nokwethulwa ngesikhathi kwemibiko yonyaka wezi-2013/2014 kanye nezitatimende zezimali. Kulo nyaka obuyekezwayo zingama-417 izikhungo ezithobele i-PFMA, obekudingeka ukuthi zethule imibiko yazo yonyaka kanye nezitatimende zezimali mhla zingama-30 kuMandulo 2014, zingama-379 (ama-91%) izikhungo ezahlangabezananga nomnqamulajuqu, okukhombisa ubungcono bama-7 % kusuka kuma-353 ngonyaka odlule.IKhabhinethi igunyaze ukuthi Iziphathimandla Eziphendulayo kanye Nezikhulu Eziphendulayo zilethe kuZiphathimandla Zesigungu Esiphezulu ezifanelekile izinyathelo zokulungisa isimo ezizothathwa ukulungisa ukukhathazeka okuphakanyiswe emibikweni yazo yocwaningomabhuku.IKhabinethi isekela isidingo sokuthi Isigungu Esiphezulu siqaphe  inqubekelaphambili eyenziwe ukulungisa ukukhathazeka okuphakanyiswe yiMibiko Yocwaningomabhuku, futhi ihlale yaziswa njalo ngezakamuva mayelana nalokhu.2.6. IKhabhinethi igunyaze izinyathelo ezihlukahlukene zokuhlela kabusha uhlelo lokuphathwa Kokuthengwa Kwempahla (i-SCM). Lokhu kubandakanya: (a) indlela yokusebenza yokuphatha ukuthengwa kwempahla okumele ifakwe ezivumelwaneni zokusebenza zeZikhulu Eziphendulayo  kusukela mhla lu-1 kuMbasa 2015; (b) Izikhulu Eziphendulayo zizobuyekeza ikhono lokusebenza labasebenzi be-SCM futhi zithathe izinyathelo zokulungisa isimo lapho kudingeka khona; (c) Izikhulu Eziphendulayo kumele zibikele Isigungu Esiphezulu njalo ngekota yonyaka mayelana nokusebenza kwe-SCM eminyangweni yazo, komasipala kanye nakwizikhungo zikahulumeni.IKhabhinethi igunyaze ukuthi Ihhovisi Lesiphathimandla Esikhulu Sezokuthengwa Kwempahla Nezinsizakalo lisheshise izinguquko ze-SCM ngokwenza ukusebenza emkhakheni wezemisebenzi kahulumeni kube ngokwesimanjemanje. Ihhovisi Lesiphathimandla Esikhulu Sezokuthengwa Kwempahla Nezinsizakalo seliqalise iqhinga lokuhola lolu hlelo, kusetshenziswe indlela efanayo futhi kusetshenziswe ubuxhakaxhaka besimanjemanje.UMnyango Womgcinimafa Kazwelonke uzobamba izingxoxo neSikole Sikahulumeni Sikazwelonke ngenhloso yokuthuthukisa uhlelo lwezifundo lokuqeqesha nokwenza kufane iziqu zemfundo.2.7. IKhabhinethi igunyaze ukwethulwa phambi koMkhandlu Wamalungelo Esintu we-UN koMbiko weNingizimu Afrika Okhishwa Ngezikhathi Ezithile (wezi-2002-2013) weSivumelwano Somhlaba seNhlangano Yezizwe (i-UN) esimayelana nokulwisana noKuhlukunyezwa kanye Nokunye Ukuphathwa Kabi Okwehlisa Isithunzi noma Ukujeziswa Okunesihluku.Ukubhalwa nokwethulwa kwalo mbiko kubonisa ukuzibophezela kukahulumeni emizamweni yamazwe omhlaba yokuvikela nokukhuthaza amalungelo esintu. INingizimu Afrika ihambisana ngokugcwele nalesi sivumelwano njengoba seyenze kwaba yicala ukuhlukumeza, futhi manje izinkantolo zingashushisa amacala okuhlukumeza ngokulandela izimiso zomthetho oshaywe ephalamende hhayi umthetho osuselwa kwizinqumo zenkantolo ezithathwe emacaleni aqulwe phambilini.Lo Mbiko uhlinzeka iNingizimu Afrika ngethuba lokuhlola ukuthobela kwayo noma ukuhluleka ukuthobela izibophezelo zomhlaba. Ukulwa nokuhlukumeza kuhambisana nezinto ezibekwe eqhulwini eNingizimu Afrika ngokuqinisekisa ukuba khona kwemiphakathi ephephile nokuyinto ehambisana ne-NDP.2.8. IKhabhinethi iwuphawulile Umthetho Odingidwayo omayelana Namaphoyisa. Umthetho Odingidwayo omayelana Namaphoyisa we-2014 uvela ekubuyekezweni koMthetho Odingidwayo Wokuphepha Nokuvikeleka we-1998. Uhlelo lokubuyekeza lwahlola kabusha ukuthi ngabe sekuthuthuke kangakanani ukusebenza nokuqonda ukuvinjelwa kobugebengu eNingizimu Afrika kusukela ngowe-1994.UMthetho Odingidwayo uphendula kuNhloso-mbono yowezi-2030 ye-NDP ngokucacisa isidingo nohlaka lomsebenzi ohlinzekwa ngamaphoyisa osezingeni eliphezulu, nombutho wamaphoyisa ophendulayo ngemisebenzi yawo futhi obeka umphakathi phambili. Ngaphezu kwalokhu amaphoyisa kudingeka ukuthi asebenze ngendlela edidiyelwe ngaphakathi kohlelo lwezobulungiswa ekufezeni igunya lawo lwezomthethosisekelo.2.9. IKhabhinethi igunyaze ukuthi uhlaka Lwenqubomgomo Yentsha yonyaka wezi-2014-2019 lukhishelwe umphakathi ukuze uphawule ngalo. Uhlaka lwenqubomgomo luyinqubekelaphambili kusuka oHlakeni lweNqubomgomo yokuqala yonyaka wezi-2009-2014. Ukuthuthukiswa kwentsha kungumongo we-ajenda yokuthuthukiswa kweNingizimu Afrika; uHlelo Lokuthuthukiswa Kwezwe lubheke intsha okuhloswe ngakho ukukhulisa imihlomulo ngokuhlukahlukana kwabantu.Inqubomgomo yonyaka wezi-2014-2019 iyaqinisekisa ukuthi imihlomulo yetsha iyafezwa. Ukuqaliswa kokusetshenziswa kwenqubomgomo kuyokwenza ngcono amakhono abantu abasha okuguqula umnotho nomphakathi ngokubhekana nezidingo zabo zokuthuthuka okuphelele, ikakhulukazi labo abangaphandle kwamathuba ezenhlalo, ezombusazwe kanye nezomnotho.2.10. IKhabhinethi iphinde yagunyaza ukushicilelwa kohlaka lweNqubomgomo Kazwelonke Yamalungelo Okukhubazeka kusoMqulu kaHulumeni ukuze umphakathi uphawule ngalo. Lokhu kwenzelwa: ubuyekeza Umthetho Odingidwayo omayelana neQhinga Likazwelonke Elididiyelwe Lokukhubazeka, nokuhlanganisa kokubili izibophezelo seSivumelwano SeNhlangano Yezizwe mayelana Namalungelo Abantu Abakukhubazekile nezimiso zoHlelo Lokusebenza Lwezwekazi lweNyakashumi Lase-Afrika  Labantu Abaphila Nokukhubazeka nomthetho, inqubomgomo nemihlahlandlela yaseNingizimu Afrika kanye ne-NDP 2030.2.11. IKhabhinethi igunyaze inhloso-mbono ehlongozwayo yoPhiko Lwezokuphathwa Kwemingcele yaseNingizimu Afrika njengesisekelo sokufunda ngebhizinisi kanye nomthetho osekelayo njengomsebenzi oqhubekayo.IKhabhinethi iphinde yamukela ukuthi kusungulwe isizinda sokulinga kanye nohlaka olufanelekile lomthetho.Kuzosetsheniziswa indlela ezigaba-mbili yokusungula lolu phiko:Isigaba Sesikhashana (kusukela ngoMasingana 2015 kuya kuZibandlela 2016) – esizosetshenziselwa ukuqala ukubhala umthetho nokuphasiswa kwawo kanye nokwenza izinhlelo zikahulumeni endaweni yemingcele zibonakale. Kusazoqhutshekwa nemizamo ekhona njengamanje yokusebenzisana kwiZintuba Zokungena Kuleli ngaphansi kwesivumelwano esisemthethweni esifaka izinhlaka ezihlukene ukuqinisa igunya lokuphatha leKomidi Elilawula Imisebenzi Yokulawula Imingcele.Isigaba Sokusungulwa koPhiko (kusukela ngoMasingana 2017 kuya phambili) – siphathelene nokuqaliswa komthetho ukuze uPhiko luqale ukusebenza ngokusemthethweni njengeSikhungo Sikahulumeni endaweni yezintuba zokungena kuleli kanye nokuhlinzekela ukukhuliswa kwegunya nemisebenzi yalo ukuze ibandakanye ukuhamba emoyeni nasemhlabeni (Onogada Bemingcele) kanye nasolwandle (Onogada Bogu).Indlela izinto ezenzeke ngayo ngesigaba sesikhashana (kubandakanya nesigaba sokulinga) yikona okuzoba ngumhlahlandlela ongcono weziphakamiso zokugcina okumele zamukelwe.2.12. IKhabhinethi ikwamukele ukufuduswa kweqhaza lophiko oluphambili lweKomidi Elilawula Imisebenzi Yokulawula Imingcele lisuka ngaphansi kweSars liyofakwa ngaphansi koMnyango Wezasekhaya.2.13   IKhabhinethi yazisiwe ngemiphumela yocwaningo lokuhlola izinguquko ezikhona, olwenziwe kwiZinhlangano Zikazwelonke Zezemidlalo ezikhethiweyo. Lokhu kwahlinzeka imininingwane yebanga eselihanjwe yizinhlangano zezemidlalo ekuletheni izinguquko eNingizimu Afrika kule minyaka ingamashumi amabili yedlule, kusukela kwabekwa imikhawulo yezinguquko kwezemidlalo okumele ifezekiswe. Imiphumela izosetshenziswa nguMnyango Wezemidlalo Nezokungcebeleka ukuhlinzeka ukweseka okugxilile kulezo zinhlangano ezidinga ukusekelwa kwezokuphatha.Inhloso yalolu cwaningo kwakuwukubhala umhlahlandlela owuhlaka wokuhlola uguquko oselwenziwe emikhakheni ehlukahlukene kasomqulu wezinguquko; amazinga ukusebenza, ukuhlukana kwabantu, ukufinyeleleka, amakhono kanye nokukwazi ukwenza, ukuphatha, ukulingana emsebenzini nokuthenga ngendlela evunayo.Ngokusebenzela phezu kwezifundo ezatholakala ocwaningweni lokuhlola lokuqala, isigaba sesibili sokucwaninga saqala ngoNdasa 2014. Umkhawulo walolu cwaningo uhlanganisa zonke izinhlobo zezemidlalo eziyi-16 eziseqhulwini.2.14  IKhabhinethi isimemezele Usuku Lokungcebeleka Lukazwelonke lonyaka oluzoba ngoLwesihlanu lokuqala kuMfumfu minyaka yonke. Lokhu kuzonika ithuba bonke abantu baseNingizimu Afrika ukuthi babambe iqhaza ngenkuthalo kwezokungcebeleka okuyinto ezokwenza abantu bahlale bengumqemane futhi kwenze ngcono nenhlalakahle yabo.Izakhamuzi eziphile kahle emzimbeni futhi ezibamba iqhaza kuyinto ebalulekile kakhulu ekufezekisweni kwe-NDP.Ukuze asetshenziswe ngokugcwele amathuba ahlinzekwa ngezokungcebeleka, Usuku Lukazwelonke Lwezokungcebeleka ludinga ubunye, ukusebenza ngokuhlanganyela kanye nemisebenzi efaka phakathi yonke imikhakha. Ukufezekisa lokhu, iKhabhinethi igunyaze ukusungulwa kweKomidi Likazwelonke Elibhekelele Lokhu.3. IMithethosivivinywa3.1. IKhabhinethi igunyaze ukushicilelwa koMthethosivivinywa Wokulawulwa Komkhakha Wezezimali owuhlaka lwesibili kanye nokwethulwa kwawo ePhalamende kanye nokukhishwa koHlaka Lwenqubomgomo Yokuziphatha Ezimakethe ukuze umphakathi uphawule ngawo. Uhlaka luzokwenza ukuthi umphakathi ube nolwazi olungcono ngenkathi uphawula ngoMthethosivivinywa.3.1.1. UMthethosivivinywa Owuhlaka Lwesibili Wokulawula Umkhakha Wezezimali, wezi-2014 ulandela imibono yomphakathi eyatholwa ngenkathi kwenziwa uhlaka lokuqala olwagunyazwa yiKhabhinethi ngoZibandlela 2013. Inhloso yalo Mthethosivivinywa ukwenza umkhakha wezezimali uphephe ngokuqalisa ukusebenza kohlelo lokulawula olubizwa 'nge-twin peaks', nokuwuhlelo olunzulu futhi oluphelele lokulawula umkhakha wezezimali, ngokubeka phambili amakhasimende nokuvikelwa kwezimali zawo.Indlela 'ye-twin peaks' yokulawula ezezimali isekela uhlelo lokulawula oluphelele, olunezinhloso ezimbili: (a) ukuqinisa ukuzinza kwezezimali kanye nokusebenza kahle kwezikhungo zezimali ngokwakha 'Uphiko Lokuphathwa Kahle Kwezimali' (ngaphakathi kwiBhange Lombuso LaseNingizimu Afrika) kanye (b) nokuvikela amakhasimende abeke izimali zawo emabhange kanye nokuqinisekisa ukuthi aphathwa ngendlela enobulungiswa yizikhungo zezimali ngokusungula uPhiko Olubhekelele Ukuziphatha Emkhakheni Wezezimali, futhi oluqaphe indlela abahlinzeki bemisebenzi yezezimali abaziphatha ngayo.UMthethosivivinywa uzohlinzeka uPhiko Lokuziphatha Emkhakheni Wezezimali kanye noPhiko Lokuphathwa Kahle Kwezimali lokuphatha ngegunya lokwengamela zonke izikhungo zezimali futhi uzihlinzeke ngamathuluzi ahlukahlukene okulawula nokuqapha ukuze zifezekise amagunya azo.Lokhu kungaphezu kwabalawuli ababili njengoba kwakha uhlelo oluhambelanayo futhi oluyisisekelo lokukhishwa kwamalayisensi, ukuqapha, ukuqinisekisa ukuthotshelwa komithetho, izikhalazo zamakhasimende (kubandakanya nabalamuli), indlela yokudlulisa isinqumo esikhishiwe (inkantolo) kanye nokwelulekwa nokufundiswa kwamakhasimende.3.1.2. Uhlaka Lwenqubomgomo Yokuziphatha Ezimakethe lulawula ukuphathwa ngendlela enobulungiswa kwamakhasimende emkhakheni wezezimali, nokuyisifundo esibalulekile seNingizimu Afrika esifundwe eNkingeni Yokufadalala Komnotho Womhlaba yonyaka wezi-2008. Nakuba umkhakha wezezimali waseNingizimu Afrika ukhombise ukuqina nokuzinza, uhulumeni ubonile ukuthi lo mkhakha ungakhiqiza imiphumela engcono kumakhasimende ezimali kanye nomnotho.Kube nokungaziphathi kahle okuningana ezimakethe emkhakheni wezezimali eNingizimu Afrika, futhi uhulumeni ungenelele ngenhloso yokulungisa lokhu. Kodwa izinselelo zokungaziphathi kahle ezimakethe eziqhubekayo kugcizelele isidingo sendlela enzulu futhi ephelele yokubhekana nenkinga yokungaziphathi kahle emkhakheni wezezimali wonkana.3.2. IKhabhinethi igunyaze ukwethulwa ePhalamende koMthethosivivinywa Wokuchibiyela Amalungelo Abalimi Bezitshalo. Lo Mthethosivivinywa uchibiyela uMthetho Wamalungelo Abalimi Bezitshalo, we-1976 (Umthetho we-15 wonyaka we-1976). UMthethosivivinywa uhlose ukuqinisa ukuvikelwa kwamalungelo obunikazi bempahla ahlobene nezitshalo ezintsha ezinhlobonhlobo. Ukuvikeleka okunjalo kunomthelela ekukhuleni komnotho njengoba kunomthelela omuhle ekuncintisaneni komkhakha wezokulima waseNingizimu Afrika.Ezinye zeziphakamiso zezichibiyelo ezibalulekile zibandakanya: ukwandiswa kwezinhlobo zezitshalo; ukuxazulula izindaba zokwephulwa kwamalungelo abalimi bezitshalo ngokusebenzisa izinhlawulo nezijeziso ezifanele kanye nokuchaza imikhawulo kanye nabahlomuli ekusetshenzisweni kwamalungelo omlimi; nokunikeza uNgqongqoshe amandla okusungula Ikomidi Labelukeli Bamalungelo Abalimi Bezitshalo ukuze beluleke iSikhulu Esibhalisayo ngezindaba ezihlobene nokuvikelwa kwezitshalo ezahlukahlukene.3.3. IKhabhinethi igunyaze ukwethulwa koMthethosivivinywa Wokuchibiyela Wokwenziwa Ngcono Kwezitshalo ePhalamende.Ukwenziwa ngcono kwezitshalo eNingizimu Afrika kulawulwa nguMthetho Wokwenza Ngcono Izitshalo, we-1976 (uMthetho wama-53 we-1976) osuchitshiyelwe izikhathi ezimbalwa, okokugcina okwenziwa ngonyaka we-1996. Izichibiyelo zenza umkhawulo nezimiso zoMthetho zihambisane noMthethosisekelo kanye neminye imithetho efanelekile  emkhakheni wezolimo.UMthethosivivinywa uhlose ukwenza ngcono ukukhiqizwa kwezitshalo ngendlela esimeme ngokulawula izikhwalithi yezitshalo nembewu.Ukubaluleka nendima yomthetho yokwenziwa ngcono kwezitshalo kuncike ekwamukelweni kokubaluleka kwempahla yokuqinisekisa izitshalo eziyikhwalithi ukuze kusekelwe ukukhiqiza okusimeme kanye nokubamba iqhaza ezimakethe zomhlaba ngokubeka amazinga ekhwalithi yezitshalo kanye nembewu kanye nezinhlobo zamabhizinisi aqhuba umsebenzi wezitshalo kanye nembewu.3.4. IKhabhinethi igunyaze ukwethulwa ePhalamende koMthethosivivinywa Wokuchibiyela Ovikela Izilwane Ezisetshenziswa Emibukisweni.Lo Mthethosivivinywa uchibiyela isigaba sesi-2 kanye nesesi-3 soMthetho Wokuvikelwa Kwezilwane Ezisetshenziswa Emibukisweni we-1935 (uMthetho wama-24 we-1935) ezamenyezelwa njengeziphambene nomthethosisekelo mayelana nokuthatha izinqumo kwezimantshi, eziphathelene namalayisensi kanye nokukhishwa kwawo enikezwa umuntu ohlose ukuqeqesha nokusebenzisa izilwane emibukisweni kanye nomuntu osebenzisa izinja ukuqapha.UMthethosivivinywa uhlose ukulungisa inkinga ehlonzwe yiNkantolo yoMthethosisekelo ephathelene nokudluliselwa kwemisebenzi yokukhipha amalayisensi ezilwane ezisetshenziswa emibukisweni isuka emaJajini ifakwe ngaphansi kweKhabhinethi.Lokhu kuhambelana noMthetho Wokuvikelwa Kwezilwane, we-1962 (uMthetho wama-71 we-1962) ohlanganisa imithetho emayelana nokuvinjelwa kokuhlukunyezwa kwezilwane.4. Isimo seKhabhinethi ezindabeni ezisematheni4.1. IKhabhinethi iyabanxusa bonke abantu baseNingizimu Afrika ukuthi bazibandakanye empini yokulwisana nesifo se-Ebola ngokuthi babambe iqhaza emkhankasweni weNhlangano Yobumbano Lwamazwe ase-Afrika  (i-AU) we-SMS wokuqoqa izimali. Njengamanje iKhomishana (ye-AU) seyiqoqe iminikelo yemali engaphezu kwamadola aseMelika ayizigidi ezingama-20 ngokusebenziswa umkhankaso wayo othi-hashtag ""#AfricaAgainstEbola"", kodwa-ke iseningi imali edingekayo. Ngokuthumela i-SMS ethi ‘Stop Ebola’ ku-40797 abantu baseNingizimu Afrika bazobe bengagcini ngokunikela nge-R10 nje kuphela kepha bazobe bekhulisa futhi nethemba kanye nokuzibophezela ukuthi singanqobeka isifo se-Ebola futhi nakanjani sizonqotshwa.4.2. IKhabhinethi ifisela wonke umuntu ukuthula nokuphumula kamnandi ngalama holidi okuphela konyaka futhi iyabanxusa abantu baseNingizimu Afrika ukuthi babeke phambili inqubo yoBuntu/Botho ngokuthi balekelele labo emiphakathini yethu abangakwazi ukuzondla nokuzinakekela futhi bakhombise uthando njengesizwe esinakekelanayo futhi esihloniphanayo. Bonke abazali kumele banakekele izingane zabo futhi bazibhasobhe ngalesi sikhathi sonyaka. Labo abayizisulu zokuhlukunyezwa kumele bakhulume futhi babike izenzo zokuhlukunyezwa ngokuthi bafonele isikhungo esilwisana nokuhlukunyezwa esitholakala amahora angama-24 kule nombolo: 0800 428 428.IKhabhinethi iyabanxusa bonke abantu baseNingizimu Afrika ukuthi baqaphele kakhulu ngalesi sikhathi samaholidi okuphela konyaka, futhi bangaphuzi utshwala ngokweqile, bangaxhaphazi izidakamizwa; futhi bathokozele isikhathi samaholidi ngokuphepha futhi baziphathe kahle. Bonke abantu banendima okumele bayidlale emizamweni yokunqanda izigameko zobugebengu, izingozi kanye nokuxhashazwa kwabantu, okuyizigameko ezivamise ukwanda ngalesi sikhathi sonyaka.IKhabhinethi iyagcizelela ukuthi amaphoyisa omgwaqo ngeke akubekezelele nakancane ukuphulwa kwemithetho yomgwaqo ngalesi sikhathi samaholidi okuphela konyaka. Iyabanxusa bonke abasebenzisi bomgwaqo ukuthi bahloniphe umkhawulo wejubane; baqinisekise ukuthi izimoto zabo zisesimweni esifanele ukuba semgwaqeni; bangashayeli bedakiwe futhi bafase amabhande okuphepha. Abantu abahamba ngezinyawo bayanxuswa ukuthi baqinisekise ukuthi ngenkathi besebenzisa umgwaqo ababeki izimpilo zabo nezabashayeli engozini.Uhulumeni uzodlala indima yakhe ngokuthi ahole imikhankaso enhlobonhlobo njengomkhankaso wokunakekela impilo yakho ukuze uHlale Ungumqemane  kanye nomkhankaso woKufika Uphephile  njengomzamo wokubambisana nemiphakathi ngenhloso yokugqugquzela ukuziphatha kahle kanye nokuphepha.4.3. IKhabhinethi iyadabuka ngokubulawa kabuhlungu kukathisha waseNingizimu Afrika u-Pierre Korkie kwelase-Yemen kanye no-Werner Groenewald nezingane zakhe ezimbili u-Rode kanye no-Jean-Pierre abashone ngenkathi behlaselwa kwelase-Afghanistan. IKhabhinethi idlulisa amazwi enduduzo emindenini yabo nabangani.4.4. Uyaqhubeka umsebenzi wokuhlonzwa kwezidumbu ebezingakahlonzwa zabantu baseNingizimu Afrika abayi-11 abashona kabuhlungu enhlekeleleni yokubhidlika kwesakhiwo e-Nigeria futhi uhulumeni useyiqinisile imizamo yokuqinisekisa ukuthi izidumbu zabo zilethwa ekhaya ngokushesha.4.5. IKhabhinethi idlulisa amazwi enduduzo emndenini wakwaGigaba ngokushiywa ngubaba wabo, uMfundisi Jabulani Gigaba. Ubengubaba kaNgqongqoshe Wezasekhaya uMnu Malusi Gigaba. IKhabhinethi ithanda futhi nokudlulisa amazwi enduduzo emndenini nabangani bakaSisi Mabe, obenguSomlomo wesiShayamthetho saseFreyistata.4.6. IKhabhinethi iyalihalalisela iqembu lesizwe likanobhutshuzwayo i-Bafana Bafana kanye nomqeqeshi wabo u-Ephraim “Shakes” Mashaba njengoba lizoba ngelinye lamazwe azobe edlana imilala eMqhudelwaneni Wendebe Yamazwe ase-Afrika yowezi-2015 e-Equatorial Guinea ozoqala mhla ziyi-17 kuMasingana 2015, futhi iKhabhinethi iyabanxusa bonke abantu baseNingizimu Afrika ukuthi balisekele iqembu lesizwe njengoba lizobe lindizisela phezulu ifulegi lethu.4.7. IKhabhinethi yakuphawula ukwethulwa koMbutho Wentsha Wezokuhlaliswa Kwabantu mhla lu-1 kuya kumhla zi-2 kuZibandlela, okwenziwe nguMnyango Wezokuhlaliswa Kwabantu, Nesikhungo Sokuthuthukiswa Kwamabhizinisi Amancane kanye noPhiko Lukazwelonke Lokuthuthukiswa Kwentsha (i-NYDA) kwiNgqungquthela Yentsha Kazwelonke Yezokuhlaliswa Kwabantu.Le Ngqungquthela yabhunga ngezinhlelo zeminyango kahulumeni zokuthuthukiswa nokufukulwa kwentsha okuhloswe ngazo ukulekelela abantu abasha nokuthi kutholakale ukuthi bangalibamba kanjani iqhaza ekuhlinzekweni kwezindlu. Ngasemaphethelweni eNgqungquthela bonke ababambiqhaza basayinda iSivumelwano Sentsha Sikazwelonke Sokuhlaliswa Kwabantu, okuyisenzo esithathwa njengesitatimende esikhombisa injongo yokwakha indlela edidiyelwe futhi efaka imikhakha yonke ekuhlinzekweni kwezindlu ngokuthi kugqugquzelwe intsha, ithuthukiswe futhi ibambe iqhaza ngokusebenzisa iMibutho Yentsha Yezokuhlaliswa Kwabantu. Injongo yalokhu ukugqugquzela abantu abasha ukuthi bafake isandla emklamweni okuhloswe ngawo ukuthi kuhlinzekwe izindlu ezingu-1.5 wezigidi futhi okuhloswe ngakho ukuthi kuqashwe futhi kuqeqeshwe iMibutho Yetsha eyizi-10 000 kule minyaka emihlanu ezayo.5. Imicimbi ezayo5.1. Mhla ziyi-12 kuZibandlela 2014, uMongameli wase-South Sudan, uMhlonishwa u-Salva Kiir Mayardit uzovakashela eNingizimu Afrika ohambweni lwakhe olusemthethweni lapho ezosingathwa khona nguMongameli Jacob Zuma eKapa.6. AbaqashiweIKhabhinethi yakwamukela ukuqokwa kwalaba abalandelayo, kodwa ukuqokwa kwabo kuzoqinisekiswa uma sebekhombise ubufakazi beziqu zabo zemfundo futhi uma sebenikezwe imvume efanelekile:6.1.    Abaqokelwe ukuba ngamalungu eBhodi Yomkhandlu Wezocwaningo Lwezesayensi kanye Nolwezezimboni:a)    Slz Thokozani Majozi (uSihlalo);b)    Dkt Ramatsemela Masango ;c)    Slz Mamokgethi Phakeng;d)    Dkt Philip Hugh Goyns;e)    Dkt Ayanda Noah;f)    Dkt Antonio Llobell;g)    Nksz Phindile Baleni;h)    Adv Ghandi Badela;i)    Nkk Mokgadi Maseko; kanye noj)    Mnu Joel Netshitenzhe.6.2.    Abaqokelwe ukuba ngamalungu oMkhandlu Wezamalayisensi Okundiza Ngamabhanoyi:a)    Dkt Malindi Neluheni (uSihlalo);b)    Nksz Kenosi Selane (iPhini likaSihlalo);c)    Adv Frans Johannes van der Westhuizen;d)    Mnu Bheki Innocent Dladla; kanye noe)    Nksz Sibongile Rejoyce Sambo.6.3.    Abaqokelwe ukuba ngamalungu oMkhandlu Wamazwe Ngamazwe Wezokundiza Ngamabhanoyi:a)    Adv Phetole Patrick Sekhule (uSihlalo);b)    Dkt Xolani David Gwala (iPhini likaSihlalo);c)    Nksz Deshnee Govender;d)    Adv Lufuno Tokyo Nevondwe; kanye noe)    Nksz Fulufhelo Velda Mphuti6.4.    Abaqokelwe ukuba ngamalungu eBhodi Yebhange Lezomhlaba kanye neBhange Lentuthuko Yezolimo.a)    Slz Abdus Salam Mohammad Karaan (oqashwe kabusha);b)    Nksz Susan Ann Lund (oqashwe kabusha);c)    Mnu Mabotha  Arthur Moloto (uSihlalo);d)    Mnu Njabulo Zwane; kanye noe)    Nksz Dudu Hlatshwayo.6.5. Abaqokelwe ukuba ngamalungu eBhodi ye-Transnet SOC Ltd (njengabaQondisi Abangeyona Ingxenye Yesigungu Esiphezulu):a)    Nksz Linda Carol Mabaso (uSihlalo);b)    Mnu Stanley David Shane;c)    Mnu Mogokare Richard Seleke;d)    Dkt Gideon Mahlalela;e)    Nksz Potso Elizabeth Bridgette Mathekga;f)    Nksz Zainul Abedeen Nagdee;g)    Mnu Vusi Matthew Nkonyane;h)    Mnu Peter George Williams;i)    Mnu Brett Gerard Stagman;j)    Nksz Yasmin Forbes (oqashwe kabusha); kanye nok)    Nksz Nazmeera Moola (oqashwe kabusha).6.6. Abaqokelwe ukuba ngamalungu eBhodi ye-Eskom SOC Ltd (njengabaQondisi Abangeyona Ingxenye Yesigungu Esiphezulu):a)    Mnu Zola Andile Tsotsi (oqashwe kabusha futhi onguSihlalo);b)    Mnu Chwayita Mabude (oqashwe kabusha);c)    Mnu Norman TinyikoBaloyi;d)    Dkt Pathmanathan Naidoo;e)    Nksz Venete Jarlene Klein;f)    Nksz Nazia Carrim;g)    Mnu Romeo Kumalo;h)    Mnu Mark Vivian Pamensky;i)    Mnu Zethembe Wilfred Khoza;j)    Dkt Baldwin Sipho Ngubane; kanye nok)    Nksz Devapushpum Viroshini Naidoo.6.7. UMnu Geoff Qhena uqashwe kabusha njengoMphathi Omkhulu (i-CEO) wesiKhungo Sezokuthuthukiswa Kwezimboni (i-IDC). Amagama aMalungu eBhodi ye-IDC angakamenyezelwa azomenyezelwa nguNgqongqoshe Patel ezinsukwini ezimbalwa ezizayo.6.8  Umkhakha Wezemisebenzi Kahulumeni / Abanye abaqashiwe:a)   Ukuqashwa kwe-CEO yeBhange Lezomhlaba, uMnu TP Nchocho kusukela mhla lu-1 kuMasingana 2015 ngaphansi kwenkontileka yeminyaka emihlanu, ezophela mhla zingama-31 kuZibandlela 2019.b) Ukuqashwa kwe-CEO yeSikhungo Sokutshalwa Kwezimali Zikahulumeni (i-PIC), uDkt Daniel Mmushi Matjila, ozoqala ngokushesha emsebenzini, isikhathi esiyiminyaka emihlanu kuze kube ngumhla zingama-30 kuLwezi 2019.c)  Ukuqashwa kabusha kukaMnu Murray Michell, njengoMqondisi weSikhungo Sezobunhloli Bezezimali (i-FIC), isikhathi esengeziwe esiyiminyaka emibili, kusukela mhla lu-1 kuMasingana 2015 kuya kumhla zingama-31 kuZibandlela 2016.d)  Ukwelulwa kwenkontileka kaMqondisi-Jikelele woMnyango Wezasekhaya, uMnu Mkuseli Apleni, isikhathi esengeziwe esiyiminyaka emihlanu, kusukela mhla lu-1 kuMbasa 2015 kuya kumhla zingama-31 kuNdasa 2020.e)   Ukuqashwa kweSikhulu Esiyinhloko Esilawula Imisebenzi Eyenziwayo eMnyangweni Wezokuthuthukiswa Kwezindawo Zasemakhaya Nezinguquko Kwezomhlaba uMnu Marks Charles Thibela.f)  Ukuqashwa koMphathi Omkhulu Wezezimali eMnyangweni Wezokuthuthukiswa Kwezindawo Zasemakhaya Nezinguquko Kwezomhlaba, uNksz Rendani Sadiki.IsiphethoIKhabhinethi ithanda ukufisela wonke umuntu amaholidi amnandi, futhi kumele siphumule kahle ukuze sibuye sinomdlandla ngowezi-2015 futhi sisebenze ngokuhlanganyela ngenhloso yokufezekisa umsebenzi osemahlombe kahulumeni. Sisonke, siqhubekisela iNingizimu Afrika phambili.Imibuzo ingaqondiswa ku: Mnu Donald LiphokoInombolo yeselula: 082 901 0766"
ISitatimende Somhlangano Wekhabhinethi Wangomhla ziyi-18 Nhlolanja 2015,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/zu/speeches/statement-cabinet-meeting-held-18-february-2015-19-feb-2015-0000,"1. Ukuqaliswa kokusebenza kweziNhlelo Zikahulumeni Ezisemqoka1.1. IKhabhinethi iyayamukela Inkulumo Echaza Isimo Sezwe (i-SoNA) kaMongameli uJacob Zuma, enikeze abantu baseNingizimu Afrika ithuba lokuzwa Uhlelo Lokusebenza Lukahulumeni. Uhulumeni unxusa bonke ababambiqhaza ezweni lonkana ukuba Basebenzisanee ohlelweni olunamaphuzu ayisishiyagalolunye ukuze babhebhezele ukukhula komnotho futhi basungule imisebenzi. Ukuqinisekisa ukuthi abantu baseNingizimu Afrika baluqonda kangcono Uhlelo Lokusebenza Lukahulumeni, ngemuva kwe-SoNA kuye kwenziwa izinhlelo zokuxhumana ukuze zihlinzeke ngemininingwane maqondana nezimemezelo ezenziwe nguMongameli. Lezi zimemezelo zibandakanya imihlangano Yamaqoqo oNgqonqoshe Nabezindaba ebanjwe kusukela ngomhla ziyi-15 kuya kumhla zingama-24 Nhlolanja 2015.Ngaphezu kwalokho, Inkulumo yeSabiwomali yonyaka wezi-2015/16 ehlelelwe umhla zingama-25 Nhlolanja 2015 izoqhakambisa ukwabiwa kwezinsizakusebenza ezinhlelweni ezahlukahlukene zikahulumeni njengoba zigcizelelwe nguMongameli.IKhabhinethi iyakugxeka kakhulu ukuziphatha okunobudlova nokungahambisani nokuba sephalamende kwamanye Amalungu ePhalamende okwenzeke ngenkathi Kuvulwa iPhalamende.Kuyadumaza kakhulu ukuthi laba bantu abaqokwe ngumphakathi ukuthi bawumele ePhalamende bakhethe ukuthela ngehlazo ukuzidela kanye nomzabalazo owenziwa ukuze kuzuzwe intando yeningi labantu yethu esayilwela kanzima.1.2 IKhabhinethi iye yachazelwa kafushane maqondana nenqubekela phambili esiyenziwe ngoHlelo lwe-Operation Phakisa Lomnotho Wasolwandle. I-Lab noma isigaba sokuhlela senziwa e-Durban ngoNtulikazi noNcwaba wezi-2014 futhi saholela ekukhiqizweni ‘kwezinhlelo zokuhlukaniswa ’  komsebenzi ube yizindinyana ezingafezekiswa kalula ukuze kukhuliswe umnotho wasolwandle.  Lolu Hlelo (i-Operation Phakisa)  selungene esigabeni sokuqaliswa kokusebenza, okubandakanya ukuqapha kanye nokuphatha umklamo wokuqaliswa kokusebenza. Amayunithi okudilivela asesunguliwe kanti futhi izindlela zokuqapha kanye nokukhulisa umnotho kanjalo nezinqubo sezibekiwe.Ukuchazelwa kafushane kweKhabhinethi kuphinde kwahlinzekwa maqondana ne-Operation Phakisa yesibili eholwa nguMnyango Wezempilo, egxile Kwisibalo Semitholampilo Esezingeni Elifanelekile eyakhiwayo futhi eyethulwa nguMongameli mhla ziyi-18 Lwezi 2014.1.3 IKhabhinethi igunyaze Iqhinga Likazwelonke Lohlaka Lokusebenza Lamalungelo kanye Nempilo Yezocansi Lwabantu Abasha kanye Nokuzalana.   Iqhinga ligxile ekuthuthukisweni kanye nokukhuthazwa kwemiphumela yezempilo nokuyilapho impilo yezocansi lwabantu abasha kanye nokuzalana iwumongo khona.   Iqhinga lizophinda liqinisekise ukudidiyelwa okwenziwe ngcono, ukuxhunyaniswa kanye nokuhanjelwaniswa nohlelo lukahulumeni, izinhlangano zomphakathi kanye nokubanjiswene nabo kwezentuthuko oseluvele lusebenza endimeni yempilo yezocansi lwabantu abasha kanye nokuzalana. Ikomidi loNgqongqoshe Abahlukahlukene leNqubomgomo Yezakhamuzi lizokwengamela ukuqaliswa kokusebenza, ukuqapha kanye nokuhlolwa kwaleli Qhinga.1.4 IKhabhinethi igunyaze ukushicilelwa kohlaka lweNqubomgomo Yokuthuthukiswa Kwezingane Kusenesikhathi eMqulwini Kahulumeni. Lokhu kuyingxenye yoHlelo Lokusebenza Oludidiyelwe lwaseNingizimu Afrika Lokuthuthukiswa Kwezingane Kusenesikhathi – Oluqhubekela phambili ohlelweni lonyaka wezi-2013 ukuya kowezi-2016, olwagunyazwa yiKhabhinethi mhla ziyi-18 Mandulo 2013. Inqubomgomo ihlinzeka ngohlaka lokusebenza lokuziphendulela kukahulumeni ekuhlinzekeni ngesithungo esibanzi sezinsizakalo eziseqophelweni eliphezulu Zokuthuthukiswa Kwezingane Kusenesikhathi ezizotholakala ezweni lonke ngamanani agculisayo futhi zibe seduzane nemiphakathi ukuze zonke izingane zizothola ithuba elilinganayo lokufinyelela kuzona.Inqubomgomo iphinde yethule inqwaba yezinsizakalo ezintsha ezizogcwalisa izikhala ezihlonziwe ezinsizakalweni ezinhlobonhlobo ezitholakalayo njengamanje ikakhulukazi ezinsukwini zokuqala eziyi-1 000 zempilo yengane.IKhabhinethi iphinde yagunyaza ukusungulwa kweKomidi loNgqongqoshe Abahlukahlukene (i-IMC), elizoqinisekisa indlela yokusebenza ebumbene nedidiyelwe. USihlalo walo kuzokuba wuNgqongqoshe Wezokuthuthukiswa Komphakathi.1.5 IKhabhinethi igunyaze ukukhishwa kombiko Wezwe Owuhlaka Lokuqala Oluyizikhawu maqondana neNgqungquthela yeNhlangano Yezizwe Ezihlangene (i-UN) ephathelene Namalungelo Abantu Abaphila Nokukhubazeka, ukuze umphakathi uphawule ngawo isikhathi esiyizinsuku ezingama-20. Umbiko ukhuluma ngesikhathi esiphakathi kukaMbasa wezi-2012 kuya kuNdasa wezi-2013.1.6 IKhabhinethi igunyaze ukuthi iNingizimu Afrika ibambe iqhaza Onyakeni Webalazwe Lamazwe Omhlaba ngowezi-2015 nowezi-2016 ngokuhlela imicimbi ezingeni likazwelonke ngenhloso yokukhulisa izinga lokuqwasha ngebalazwe kanye nokukwazi ukufunda nokubhala eNingizimu Afrika.  Amabalazwe asiza ukukwazi ukuqonda izinkinga kanye namathuba, njengokuhlinzekwa kwezindlu, ukulondolozwa kwemithombo yezemvelo, ukuphatha ubungozi kanye nokugqugquzela ingqalasizinda yezokuthutha eyenziwa ngesikhathi futhi ephelele. Ukuqonda ulwazi lokuklanywa komumo womhlaba kugqugquzela ukuhlela kanye nokuthathwa kwezinqumo ezimayelana nokuthuthukiswa kweNingizimu Afrika.2. Izinqumo zeKhabhinethi eziqavile2.1 IKhabhinethi igunyaze Umyalelo omaqondana nokuqaliswa kokusebenza kokuhlolwa okugxiliswe olwazini lomsebenzi kumalungu Emisebenzi Yabaphathi Abaphezulu (i-SMS), okhishwe ngokweSahluko 4 Ingxenye II (d) neSahluko 4, Ingxenye VI Sezimiso Zemisebenzi Kahulumeni, zonyaka wezi-2001.Umyalelo ochitshiyelwe ukhuthaza ukuhlonzwa ngokuzimele kwezikhala zokuthuthukiswa kweLungu le-SMS, wethula ukusetshenziswa kwemisebenzi enobuchule obuthile futhi uhlinzeka ngomhlahlandlela wokuthi iminyango ingayisebenzisa kanjani imiphumela yokuhlolwa kolwazi lomsebenzi ngokuhlanganyela nazo zonke ezinye izinqubo zokuqashwa kanye nokuqokwa kwabasebenzi.2.2 IKhabhinethi igunyaze ukusingathwa kweSonto Eligxile kwiMbizo Kazwelonke kusukela mhla ziyi-7 kuya mhla ziyi-12 kuMbasa ngaphansi kwendikimba ethi “Sisonke siqhubekisela iNingizimu Afrika phambili”.Leli Sonto lizogqanyiswa ukuhambela umuzi ngomuzi kuthathwa imininingwane ngezimpilo zabantu bakhona; ukudlula noma ukuhanjelwa kwemiklamo; izinkulumo-mpendulwano zababambiqhaza; kanjalo nokuxoxisana nemiphakathi yabemithombo yezindaba. Lokhu kuhlinzeka izikhulu eziphethe ngesithangami sokuxoxisana ngqo nabantu baseNingizimu Afrika, zizizwele ngokwazo izinkinga zomphakathi futhi ziqaphe inqubekelaphambili yezinhlelo zikahulumeni.3 IMithethosivivinywa3.1 IKhabhinethi igunyaze ukushicilelwa koMthethosivivinywa Wokuvikelwa, Ukukhuthazwa, Ukuthuthukiswa kanye Nokuphathwa Kwezinhlelo Zolwazi Lomdabu owuhlaka lokuqala eMqulwini Kahulumeni kanjalo nenqubo yokuxoxisana nomphakathi. Injongo enkulu yalo Mthethosivivinywa ukugqugquzela ukuvikelwa Kolwazi Lomdabu kanye nokubuyiswa nokwamukelwa kolwazi Lomdabu oluhlobene noluphethwe yimiphakathi yomdabu kanye neyendawo eNingizimu Afrika.  Ugqugquzela ukubuyiswa kwamalungelo kanye nemihlomulo imiphakathi yomdabu kanye neyendawo eyayiphucwe yona.3.2  IKhabhinethi igunyaze ukushicilelwa koMthethosivivinywa Wokuchibiyela Ukulawulwa Kwezibhamu, wonyaka wezi-2015 eMqulwini Kahulumeni ukuze umphakathi uphawule ngawo. UMthethosivivinywa uchibiyela uMthetho Wokulawulwa Kwezibhamu, wonyaka wezi-2000 futhi uphendule kwiNhlosombono Yohlelo Lokuthuthukiswa Kwezwe (i-NDP) ngokufuna ukwenza ngcono uhlaka lokusebenza olusemthethweni nolulawulayo oluzobusa ukuphathwa kwezibhamu. Ukulawulwa kwezibhamu kuyingxenye ebalulekile yendlela kahulumeni yokulwisana nobugebengu.4 Isimo seKhabhinethi Ezindabeni Ezisematheni4.1 IKhabhinethi inxusa imiphakathi kanye nezinhlaka ezihlelekile ukuba zisebenzisane nohulumeni, ngaphansi kobuholi beHhovisi likaNgqongqoshe Wokwengamela Ngokubambisana kanye Nezendabuko, ukuqinisekisa ukuthi izingqinamba ezizungeze indawo yase-Malamulele e-Limpopo ziyaxazululwa.  IKhabhinethi iyakugxeka kakhulu ukuphazanyiswa kokufunda ngamanye amaqembu njengendlela yokuzwakalisa izikhalazo zawo. Lokhu kuphuca izingane ilungelo lazo lokufunda futhi kuncishe ezinye ilungelo lokubhalisela izivivinyo zazo zokuchibiyela iBanga le-12. Ukusungulwa kukamasipala e-Malamulele kumele kwenziwe ngaphakathi kwemingcele yomthetho njengoba kunqunywe yiBhodi Lokuklanywa Kwemingcele.4.2 IKhabhinethi iyakugxeka kakhulu ukuhlaselwa kwabantu bokufika kuleli njengesenzo sobugebengu futhi iyagcizelela ukuthi izikhungo zokuqiniswa komthetho ngeke zinqikaze ukuthatha izinyathelo ngokushesha kunoma ubani otholwe ebhebhezela lolo dlame olunjengalelo. Alikho inani lobunzima kwezomnotho kanye nokungagculiseki elingabekwa njengesizathu esizwakalayo sokwenza  ubugebengu obuhlobene nalokhu kuhlaselwa. INingizimu Afrika ingelinye lamazwe acikica Isivumelwano saseGeneva esiqondene Nabakhoseli bakwamanye amazwe futhi izinikele ukuvikela bonke abantu bokufika abakuleli lizwe. Njengelinye lamazwe acikica lesi Sivumelwano, futhi njengezwe eliqhakambisa amalungelo abantu, sizowavikela amalungelo ayisisekelo abantu bonke abangaphakathi kwelizwe lethu, kubandakanya nabantu bokufika kuleli.4.3 IKhabhinethi igunyaze ukubekwa ezithebeni zePhalamende kweSivumelwano Esisungula Isikhwama Esizobhekelela Izigameko Zokulahlekelwa Ebezingalindelekile zeBRICS ukuze kuthathwe isinqumo sokuthi lesi sivumelwano kumele sicikicwe yini noma cha kanye Nesivumelwano maqondana Nebhange Lezentuthuko Elisha. Ukuhlelenjwa Kwezingodla Zemigwamanqa kuyasungulwa ukuze kusabele ezingcindezini zesikhashana zokuzinzisa izinkokhelo. Ngaphezu kwalokho, kuzosebenza njengesinyathelo sokuvikela ukusiza amazwe e-BRICS avimbele izingcindezi zesikhathi esifushane zokuphelelwa imali, kuzohlinzeka ngoxhaso oluhlanganyelwe futhi kuqinise ukuphepha kwenzuzo yezezimali yomhlaba wonke.4.4 IKhabhinethi iyakuqaphela ukudluliswa kukaSihlalo wengxenye yaseNingizimu Afrika woMkhandlu Wezamabhizinisi e-BRICS kusuka kuMnu. Patrice Motsepe kuya kuMnu. Brian Molefe. UMnu. Motsepe waba ngusihlalo wokuqala ngqa wakho kokubili ingxenye yaseNingizimu Afrika kanye noMkhandlu Wezamabhizinisi e-BRICS wonkana. Ngesikhathi sakhe sokuba sesikhundleni, uMnu. Motsepe waphumelela ekusunguleni lo mgwamanqa obalulekile njengengxenye esemqoka yesakhiwo se-BRICS futhi wasebenza njengosihlalo ngamalengiso. IKhabhinethi iyambonga uMnu. Motsepe ngokusebenza kahle kwakhe futhi ifisela uMnu. Molefe okuhle kodwa njengoba ethatha lo msebenzi obaluleke kangaka.4.5 IKhabhinethi incoma iqembu Lesizwe Lekhilikithi ngokudlala kahle kwalo emdlalweni Wendebe Yomhlaba Yekhilikithi futhi ibafisela okuhle kodwa njengoba izwe lonke  lizobaxhasa nasemqhudelwaneni oqhubekayo e-Australia nase-New Zealand.4.6 IKhabhinethi ihalalisela umdlali kamakhweyana u-Wouter Kellerman owaklonyeliswa ngeNdondo ye-Grammy nge-album engungqa-phambili yesikhathi samanje. UMnu. Kellerman uqophe i-Winds of Samsara kanye nomqambi wezingoma waseNdiya u-Ricky Kej, okubazuzele indondo ngokusebenzisana kwabo.4.7 IKhabhinethi izwakalisa ukubonga kwayo kubona bonke abathengi bakagesi ngokusabela ekhweleni lokunciphisa ukusetshenziswa kukagesi. Uhlelo lokubhekana nezingqinamba zikagesi luthola ukunakwa okuphezulu eqhulwini.  Ithimba Lokuhlela Nokwenza Amasu elasungulwa yiKhabhinethi ngoZibandlela wezi-2014 liholwa yiPhini likaMongameli u-Cyril Ramaphosa liyanyakaza ukusheshisa ukuqaliswa kokusebenza kohlelo olunamaphuzu amahlanu ngenhloso yokuguqula isimo samanje sibe ngcono.4.8 IKhabhinethi ihlanganyela noMongameli Zuma ekudluliseni amazwi enduduzo emndenini kanye nabangani bengcithabuchopho kwezokubhala ngesiBhunu uSolwazi André P. Brink. Uzokhunjulwa njengomunye wababhali abasemqoka besiBhunu abasebenzisa ikhono labo lokubhala ukulwisana nombuso wobandlululo.5 Imicimbi ezayo5.1 IKhabhinethi igcizelela ikhwela elihlatshwe nguMongameli uJacob Zuma kuzona zona izinhlangano e-Lesotho ukuba ziziphathe ngendlela esungula isimo esigculisayo sokubamba ukhetho olunokuthula, olusobala, oluqotho, kanye nokhululekile futhi olungacwasi muntu, ngaleyo ndlela olubonisa intando yeningi labantu.IKhabhinethi iphinde izwakalise ithemba layo emsebenzini oqhubekayo wokugqugquzela weNxusa le-SADC Elibhekelele Ukuthula e-Lesotho ngaphansi kobuholi bePhini likaMongameli u-Ramaphosa.  Njengengxenye yezinqumo Zezinhloko Zombuso we-SADC Troika kanye Nohulumeni, iNingizimu Afrika izodlala indima yayo ngokuhola kanye nokuba yingxenye yeNxusa le-SADC Elibhekelele Ukuthula Okhethweni loMbuso wase-Lesotho, ngokhetho oluhlelelwe umhla zingama-28 Nhlolanja 2015.5.2 Umkhuzi Wamabutho Wombutho Wezempi Kazwelonke waseNingizimu Afrika, uMongameli uJacob Zuma uzokuba yisikhulu esiqavile esingamele Umgubho Wosuku Lwemibutho Yezempi ngaphansi kwendikimba ethi “Umbutho wezempi osemthethweni nonamandla wabantu baseNingizimu Afrika” mhla zingama-21 kuNhlolanja 2015, e-Potchefstroom, eNyakatho Ntshonalanga.  Usuku Lwemibutho Yezempi lugujwa njalo ngonyaka ukuhlonipha amadoda nabesifazane abasembuthweni abasebenzela izwe ngokuzikhandla lapha ekhaya nangaphandle.5.3 IKhabhinethi igqugquzela bonke abaqashi abathobela uMthetho Wokuqasha Ngokulingana (i-EE) ukuba bangenele Izindondo Zokuqasha Ngokulingana zonyaka wezi-2015 ngaphambi kosuku lokuvala lomhla ziyi-13 kuNdasa 2015.Lo mcimbi osingathwa yiKhomishana Yokuqasha Ngokulingana, uhlonipha abaqashi abaqalise ukusebenza kwamaqhinga aqinisekisa ukuqasha ngokulingana kanye nokuhlukahlukana kwabantu, ngenkathi beqeda yonke imikhuba yokucwasana okungenabulungiswa.5.4 UNgqongqoshe Wezokuvakasha u-Derek Hanekom uzokwethula inkulumo yokuvula ye-Meetings Africa ezobanjelwa eSandton Convention Centre kusukela mhla zingama-23 kuya kuma-25 kuNhlolanja 2015 ngaphansi kwendikimba ethi: “Sithuthukisa i-Afrika Ndawonye.  Lena yiNgqungquthela Kazwelonke yaseNingizimu Afrika Yombukiso okhombisa ngamabhizinisi okuhwebelana ahamba phambili, ehlanganisa ndawonye ababukisi base-Afrika kanye namakhasimende akusasa avela emazweni angaphandle.   5.5  IKhabhinethi igunyaze ukusingathwa yiNingizimu Afrika kweSithangami Sezomnotho Wezwe (i-WEF) - Afrika, eCape Town International Convention Centre (i-CTCC) kusukela mhla zi-3 kuya mhla zi-5 kuNhlangulana 2015. Indikimba izobe ithi “Kudala Namanje: Ukucabanga kabusha ikusasa le-Afrika”. I-WEF-Africa iyisithangami sezomnotho esigxile esifundeni esithile esihlinzeka ngethuba lokuthi osomabhizinisi bendawo kanye nabesifunda kanye nalabo abanentshisekelo yokutshala izimali esifundeni, ukuba bashintshisane futhi bahlolisise imbala amathuba akhona okusebenza ngokubambisana nohulumeni.Umhlangano we-WEF-Africa uzohlinzeka iNingizimu Afrika ngethuba elengeziwe lokuxoxisana ngomfutho futhi inxenxe abaholi base-Afrika, osomabhizinisi bendawo nabangaphandle maqondana nemingenelelo engenzeka ukuhlanganisa isifunda kanye nokuthuthukisa ukukhula komnotho eNingizimu Afrika nasesifundeni.6 AbaqashiweIKhabhinethi igunyaze ukuqokwa kwalaba abalandelayo kodwa ukuqokwa kwabo kuzoqinisekiswa uma sebekhombise ubufakazi beziqu zabo zemfundo futhi sebenikeziwe imvume efanelekile:6.1 Ukwelulwa kwenkontileka yeminyaka emithathu kaDkt Mphathi Philemon Mjwara njengoMqondisi-Jikelele: Umnyango Wezesayensi Nobuchwepheshe.6.2 Mnu. Pule Godfrey Selepe njengoMqondisi-Jikelele woMnyango Wezokuthutha.6.3 Inxusa uNonceba Nancy Losi-Tutu njengeSekela Mqondisi-Jikelele: I-Protocol  DIRCO6.4 Umkhandlu Wamazinga Okubika Ngezezimali:a) Mnu Suresh Kana (uSihlalo, oqashwe kabusha);b) Nksz Christine Ramon (oqashwe kabusha);c) Mnu Johan Brink (oqashwe kabusha);d) Mnu Garth Coppin (oqashwe kabusha);e) Mnu Bruce Mackenzie (oqashwe kabusha);f) Mnu Khaya Dludla (oqashwe kabusha);g) Mnu Dumisani Manana (oqashwe kabusha);h) Nksz Dawn Earp (oqashwe kabusha);i) Nksz Naidene Ford-Hoon (oqashwe kabusha);j) Nksz Kim Bromfield (oqashwe kabusha);k) Adv Rory Wayne Voller;l) Nksz Matshepo Faith More;m) Nksz Anuradha Sing; kanye no-n) Nksz Tania Wimberley.6.5 Mnu Coceko Bambihlelo Johan Pakade njengoMphathi Omkhulu we-Independent Development Trust.Imibuzo:  Ibambela Lokhulumela iKhabhinethi, uPhumla Williams ku:083 501 0139"
Isitatimende Somhlangano Wekhabhinethi wangomhla zizi-4 Ndasa 2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/zu/speeches/isitatimende-somhlangano-wekhabhinethi-wangomhla-zizi-4-ndasa-2015-5-mar-2015-0000,"1. Ukuqaliswa kokusebenza Kwezinhlelo  Zikahulumeni Eziqavile1.1. IKhabhinethi isamukele Isabiwomali Sikazwelonke sowezi-2015 esizoshayela ukuqala kokusebenza kohlelo olunamaphuzu ayisishiyagalolunye njengoba lwethulwa nguMongameli ngenkathi ethula Inkulumo Echaza Isimo Sezwe. Lesi sabiwomali sihlinzeka ngesiqiniseko, ukuzinza kanye nokucongobezela lapho kwenganyelwa izimali zezwe okudingekayo ukuze umnotho waseNingizimu Afrika ukwazi ukusimama nakulezi zimo zomnotho ezinzima.  IKhabhinethi igcizelele ukuthi izinyathelo zezentela ezethulwe Kusabiwomali Sikazwelonke sowezi-2015 ziyadingeka ukuze kwesekwe ezezimali zezwe nakulo nyakamali esikuwo. Abantu baseNingizimu Afrika bayakhuthazwa ukuba basebenzisane nohulumeni ukutheleza izimo zezomnotho esibhekene nazo ukuze kuye phambili ukucijiswa kokusimama komnotho.1.2  IKhabhinethi incoma umsebenzi oncomekayo owenziwe yiPhini likaMongameli uCyril Ramaphosa lapho ebelekelela ukhetho olukhululekile nolunobulungiswa eLesotho ukudlala indima yakhe njengoMdidiyeli Wenhlangano Ethuthukisa Amazwe aseNingizimu ne-Afrika (i-SADC).  IKhabhinethi iphinde income Umkhandlu Wokwelulekwa Kwesigungu Sokhetho (i-EAC), iKhomishani Yezokhetho yaseLesotho (i-LEC), Abezokuphepha kanye nabantu baseLesotho ngokuba babe nokhetho olunokuthula, olukhululekile kanye nolunobulungiswa. INingizimu Afrika izosebenzisana nohulumeni osanda kukhethwa waseLesotho ukuze kusimamiswe umnotho wala mazwe womabili, Isizinda esiseNingizimu ne-Afrika kanye neli zwekazi lonkana.1.3  IKhabhinethi ikubonile futhi ikwamukele ukuzibandakanya kweNingizimu Afrika ekuphawuleni koSuku Lomhlaba Lwezilwane Zasendle mhla zi-3 Ndasa 2015.   Ngaphansi kobugosa bukaNgqongqoshe Molewa iNingizimu Afrika iyaqhubeka nokubeka izinhlelo ezivikela imvelo nendawo yezwe iphinde ilwisane nokuzingela ngokungemthetho.  Okuphambili kulezi ukutshalwa Kofezela Abaluhlaza, phecelezi ama-Green Scorpions, esikhumulweni sezindiza i-OR Tambo International. Lokhu kungokokuqinisekisa ukuthotshelwa Kwezimiso Zemvelo Esengcupheni noma Evikelwe, Izimiso ze-CITES, Izimiso Zokuhlwaywa Kwemvelo Ephilayo, Ukufinyeleleka Nokwabelana Ngemihlomulo kanjalo Nezimiso Zemvelo Yokufika Nehlaselayo.  INingizimu Afrika iphinde yadlala indima eqavile ekuxoxisaneni ne-Interpol, ikakhulukazi kuBhodi Yokweluleka Yekomidi Lokuthotshelwa Kwemibandela Yezemvelo, kanjalo nakumaqembu okusebenza ngobugebengu amathathu e-Interpol lapha sibala Iqembu Lokusebenza Lobugebengu Obubhekiswe Kwizilwane Zasendle, Iqembu Lokusebenza Lezobugebengu Kwezokudoba kanye Neqembu Lokusebenza Lobugebengu Bokungcolisa.1.4 IKhabhinethi ikuqaphele ukuthi i-Durban ifake isicelo sokusingatha ama-2022 Commonwealth Games, nesethulwe ngokusemthethweni eLondon mhla zi-2 Ndasa 2015.  Ukusingatha le midlalo kungadala imisebenzi ebalelwa kweyizi-11 650 kuphinde kusimamise umnotho wezwe ngezigidigidi zamarandi ezibalelwa kwezingama-20. Elinye ifa lale Midlalo kuyoba uhlelo oludidiyelwe lwezokuthutha zomphakathi nesikhuluma nje izinhlelo zakhona sezigunyaziwe.2 Izinqumo zeKhabhinethi Eziqavile2.1 IKhabhinethi igunyaze Ukuchitshiyelwa Kwenqubomgomo Yokushintsha Ukusakaza Ngendlela Edijithali kubandakanywe uhlelo lokulawula ku-Set Top Box (i-STB), noluzocaciswa kahle kunqubomgomo eshicilelwe. Uhulumeni uzohlinzeka nge-STB yamahhala kumakhaya ampofu angaphezu kwezigidi ezinhlanu anomabonakude. Kuzobekwa eqhulwini lawo makhaya asezizindeni ezisemingceleni yezwe. Kungekudala nje Ungqongqoshe Wezokuxhumana uzomemezela usuku okuzovulwa ukusakaza ngendlela edijithali kanjalo nalolo okuzocinywa ngalo ukusakaza ngendlela ebizwa phecelezi, i-analogue.2.2 IKhabhinethi igunyaze Uhlaka lweminyaka emihlanu Lwezolimo, ezamahlathi Nezokudoba kanye Nenqubomgomo Yohlelo Lokusebenza Kwezolimo. Uhlaka lubeka ngokusobala izinselele eziqavile ezibhekene nezimboni zontathu luphinde lunikeze izindlela zokungenelela ezingasetshenziswa kuzo zozine lezi zindawo, lapha sibala Ukulingana noguquko, ukukhula ngokulinganayo nokuncintisana, ukuzinza endaweni kanye nokubusa. Icebo kanye nohlelo lokuqaliswa komsebenzi luzobe lulokhu lubukezwa njalo ngonyaka. Ukwabiwa komhlaba kungolunye lwezinhlelo zikahulumeni oluqhakambisa ukulingana kubantu, kodwa kuze kube manje, akukuningi eselukufezile ekuletheni uguquko.  Kodwa-ke lolu hlelo lokwakha kabusha nokuthuthukisa lwaveza ukuthi inhlosongqangi yokwabiwa komhlaba ingukushintsha ukuma kwesimo sezolimo eNingizimu Afrika. Luphinde lufise ukweseka lezi zimboni ukuze kusimame umnotho kwakhiwe nemisebenzi.2.3 IKhabhinethi igunyaze Umhlangano wama-40 Wezibhedlela Zomhlaba Wenhlangano Yomhlaba Yezibhedlela ozobanjelwa e-Durban ngasekupheleni kowezi-2016.  Inhlangano Yomhlaba Yezibhedlela iyinhlangano yomhlaba wonke jikelele ezimele, engenzi nzuzo, engekho ngaphansi kukahulumeni engeyezibhedlela kanye nezihlangano ezihlinzeka ngosizo lwezempilo. Umhlangano lo waminyaka yonke uhlinzeka abasebenzi bezempilo ngethuba lokucobelelana ngamasu nezindlela zokuthuthukisa imiphumela yezokwelapha.2.4 IKhabhinethi inxusa abazali ukuba bazibandakanye ngokuphelele okhethweni Lwezigungu Ezilawula Ukusebenza Kweszikole (i-SGB) oluzokwenziwa kuzo zonke izikole zikahulumeni kusukela mhla ziyi-6 kuya kumhla zingama-28 kuNdasa 2015.  Ama-SGB alekelela ekuthuthukisweni kwalowo muzwa wokubandakanywa kwemiphakathi ezikoleni zethu. Ukusebenza kwezikole nje jikelele kubandakanya nemiphumela kuvame ukusimama uma abazali bezibandakanye ngokugcwele ezindabeni zezikole.  Aabalelwa ngaphezu kwezi-250 000 amalungu e-SGB akhethwayo esikhathini seminyaka emithathu ukuba aasebenze ukubhekelela izikole zikahulumeni ehlanganiswe umgomo owodwa, ukwenza imfundo ibe yindaba yomphakathi wonkana.3 Imithethosivivinywa3.1 IKhabhinethi igunyaze ukulethwa Kwemithethisivivinywa emibili, yomibili echibiyela Umthetho Wezingane, wezi-2005 (Umthetho ongunombolo 38 wezi-2005) njengoba uchitshiyelwe nguMthetho wama-41 wezi-2007, ePhalamende. Lezi zichibiyelo ziphendula izahlulelo zenkantolo, ezamemezela ukuthi izigaba ezithile zoMthetho zazingahambisani nomthethosisekelo.UMthethosivivinywa Wokuchibiyela Wezingane, wezi-2015 (isigaba sama-75 soMthethosivivinywa) – Ukuchitshiyelwa lokhu kuqondene nokulungiswa kwencazelo yokuthi “icala lezocansi” kanye nokuyenza ihambisane Nomthetho Wobugebengu (amacala ezocansi kanye nokunye okuqondene nalokho) uMthetho ongunombolo 32 wezi-2007. Ukuchitshiyelwa lokhu kuphinde kubhekane nokuvumela izingane ezeqa umthetho ukuba zikwazi ukuzikhulumela ngaphambi kokuba amagama azo afakwe Kurejista Kazwelonke Yezokuvikela. Loku kuchibiyela okuhlongozwayo kuphinde kucacise isidingo sokufaka ingane ngaphansi kohlelo lokunakekelwa ngosingabazali luphinde luhlinzeke ngezinye izigaba ezengeziwe zezingane ezingafaneleka ukuba zitholwe ngabazali abasha.UMthethosivivinywa Wokuchibiyela Wesibili Wezingane, wezi-2015 (isigaba sama-76 soMthethosivivinywa) – uhlose ukuqinisekisa ukuthi zonke izingane zithokozela izinsiza  nemihlomulo okuhloswe ngayo ukuba zithole ukunakekelwa ngokwasemphakathini kanye nokuthi ziphephe kanjalo nokwakha uhlelo lwezenhlalakahle olusebenza ngempumelelo. Uuphinde usophe ukuhlinzeka ngendawo ephephile nenokuvikeleka ezinganeni ezizithola zihlwempu futhi zidinga ukunakekelwa nokuvikelwa.4 Isimo seKhabhinethi Ezindabeni Ezisematheni4.1 IKhabhinethi iyihlaba iyayihlikiza indaba yokuputshuka kwemiqingo engabeka ukuphepha kwezwe engcupheni. Yize noma kuyinqubo yakhona ukuba izwe labelane, phakathi kokunye, ngezindaba ezithinta amathuba ezomnotho kanye nokuphepha kwezwe,   kodwa amahemuhemu okuputshuka kwemiqingo yeNhlangano Kahulumeni Yezokuvikela akukho emthethweni.IKhabhinethi yemukela uphenyo olugcwele leNhlangano Kahulumeni Yezokuvikela odabeni lolu futhi iqinisekisa abantu baseNingizimu Afrika ukuthi izoqhubeka nokwenza umsebenzi wayo wokuvikela nokugcina isithunzi sezwe, izakhamuzi kanye nengqalasizinda kuphephile.  IKhabhinethi igcizelela umyalezo waNgqongqoshe Wezokuvikeleka Kwezwe, uDavid Mahlobo, ukuthi ukuziphatha okufana nalokhu kubukela phansi umsebenzi owenziwayo ukuze kuvikelwe izwe nemingcele yalo.4.2 IKhabhinethi yemukela isimemezelo sakwa-Eskom sokuthi Iyunithi 6 Yesiteshi Sikagesi, i-Medupi, ikhiqize amandla kagesi okuqala kuleli sonto, nokwenza ukuthi ibe iyunithi yokuqala kwayisithupha ukuba asebenzisane. Ukusebenzisana yinqubo lapho ijenereyitha ixhunywa ebuxhakaxhakeni obuphehla amandla agesi kazwelonke. Ngenkathi siqhubeka nokuzama ukwandisa amandla kagesi kuzwelonke, ikhabhinethi inxusa umphakathi ukuba ulandele imithetho ebekiwe yokonga ugesi. Imiphakathi iyakhuthazwa ukuba isebenzise ugesi ngokucongobezela, ngenkathi sisazama ukwethula eminye imithombo yamandla agesi.4.3  IKhabhinethi incoma isibindi, ukuzinikela, ukuzibophezela nokusebenza ngokuzikhandla kwabesilisa nabesifazane abangaphumuli bevikela impahla ukuba ingalimali, imfuyo kanye nemvelo ebalulekile ngenkathi amalangabi eKapa edla lubi. IKhabhinethi izwakalise ukubonga emiphakathini okuthe ngobuntu bayo, yazibandakanya nohulumeni ukwakha izikhungo zokunakekela ukuze kuhlaliswe labo abangenazindawo. Umoya wokuvolontiya okhonjiswe abantu abasize izisulu zomlilo ube muhle kakhulu futhi uyakhuthaza. 4.4 IKhabhinethi isakhathazekile ngokuhlaselwa kwezifikanamthwalo futhi yexwayisa ukuthi izikhungo zomthetho zizoqhubeka nokubonakala ezindaweni ezithintekayo, nokuthi abenzi bokubi bazobhekana nengalo yomthetho. Udlame olubhekiswe kuzifikanamthwalo kuleli luyabhekisiswa yizinhlaka zikaHulumeni.4.5 IKhabhinethi ihalalisele iqembu laseNingizimu Afrika likanobhutshuzwayo Labangaphansi kweminyaka eyi-17, Amajimbos, ngokwenza izwe liziqhenye ngalo lapho liphumelela ukungena emdlalweni wamanqamu Emncintiswaneni Wabangaphansi kweminyaka eyi-17 wezi-2015 e-Afrika e-Niamey, e-Niger.  Indlela abadlale ngayo encomekayo kulo mncintiswano Wentsha Yase-Afrika ubanikeze ithuba lokudlala emncintiswaneni Wendebe Yomhlaba, i-FIFA U17, e-Chile ngasemaphathelweni awo lo ophezulu.4.6 IKhabhinethi izwakalisa isililo ngokudlula emhlabeni kwenye yezingqalabutho zabaculi baseNingizimu Afrika u-Zayn Adam, usaziwayo owayecula phambili eqenjini elalithandwa kakhulu ngeminyaka yezi-1970 i-Pacific Express, nomculo wakhe owavelela isikhathi esiyiminyaka engama-50. Wayehamba phambili emlandweni womculo waseKapa.4.7 IKhabhinethi ithakase kakhulu ngokuthi, njengohulumeni onakekelayo, isiwombe sokugcina sokubuyiswa kwezidumbu zabantu baseNingizimu Afrika abadlula emhlabeni ngenkathi kubhidlika indlu yezivakashi yase-Synagogue Church of All Nation (SCOAN) eLagos sesiphothuliwe.  Imindeni yalabo abalahlekelwe ngabathandiweyo babo isemicabangweni yethu kanjalo nalabo abalimala kule nhlekelele.5 Imicimbi Ezayo5.1 UMongameli Jacob Zuma uzokwethula inkulumo yokuvulwa Kwendlu Yabaholi Bendabuko Kuzwelonke ePhalamende, eKapa ngomhla ziyi-5 Ndasa 2015 (namuhla).  Ubudlelwano phakathi kukahulumeni nabaholi bendabuko bubalulekile ukuze kuqinisekiswe ukuthi kwakhiwa imiphakathi eshabashekayo, enokuphatha ngokulingana kanye nezindawo zasemakhaya ezinesimo esizinzile.5.2 IKhabhinethi iyakwamukela ukubuyiselwa kwamathambo ezishoshovu ezaziwayo zomzabalazo u-JB Marks no-Moses Kotane eNingizimu Afrika zisuka e-Russia lapho zazingcwatshwe khona iminyaka engama-42 edlule. Laba baholi abangazicabangelanga bona bodwa, abathathwa njengabazali bomzabalazo wenkululeko futhi abafaka ugqozi kuzigadlaba ezifana no-Nelson Mandela, Oliver Tambo no-Walter Sisulu, bazothola ukungcwatshwa ngokusemthethweni. UMongameli Jacob Zuma uyalele ukuthi ifulegi lakuleli lithotshwe kusukela ngomhla ziyi-9 kuNdasa kuze kube ngumhla zingama-22 Ndasa 2015. U-Moses Kotane uzongcwatshwa kabusha ePella, eNyakatho Ntshonalanga ngomhla ziyi-14 Ndasa 2015 bese u-JB Marks angcwatshelwe e-Ventersdorp, eNyakatho Ntshonalanga mhla zingama-22 Ndasa 2015. Ukubuyiswa kwamathambo kuyingxenye yokuzibophezela kukahulumeni ekubuyiseni amathambo awo onke amaqhawe afela emazweni okuhamba. Ngonyaka odlule amathambo entatheli eyaziwayo u-Nat Nakasa abuyiswa ngempumelelo esuka e-New York ukuze angcwatshwe kabusha e-Heroes Acre e-Chesterville, e-Durban.5.3 IKhabhinethi yamukela umkhankaso ongukhukhulelangoqo Wokuxilongwa nokuhlolwa kweSifo Sofuba (i-TB) ozokwethulwa yiPhini likaMongameli u-Cyril Ramaphosa ngomhla zingama-24 Ndasa 2015 nokuzobe kuwuSuku Lomhlaba Lwe-TB,  esiFundeni sase-Dr Kenneth Kaunda esiFundazweni saseNyakatho Ntshonalanga – ngaphansi kwesiqubulo esithi “Ukushabalaliswa kukamashayabhuqe we-TB eNingizimu Afrika: Siphuthumisa Usizo Lwethu Kuzisulu Zegciwane leSandulela-Ngculazi”. Lo mkhankaso ongenasiphelo uzohlomisa bonke abantu baseNingizimu Afrika ikakhulukazi labo abahlala emiphakathini yasezimayini, iziboshwa ezisezikhungweni zokuhlunyeliswa kwezimilo kanye nasezinkulisa ukuze bakwazi ukuxilongwa bahlolelwe i-TB. Kule minyaka emihlanu edlule sibe nenqubekela phambili enkulu lapho siqinise amasu kahulumeni okulawula i-TB ngokunyusa amanani abantu abaxilongwa nabahlolwa i-TB ikakhulukazi ngokusetshenziswa koMkhankaso WokuHlolelwa Nokwelulekwa Ngegciwane leSandulela-Ngculazi. Ukuxilongwa nokuhlolwa kuphinde kwalekelelwa ukwethulwa kohlelo lokuhlolwa i-TB ne-TB engazweli imishanguzo lunikeze imiphumela ngaleso sikhathi.5.4 IKhabhinethi incoma ukuzinikela nokuzibophezela kothisha bethu, ngaphandle kwabo ebesingeke sikwazi ukufeza imigomo yethu eminingi njengezwe. Amagama aphakanyiselwe Izindondo Zothisha Kuzwelonke azisa igalelo elingelinganiswa elifakwa othisha emizamweni yokuthuthukisa izwe lethu; umcimbi walezi Zindondo uzoba ngomhla ziyi-7 Ndasa 2015 e-Gallagher Estate, e-Midrand.  UMnyango WezeMfundo Eyisisekelo usingatha lo mcimbi waminyaka yonke ukuze ukhombise ukwazisa ukuzinikela, ukuzibophezela, ukusebenza ngokuzikhandla nokuziphatha ngendlela ehlelekile kothisha.5.5 UNgqongqoshe Wezamanzi Nokuthuthwa Kwendle uNomvula Mokonyane uzokwethula Isonto Likazwelonke Lezamanzi endaweni ehlaselwe yisomiso KwaDukuza, KwaZulu-Natali mhla ziyi-16 Ndasa 2015 ngaphansi kwesiqubulo esithi: “Akukho okungafaniswa Namanzi”. Leli sonto eligujwa nguzwelonke lizophethwa ngoSuku Lomhlaba Lwamanzi mhla zingama-22 Ndasa 2015. Lo mkhankaso uzofundisa abantu baseNingizimu Afrika ngokubaluleka kwamanzi nesidingo sokuphathwa ngendlela ezinzile kwale nsiza eyimvelakancane. IKhabhinethi ikhumbuza bonke abantu baseNingizimu Afrika ukuthi sihlala ezweni elingenawo amanzi amaningi iphinde inxenxe bonke abantu ukuba bonge amanzi ngokulungisa wonke amapayipi avuzayo baphinde benze izinguquko endleleni abaphatha ngayo amanzi.5.6 NgeSonto, mhla ziyi-8 kuNdasa, Usuku Lwabesifazane Lomhlaba (i-IWD) nokuwusuku olusetshenziswa umhlaba ukubheka emuva inqubekela phambili eseyenziwe, nokuba kukhuthazwe ushintsho kuphinde kuthokozelwe izinto ezikhombisa isibindi nokuzimisela kwabantu besifazane abafana nami nawe kodwa abadlala indima engefaniswe emlandweni wayo yonke imiphakathi namazwe. UMnyango Wezabesifazane uzohola imigubho kazwelonke ye-IWD eLanga High School eKapa ngaphansi kwesiqubulo esithi: Amalungelo Abesifazane Ngamalungelo Abantu. Sisonke Siqhubekisela iNingizimu Afrika Engenalo Udlame Phambili. Lesi siqubulo sihambisana naleso seNhlangano Yezizwe esithi: Ukuphathwa ngokulinganayo Kwabesifazane kuyinqubekela phambili yabo bonke abantu! Kanye Nesifungo seNhlangano Yobumbano Lwamazwe Ase-Afrika sonyaka wezi-2015 esithi “Unyaka Wokuhlonyiswa Kwabesifazane Nokuthuthukiswa Ukuze Kufezwe Imigomo Ye-Afrika yangowezi-2063”. Usuku lolu luzosetshenziselwa ukwethula uhlelo lwezingxoxo Zikazwelonke kanye Nezifundazwe nezizoqala kuyo le ephezulu kuze kube nguNhlangulana. Lokhu kuzoba yingxenye yombiko ngesimo sabesimame ozokwethulwa nguMongameli mhla ziyi-8 kuNcwaba.5.7 IKhabhinethi imema Imithombo Yezindaba yaseNingizimu Afrika ukuba ilethe izicelo zokungenela umncintiswano we-SADC Media Awards wezi-2015. Usuku lokuvala umhla zingama-31 Ndasa 2015 futhi imininingwane iyatholakala kusizindalwazi soMnyango Wezokuxhumana i-www.doc.gov.za. Lezi zindondo zixhumanisa izinhlaka ezihlelekile zohulumeni be-SADC, imiphakathi, izifundiswa nabacwaningi, abasebenzi nabemithombo yezindaba. Zigqugquzela ukuhlangana kwesizinda nokusebenzisana ngokukhuthaza izintatheli nabezindaba bamazwe angamalungu alesi sigungu ukuba asakaze izindaba ezimalungana nesizinda. Umncintiswano uphinde ube  Nezindondo Zezindaba Zamanzi nokuyilezo eziqhakambisa Ukuphathwa Ngokudidiyelwe Kwezinsiza Zamanzi Kusizinda se-SADC.6 AbaqashiweBonke abaqashiwe baqashwe ngaphansi kwesivumelwano sokuba kuqinisekiswe iziqu zabo zemfundo kanjalo nokuqinisekiswa kwakho konke okudingekayo.6.1 Mnu Mayihlome Tshwete njengePhini Likamqondisi-Jikelele: Ezokuxhumana kuMnyango Wezasekhaya.6.2 Nksz CM Mogotsi njengePhini Likamqondisi-Jikelele kuMnyango Wezobuciko Namasiko6.3 Mnu Vusimuzi Philemon Madonsela Ukwelulwa kwenkontileka yakhe njengoMqondisi-Jikelele kuMnyango Wokwengamelo Ngokubambisana.7 Amalungu Angesiyo Ingxenye Yesigungu Esiphezulu eBhodi ye-ZA Domain name Authority (i-ZADNA)7.1 Nksz N Dhevcharran  (Usihlalo)7.2 Dkt NYH Mzizana7.3 Mnu AM Brooks7.4 Mnu NM Nkszibi7.5 Adv MJ Ralefatane7.6 Mnu MNU Khumalo7.8 Dkt YKN Mohutsioa-Mathabathe7.9 Nksz  MO Morata7.10 Mnu J Tshipa8 Amalungu Angesiyo Ingxenye Yesigungu Esiphezulu eBhodi Ye-BroadBand Infraco8.1 Mnu BMC Ngcobo (uSihlalo)8.2 Nksz MM Maponya8.3 Dkt A Githiari8.4 Nksz N Selamolela9 Abaqondisi Abangesiyo Ingxenye Yesigungu Esiuphezulu  beBhodi Ye-SENTECH9.1 Mnu MA Mello (uSihlalo)9.2 Mnu SM Radebe9.3 Mnu LC Mtimde10 IBhodi Yesikhungo Sikazwelonke Senhlanganisela-Mvelo eNingizimu Afrika (iSANBI)10.1 Nksz MNE Magomola (uSihlalo)10.2 Dkt ST Cornelius10.3 Dkt JM Matjila10.4 Nksz BD Ngidi10.5 Mnu S Gounden10.6 Nksz NN Mnqeta10.7 Nksz T Godongwana10.8 Prof. BW van Wilgen10.9 Dkt YN Seleti10.10  Nksz S Mancotywa10.11   Nksz TE Abrahamse11 IBhodi Yamapaki Azwelonke eNingizimu Afrika (i-SANParks)11.1 Nksz J Yawitch   (uSihlalo)11.2 Dkt K Njobe11.3 Mnu ET Khumalo11.4 Dkt CG Olver11.5 Nksz F Futwa11.6 Nksz BD Ferguson11.7 Mnu M India11.8 Mnu L Zitha11.9 Dkt M Matlou11.10 Mnu MT Mokono11.11 Dkt N Mzilikazi11.12 Nksz T Semane11.13 Nksz JE McCourt11.14 Mnu FG Mketeni12 Abaqondisi Abangesiyo Ingxenye Yesigungu Esiphezulu e-South African National Roads Agency Limited (i-SANRAL)12.1 Mnu R Morar (uSihlalo)12.2 Nksz A Lawless12.3 Nksz ZJ Kganyago12.4 Mnu M Matete12.5 Nksz D Mashile-Nkosi13 Abaqondisi Abangesiyo Ingxenye Yesigungu Esiphezulu be-Airports Company South Africa Limited Board (i-ACSA)13.1 Mnu SD Macozoma (uSihlalo)13.2 Dkt NKSZ Mabela13.3 Nksz S Simelane13.4 Nksz MK MatlouIshicilelwe ngabo: nguMnyango WezokuxhumanaImibuzo Ingabhekiswa: Phumla Williams (Ibambela Lokhulumela iKhabhinethi)Inombolo engashayelwa: 083 501 0139"
Isitatimende somhlangano weKhabhinethi wangomhla ziyi-18 Ndasa 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyi-18-ndasa-2015-19-mar-2015-0000,"1. Ukudlula emhlabeni kukaNgqongqoshe u-Ohm Collins Chabane1.1. IKhabhinethi izwakalisa ubuhlungu nokudabuka ngokudlula emhlabeni kungaNgqongqoshe uChabane kanye nabaqaphi bakhe, oSayitsheni Lesiba Samuel Sekele kanye noMareme Lawrence Lentsoane, abadlule emhlabeni kabuhlungu engozini yemoto enyantisayo ngeSonto mhla ziyi-15 Ndasa 2015. UHulumeni kanye nabantu baseNingizimu  Afrika bonkana bazosala bezikhotha amanxeba becabanga ngemisebenzi yalesi sibenzi sabantu ebesizibophezele ngaso sonke isikhathi ukwakha iNingizimu Afrika engcono kwaze kuba kufika usuku lwaso lokwedlula emhlabeni.NjengeLungu Lekhabhinethi, umufi ongasekho uNgqongqoshe Wezemisebenzi Kahulumeni Nokuphathwa Kwayo uzofihlwa Ngokohlelo Lomngcwabo Kahulumeni Osemthethweni Olungumkhakha 1. Inkonzo yomngcwabo iyoba ngoMgqibelo mhla zingama-21 Ndasa 2015 esigodini saseXikundu eMalamulele, esifundazweni saseLimpopo. IKhabhinethi yedlulisa ukudabuka kwayo kwimindeni nakubangani bakaNgqongqoshe ongasekho kanye nakweyabaqaphi bakhe ababili.2. Ukuqaliswa kokusebenza Kwezinhlelo  Zikahulumeni Ezisemqoka2.1. UMongameli uJacob Zuma uzohola imigubho yama-50 yokuthokozela ucwaningo lwesiphehli senuzi okuyi-SAFARI-1 nesingaphansi Komlawuli Wamandla Kazwelonke waseNingizimu Afrika (i-NERSA) ePelindaba eduze kwasePitoli. Kusukela selokhu sanikwa ilungelo lokusebenza ngomhla ziyi-18 Ndasa 1965, lesi siphehli, nesingumkhiqizi omkhulu wama-isotopes asetshenziswa kwezokwelapha kanye nasezimbonini kuleli ngisho nasemazweni aphesheya, sesithole ukunconywa okukhulu kanye nokuchonywa uphaphe lwegwalagwala yizinhlaka zamazwe omhlaba. Lesi siphehli sesidlale indima ebaluleke kakhulu ocwaningweni lwenuzi, ekuthuthukisweni kanye nasekufundiseni ngayo futhi sesibeke iNingizimu Afrika ekhaleni lokuqhuba umkhankaso wezesayensi.2.2. IKhabhinethi imema bonke abantu baseNingizimu Afrika ukuthi baqoke abantu abafanele ukuthi babamele Kwikhomishani Yokuklama yeLizwe Lonkengaphambi kosuku lokuvala okungumhla ziyi-10 Mbasa 2015. Le khomishani entsha izogxila kakhulu ekwelulekeni uhulumeni ukuthi angakwazi kanjani ukwenza ukuthi Uhlelo Lokuthuthukiswa Kwezwe (i-NDP) lusebenze. Ngaphezu kwalokho, le khomishani izophinda futhi isize ekuthuthukiseni izinhlelo ezinqala emikhakheni ekhethekile edinga ukunakwa ukuze kukhuliswe umnotho, kube noshintsho olubambekayo kwezomnotho kanye nentuthuko eqhubekayo. Ukuthola ulwazi olwengeziwe mayelana nohlelo lokuqoka abantu ungangena kulesi sizindalwazi: www.thepresidency.gov.za3. Izinqumo zeKhabhinethi Eziqavile3.1. IKhabhinethi iye yaphasisa ukulethwa Kwezichibiyelo kuMthetho Wase-Rome Wenkantolo Yobugebengu Yamazwe Omhlaba (i-ICC) ukuze zigunyazwe. Lezi zichibiyelo zifaka phakathi ukuchazwa kwamacala obudlova kanye nezenzo ezingabizwa ngokuthi zingamacala empi kuMthetho Wase-Rome nowemukelwe Yisigungu Samaqembu Ombuso (e-Kampala, ezweni lase-Uganda mhla ziyi-11 Nhlangulana 2010).Ukugunyazwa kwalezi zichibiyelo kuMthetho Wase-Rome kwenziwa yiNingizimu Afrika kubonisa ukuzibophezela kukahulumeni wakuleli ukulwisana namacala abucayi enziwe kubantu kanye namacala obudlova uma enziwe ngaphakathi kwezwe lethu noma ngaphandle kwalo. 4. Isimo seKhabhinethi ezindabeni ezisematheni4.1. IKhabhinethi iziqaphele izingxoxo ezikhona mayelana nesigamu sakamuva semingcele ehlongozwaywo futhi iyakwazisa ukuthi izingxoxo eziphusile ziyinto esenhliziyweni yentando yethu yeningi. Njengoba kukhona omasipala abatabalasayo ukuletha izidingo kubantu futhi uthole ukuthi bayantengantenga ngenxa yezimali ezingenele kanye nokungabuswa ngendlela, imingcele yomasipala iyaye ihlale ihlale ibuye ibuyekezwe.Lezi zinguquko ezihlongozwaywo ziyaye ziqale zibukisiswe kahle Yibhodi Eliklama Imingcele Yomasipala (i-MDB), nokuyisikhungo esethweswe umsebenzi wokwenza imingcele yomasipala ngokusho Kukahulumeni Wendawo: uMthetho Wokukalwa Kwemingcele Yomasipala, 1998 (uMthetho 27 we-1998) kanye noMthethosisekelo WaseRiphabhlikhi YaseNingizimu Afrika we-1996. Njengesikhungo esizimele, zonke izinhlelo ze-MDB zenziwa obala futhi kuyaboniswana nangazo. IKhabhinethi, ikhuthaza imiphakathi ukuthi ibambe iqhaza elibonakalayo kulezi zinhlelo. IKhabhinethi iyasigxeka isenzo sokusetshenziswa kwezimashi ezinodlame njengendlela yokusombulula ukungaboni ngasolinye ngodaba lwemingcele. Umsebenzi we-MDB uyingxenye ebalulekile yomsebenzi kahulumeni wokuthi Azibuyele Emasisweni ukuqinisekisa ukuthi imiphakathi inikwa izidingo ezingcono neziwufanele.4.2. IKhabhinethi ihalalisela abantu baseLesotho ngokuba nokhetho olunokuthula nolungenazihibe futhi ibakhuthazile ukuthi basebenzisane ukuze kube nokuthula okungapheli kanye nokuthuthuka kwezomnotho. IKhabhinethi futhi ihalalisela uNdunankulu omusha wezwe laseLesotho, uMhlonishwa uPakalitha Mosisili ngokuqokwa kwakhe kanye nangokubekwa kwakhe esihlalweni ngempumelelo okwenzeka ngoLwesibili mhla ziyi-17 Ndasa 2015, kanti lowo mcimbi wawuhanjelwe nanguMhlonishwa uMongameli uJacob Zuma kanye nePhini LikaMongameli uCyril Ramaphosa.IKhabhinethi ibuye yahalalisela iPhini LikaMongameli ngendima elayidlala neyaholela ekutheni kube nokhetho oluyimpumelelo eLesotho.  IKhabhinethi yaphinda futhi yancoma indima eyadlalwa yiNhlangano Ethuthukisa Amazwe aseNingizimu ne-Afrika (i-SADC) ekwenzeni ukuthi kube nokuthula nozinzo kanye nokukhethwa kohulumeni omusha kuleliya lizwe. IKhabhinethi yaphinda yakubeka kwacaca ukuzibophezela kweNingizimu Afrika ukuqhubeka nokusebenzisana nezwe laseLesotho ukuqhubeka nokukhulisa amaxhama okuxhumana ngokugxila kakhulu ekuqiniseni ezomnotho kanye nokubambisana kwezenhlalo nokuyoholela ekwenzeni ngcono izimpilo zabantu.5. Imicimbi ezayo5.1. IPhini likaMongameli uRamaphosa uzohambela Usuku Lokugujwa Kwenkululeko Yama-25 e-Namibia, kuhlanganisa nokubekwa ngokusemthethweni kukaMongameli u-Hage Geingob e-Windhoek ngomhla zingama-21 Ndasa 2015. IKhabhinethi ithanda ukuhalalisela izwe lase-Namibia ngokugubha lolu suku osekuyi-Silver Jubilee futhi iphinde ihalalisele noMongameli Geingob ngokuqokwa kwakhe ukuthi abe nguMongameli wesithathu kuleliya lizwe. 5.2. UMongameli uZuma uzovakashelwa nguMongameli waseZimbabwe uMongameli uRobert Mugabe kusukela ngomhla ziyisi-8 kuya kumhla ziyisi-9 Mbasa 2015 ePitoli. Lokhu kuvakasha kuyoholela ekutheni kube Nesithangami Sabamabhizinisi Phakathi KweNingizimu Afrika NeZimbabwe okuhlelwe ukuthi sibe ngomhla ziyisi-9 Mbasa 2015, nokuhloswe ngaso ukukhulisa amaxhama okuxhumana kwezohwebo kanye nezokutshalwa kwezimali phakathi kwalawa mazwe womabili.5.3. UMongameli uZuma kuzothi ngomhla ziyi-19 Ndasa 2015 ethule izitimela ezingama-95 ePitoli nezakhiwe njengengxenye yohlelo lweTransnet lokutshala imali eyizigidigii zamarandi ezingama-300 ukulungisa kabusha ingqalasizinda kwimboni yezokuthwala impahla kuleli. Kulesi sikhathi sokutshalwa kwemali kuzokwakhiwa inqwaba yamathuba emisebenzi emisha kanti namabhizinisi endawo azozuza ngokuthi kwenziwe imisebenzi endaweni, kube nokuthuthukiswa kwamakhono kanye nokwedluliselwa kwezobuchwepheshe.Lezi zitimela ezintsha zizosiza ukulwa nokusalela emuva embonini yezitimela futhi zizokwenza ukuthi ukukhiqiza kube ngcono kulo mkhakha futhi kwenze nokuthi izitimela zethu zisebenze ngendlela. Lokhu kwethulwa futhi kuzobonisa ukushintshwa Kwezobunjiniyela KwaTransnet ukuze ibe ngumsunguli ophelele ngokugcwele ngoba izitimela ezingama-85 kulezi zakhiqizwa kwisikhungo esise-Koedoespoort, eduze kwasePitoli.                                                                                                                                                    5.4. UMongameli uZuma uzovula Umhlangano Wabaphathi Bokwenza Impahla Abamnyama nozokwenzeka kusukela mhla zingama-25 kuya kumhla zingama-26 Ndasa 2015 e-Gallagher Convention Centre, e-Midrand, njengengxenye yokuzibophezela kukahulumeni ekuthuthukiseni abaphathi bokwenza impahla abamnyama kuleli lizwe. Lo mhlangano uzokwenza ukuthi kube nezinkulumo-ngxoxo phakathi komkhakha kahulumeni kanye nomkhakha ozimele ukuthuthukisa abaphathi bokwenza impahla abamnyama, kanye nokuhlela umnotho ngesivinini nangamandla ukuze kungabibikho oshiywa ngaphandle uma kukhuliswa umnotho.5.5. UMongameli uZuma uzokwethula inkulumo Kumalungu Endlu YesiShayamthetho Kazwelonke (i-NMA) Yenhlangano Yohulumeni Basekhaya YaseNingizimu Afrika, kanti lokhu kuyokwenzeka e-Gallagher Convention Centre, e-Midrand kusukela ngomhla zingama-24 kuya kumhla zingama-26 Ndasa 2015. I-NMA izoveza isithombe ngohulumeni bezindawo ngemuva kweminyaka eyi-15 bese kukhulunywa nangamacebo okubhekana ngqo nokulethwa kwezidingo kubantu, ukufukula omasipala, ukulwa nenkohlakalo kanye nezindaba ezithinta imingcele yomasipala. Lo mbuthano uzobanjwa ngaphansi kwesihloko esithi: Iminyaka eyi-15 Yohulumeni Bezindawo Abanentando Yeningi – Ukuqinisa kanye Nokuzinzisa Intando Yeningi Enomfutho, Ethuthukisayo Nesondelene Nabantu”.5.6. Abantu baseNingizimu Afrika bazogubha Usuku Lukazwelonke Lwamalungelo Oluntu ngomhla zingama-21 Ndasa 2015 e-Uitenhage, eMpumalanga Kapa ngaphansi kwesihloko esithi: “Ukugubha Umqulu Wenkululeko, Ukuthokozela Amalungelo Oluntu Alinganayo Kuwonkewonke”. Le mibhiyozo izohlinzeka ngendawo kubantu baseNingizimu Afrika ukuthi bakwazi ukukhumbula ukuzinikela okwakuphelezela umzabalazo ukuqhubekisela phambili amalungelo oluntu njengalokhu ebalulwe kuMthethosisekelo.IKhabhinethi imema bonke abantu baseNingizimu Afrika ukuthi baluthokozele lolu suku olubaluleke kangaka ngokuthi babe nokubambana njengomphakathi futhi kwakhiwe isizwe. Njengengxenye Yenyanga Yamalungelo Oluntu, kuyoba nezinkulumo-mpikiswano emiphakathini kuzona zonke izifundazwe ukukhuthaza ukuxhumana phakathi kwemiphakathi ephila nekhule ezindaweni ezahlukene. Lokhu kuyobe sekuholela ekutheni kube Nomhlangano Kazwelonke Wokuzobika kanye Nokubheka Ukuxhumana Komphakathi noyobanjwa mhla zingama-30 Ndasa 2015 eBhayi.5.7. UMnyango Wezokuthuthukiswa Komphakathi uzobamba Ingqungquthela Kazwelonke Yosonhlalakahle kusukela mhla zingama-24 kuya kumhla zingama-26 Ndasa 2015 e-International Convention Centre e-Durban ngaphansi kwesihloko esithi: “Ukunika amandla umsebenzi wokuba ngusonhlalakahle eNingizimu Afrika”.Le ngqungquthela iyosungula izincomo kanye nezinhlaka zokungenelela ukubhekana nezindaba ezithikameza umsebenzi wokuba ngusonhlalakahle bese wenza ukuthi ukuthuthukiswa kwalo msebenzi kuhambisane namandla anikwe lomsebenzi okuwukweseka izinhlelo zikahulumeni zokushintsha izimpio zabantu ngokwenhlalo kanye nangokomnotho. Ukuze kuphunyeleliswe lokhu, lo Mnyango usuvele unohlelo lwemifundaze wokuxhasa abafundi abenza izifundo zokuba ngosonhlalakahle emanyunivesi.5.8. UMnyango Wezokuthuthukiswa Komphakathi uzobamba Ingqunguthela Yawo Yesibili Yokulwa Nenkohlakalo kanye Nokukhwabanisa kusukela mhla zingama-30 kuya kumhla zingama-31 Ndasa 2015 e-St George’s Hotel, e-Centurion ngaphansi kwesihloko esithi: “Ukuqinisekisa amalungelo awo wonke umuntu ngohlelo lwesibonelelo sikahulumeni esingenayo inkohlakalo”. Le ngqungquthela izobheka izindlela ezikhona njengamanje ezisetshenziswayo ukuqeda inkohlakalo ohlelweni lwezimali zesibonelelo sikahulumeni. 5.9. IKhabhinethi iyakwemukela ukuzobanjwa komqhudelwano wokuqala ngqa we-basketball Wezizwe Ezine ozobanjelwa Enkundleni yase-Wembley, eGoli kusukela ngomhla ziyi-19 kuya kumhla zingama-22 Ndasa 2015. Lokhu kuzoletha amaqembu amakhulu abesilisa aseNingizimu Afrika, elase-Nigeria, elase-Mozambique kanye nelase-Kenya ndawonye kulo mqhudelwano esibona sengathi uzoba umcimbi wonyaka.5.10. IKhabhinethi ihalalisela iqembu lethu lekhilikithi, eseledlulele emzuliswaneni olandelayo ngokuwina ngamawikhethi ayisishiyagalolunye kwi-Sri Lanka Kwindebe Yomhlaba. Sifisela iqembu kanye nomqeqeshi walo okuhle kodwa njengoba bezobe beqhubeka nomqhudelwano.6. AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye noqinisekiswa kokufaneleka kwabo okufanele lezi zikhundla kwavunywa.6.1. Isigungu Sezamanzi:a. Adv Tintswalo Annah Nana Makhubele (uSihlalo);b. Nksz Lindelwa Mbanjwa (iPhini likaSihlalo);c. Mnu Pumezo Malik Mpumelelo Jonas;d. Nksz Maleho Margaret Nkomo;e. Slz Tumai Murombo, kanye nof. Mnu Ferdinand Zondagh6.2. Isigungu Sokulawulwa Kwezinhlalo Nezindlua. Ahmed Essop Vawda (uSihlalo futhi oqashwe kabusha);b. Shadrack Kabelo Ganda;c. Itumeleng William Kotsoane;d. Kelikile Elva Kwinana;e. Maphuti Justine Lamola (oqashwe kabusha);f. Nontutuzelo Nomtandazo Mbiza (oqashwe kabusha);g. Mandla Mdludlu;h. Rose Sessie Molokoane;i. Manye Richard Moroka;j. Zolile Thando Ngcakani;k. Zikiswa Zandile Ntlangula, kanye nol. Phakamile Worrel Weekes Ximiya6.3. Isikhungo Sikazwelonke Sezokuxhumana Nge-elekhronikhi eNingizimu Afrika (i-NEMISA)Ukuqokwa kabusha Kwabaqondisi Abangeyona Ingxenye Yesigungu Esiphezulu  KwiBhodi ye-NEMISA:a. Mnu Thami ka Plaatjieb. Dkt Molatelo Maloka6.4. Ikomidi laseNingizimu Afrika Eleleluka Ngezezimalia. UMahluleli Frank Kroon (uSihlalo);b. Adv Selby Mfanelo Mbenenge (iPhini likaSihlalo);c. Adv Roedolf Mastenbroek;d. UMnu Lazarus Docter Mokoena, kanye noe. Nksz Mmakgolo Meta Maponya6.5. Isikhungo SikaHulumeni Semfundo NokuqeqeshwaNksz Gugu Dlamini njengoMphathi Omkhulu (i-CEO)6.6. Isikhungo Sikazwelonke Sezokuxhumana Nge-elekhronikhi eNingizimu Afrika (i-NEMISA)Dkt Ndivhoniswani Aaron Tshidzumba njengoMphathi Omkhulu (i-CEO).6.7. Isikhungo Sikahulumeni Solwazi Kwezobuchwepheshe (i-SITA)Dkt Setumo Mohapi njengoMphathi Omkhulu (i-CEO)6.8. UMnyango Wezesayensi NobuchwephesheNksz Mohlago Flora Mokgohloa NjengePhini loMqondisi-Jikelele: Ukuhlela Kwesikhungo kanye Nokweseka6.9. Isigungu Sikazwelonke Ngomsebenzi Wezomthetho:a) Mnu Max Boqwana;b) Mnu Krish Govender;c) Mnu Jan Maree;d) Nksz Martha Mbhele;e) Nksz Janine Myburgh;f) Mnu Richard Scott;g) Mnu Lutendo Sigogo;h) Mnu Jan Stemmett;i) Adv Willem van der Linde SC;j) Adv Ismail Jamie SC;k) Adv Greg Harpur SC;l) Adv Thami Ncongwane SC;m) Adv Dali Mpofu SC;n) Slz Managay Reddi;o) Adv M A Hawyes;p) Adv Samuel Mgiba;q) Adv D Ntsebeza SC;r) Adv Kgomotso Ditsebe Morokas) Nksz Namhla Thina Siwendut) Adv Brian Nair, kanye nou) Mnu Uys MathebulaImibuzoPhumla Williams, Ibambela Lokhulumela iKhabhinethiUmakhalekhukhwini: 083 501 0139"
ISitatimende somhlangano weKhabhinethi wamhla ziyi-15 Mbasa 2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/zu/speeches/statement-cabinet-meeting-15-april-2015-17-apr-2015-0000,"1. Ukubhebhetheka kwezigameko zakamuva zokuhlaselwa kwabantu bokufika1.1 IKhabhinethi iyazigxeka kakhulu izenzo zodlame oluqhubekayo oluqondiswe kubantu bokufika kuleli. Kuleli qophelo, iKhabhinethi ithanda ukudlulisa amazwi enduduzo kwimindeni yalabo abalahlekelwe yizimpilo zabo kulolu dlame futhi ibafisela ukwelulama okusheshayo labo abalimele. Ukucasuka nokungagculiseki kwabantu ngeke neze kwamukelwe njengesizathu esizwakalayo salokhu kuhlaselwa kwabokufika kanye nokuphangwa kwezitolo. Nakuba uhulumeni eziphawulile izinkinga eziphakanyiswe yimiphakathi, ngeke neze lezi zinkinga zixazululwe wukuhlasela omunye umuntu onjengawe. Esikhundleni salokho, lokhu kukhombisa isithombe esingesihle neze ngathi njengabantu, futhi kuphambene kakhulu nezifiso nezisekelo zelizwe lethu elibuswa ngentando yeningi. INingizimu Afrika yalwisana nenqubo yokuqonelwa ngabezizwe kanye noBandlululo ngokubambisana okukhulu nabantu bakuleli zwekazi lethu lase-Afrika, ukuze kuqinisekiswe bonke abantu kuleli zwekazi bayahlonishwa futhi baphathwa ngesithunzi nesizotha.1.2 Lokhu kuhlaselwa kwabokufika kunomthelela omubi kakhulu kubudlelwano bethu naleli zwekazi kanye namazwe omhlaba, kwezomnotho kwezenhlalo kanye nakwezepolitiki. Kungenzeka futhi kukhahlamezeke ngendlela efanayo izinkampani zaseNingizimu Afrika eziqhuba amabhizinisi ngempumelelo kuleli zwekazi, ezingenisa imali enkulu emgodlagodleni wezimali wakuleli, futhi ezinegalelo elikhulu ekusimamisweni komnotho wethu. Kamuva nje, abaculi baseNingizimu Afrika abebezokhombisa amakhono abo emazweni aphesheya, njengeqembu le-BigNuz ebelizohambela kwelaseZimbabwe, nanye no-Kelly Khumalo no-Casper abebezocula e-London, kudingeke ukuthi ahoxiswe amakhonsathi abo ngenxa yalokhu kuhlaselwa kwabokufika. Futhi seyingomtshingo ubethwa ngubani imiphakathi yethu eminingi ebiziphilisa ngezitolo zabokufika kuleli.Namuhla, abantu baseNingizimu Afrika bathokozela ukuphila ezweni elikhululekile, futhi lokhu kwazuzwa ngegalelo elikhulu elafakwa ngamazwe amaningi ezwekazi lase-Afrika. Isithwalandwe sethu esesadlula emhlabeni, uMongameli Oliver Tambo sakhoseliswa isikhathi esilinganiselwa eminyakeni engama-30 kwelaseZambia kanye nabanye abantu baseNingizimu Afrika abaningi ababephila ekudingisweni. Amazwe ase-Afrika awagcinanga nje kuphela ngokukhoselisa abantu bethu, kodwa futhi asihlinzeka ngezinsizakalo, asixhasa nangezimali futhi amanye alahlekelwa kakhulu ngoba ashonelwa yizakhamuzi zawo emzabalazweni wokulwela intando yeningi eNingizimu Afrika. Ngeze neze ivume iNingizimu Afrika ukuphazanyiswa emshikashikeni wayo wokufezekisa inhloso-mbono yoBumbano Lwamazwe Ase-Afrika equkethwe kwi-Ajenda yoBumbano Lwe-Afrika (i-AU) yowezi-2063, okuyihloso-mbono eyayiqhutshwa ngokhokho bethu oKwame Nkrumah, Nnamdi Azikiwe, Mwalimu Julius Nyerere kanye no-Nelson Mandela. UMongameli Jacob Zuma usejube oNgqongqoshe Beqoqo Lezobulungiswa, Lokuvinjelwa Kobugebengu Nezokuvikeleka ngokubambisana noNgqongqoshe Wezokuthuthukiswa Kwamabhizinisi Amancane, Owezohwebo Nezimboni kanye Nowezokuthuthukiswa Komphakathi ukuthi bafakane imilomo nabo bonke abathintekayo ukuze kutholakale ikhambi loxazulula le nkinga. Ongqongqoshe banikezwe futhi nomsebenzi wokuthola ikhambi lokulungisa izimo zenhlalo nezomnotho abaphila ngaphansi kwazo abantu, okubonakala sengathi yizona eziwumongo walokhu kuhlaselwa kwabokufika, ukuze lolu daba kubhekwano nalo ngqo ngendlela enohlonze futhi ngokuphelele. UMongameli uphinde futhi wamemezela izinyathelo ezithathwe nguMbutho Wezokuvikela WaseNingizimu Afrika (i-SANDF) okuhloswe ngazo ukuqinisekisa ukuthi imingcele yezwe lethu ilawulwa ngendlela efanelekile.IKhabhinethi inxusa yonke imiphakathi, izinhlangano kanye nabantu bonke ukuthi babambane ngezandla ukuze kulwisanwe nalokhu kuhlaselwa kwabantu bokufika. INingizimu Afrika ayilona neze izwe elinodlame ngakho-ke akufanele neze sivumele idlanzana labantu libambe izwe lonkana ngobhongwane ngenhloso yokufezekisa izinhloso zabo. Udlame alukaze nje lube yikhambi lokuxazulula izinkinga kunoma yimuphi umphakathi futhi naseNingizimu Afrika ngeke nje nakancane luze lube yisixazululo. Masingavumi neze ukuthi kuqhutshwe udlame egameni lethu!2. Izichuse2.1 IKhabhinethi isiphawulile isinqumo sabaphathi benyuvesi sokususa isichuse sika-Rhodes emagcekeni eNyuvesi yaseKapa. Kule shuminyaka mibili edlule iNingizimu Afrika yenze amagxathu amakhulukazi ekuqinisekiseni ukuthi izimpawu zomlando wethu zikhombisa ukwahlukahlukana kwethu njengabantu bakuleli kanye nombuso wethu wentando yeningi labantu. Kepha-ke iKhabhinethi iyavuma ukuthi umkhankaso wokususa izimpawu zomlando kanye namagama acunulayo ezweni lethu awuqhubeki ngesivinini esigculisayo. IKhabhinethi iyiphawulile inkulumo-mpikiswano ebanzi ephathelene nokulethwa koguquko eqhubekayo njengamanje emiphakathini yethu futhi iyayikhuthaza, kanti futhi njengoba kubonakala ngokucacile ukuthi uguquko aluqhubeki ngesivinini esigculisayo kuyinto esiyiqonda kahle kamhlophe ukungagculiseki kanye nokukhathazeka kwabafundi. Ngakho-ke siyabakhuthaza ukuthi balandele imigudu efanelekile echazwe ngaphansi kwemithetho yezwe lethu.     2.2 IKhabhinethi inxusa abantu baseNingizimu Afrika ukuthi bazibandakanye kwizinqubo eziqhubekayo njengamanje eziholwa nguMnyango Wezobuciko Namasiko eziphathelene namagugu aleli lizwe kanye nokwakhiwa kwesizwe. Abantu baseNingizimu Afrika bayakhunjuzwa ukuthi uMthetho Wamagugu Kazwelonke we-1999 unikeza incazelo efingqiwe yezinqubo zokubonisana okumele zilandelwe uma abantu befuna ukuthi kususwe noma kuthuthwe isichuse siyobekwa kwenye indawo.3. Uhambo lukaMongameli waseZimbabwe Lokuvakasheli kuleli3.1 IKhabhinethi ilwamukele ngezandla ezimhlophe uhambo Lombuso waseZimbabwe lokuvakashela kuleli obeluholwa nguMongameli Robert Gabriel Mugabe olube yimpumelelo enkulu. INingizimu Afrika neZimbabwe, ngamazwe anomlando omude wokubambisana kulesi sifunda, futhi anobudlelwano obuhle kwezamasiko.  Abantu baseZimbabwe badlala indima enkulu esikhathini esedlule ngokusekela umzabalazo wenkululeko eNingizimu Afrika. Lolu hambo lukhulise ubudlelwano phakathi kwalawa mazwe ngokuthi kusungulwe iKhomishana Yokusebenzisana Kwalawa Mazwe Amabili futhi kwasayindwa nezivumelwano ezintathu kanye naMamemorandamu Okubambisana amabili.Isivumelwano Sokusungulwa Kwekhomishana Yokusebenzisana Kwalawa Mazwe Amabili kukhulisa ukuxhumana ngendlela ehlelekile phakathi kwalawa mazwe amabili emazingeni aphakeme, ngokuthi kubanjwe umhlangano woMongameli Balawa Mazwe bobabili ngenhloso yokubuyekeza inqubekelaphambili eyenziwe kwizivumelwano zokusebenzisana okuvunyelwane ngazo.Isivumelwano Sokubambisana Ekuphathweni Kwemithombo Yamanzi kanye nokusungula futhi kuqinisekiswe ukusebenza kweKhomishana Yokubambisana Ezindabeni Eziphathelene Namanzi kuzophucula ubambiswano kwezokuhlela, ukuthuthukiswa kanye nokuphathwa kwemithombo yamanzi ukuze kube khona ukuvumelana mayelana nendlela okuzosetshenzwa ngayo futhi ukuze ahlomule ngokufanelekile lawa mazwe amabili. Lawa mazwe azokwenza ucwaningo ngokubambisana ngenhloso yokuthola ulwazi mayelana nokuthi imithombo yamanzi kwelaseZimbabwe ingakwazi yini ukuphakela iRiphabhulikhi yaseNingizimu Afrika ngamanzi; futhi kuzosungulwa imiklamo yamanzi ngokubambisana, ezohlomulisa lawa mazwe ngokuthi kuvulwe kwamathuba omsebenzi, kulethwe uguquko kwezomnotho futhi kuthuthukiswe futhi kudluliswe kwamakhono. Isivumelwano Sokulekelelana Kwezimpiko Ezilawula Ukungena Nokuphuma Kwempahla Emingceleni - Lesi sivumelwano sibeka isisekelo sokusungula isikhungo lapho umuntu ezothola khona lonke usizo aludingayo endaweni eyodwa ngenkathi ephuma noma engena emngceleni. Lolu wuhlelo lokusebenza ngendlela efanayo emazweni ngamazwe olugqugquzelwa yiNhlangano Yomhlaba Lokulawulwa Kokungena Nokuphuma Kwempahla Emingceleni Yamazwe. Injongo yalokhu ukulekelela izimpiko ezimbili zalawa mazwe ezethweswe umsebenzi wokulawula imingcele ukuthi zikwazi ukwabelana ngolwazi, zihlinzekane ngosizo oluphathelene nokwenziwa komsebenzi ngendlela efanelekile, futhi zisebenze ngokuhlanganyela emsebenzini wazo wokuqapha, ukuvakashela izikhungo ngenhloso yokuyohlola ukuthi umsebenzi wenziwa ngendlela efanelekile yini kanye nokwenza uphenyo ngokuhlanganyela futhi kubanjiswane ukuphucula indlela okusetshenzwa ngayo.  IMemorandamu Yokubambisana (i-MoU) Kwizingxoxo Zokubonisana Emazingeni Osomaqhinga izosungula inkambiso yokubanjwa kwezingxoxo ngokuqhubekayo emazingeni osomaqhinga ukuze kudingidwe izindaba eziphathelene ne-Afrika kanye nezinye ezithinta lawa mazwe womabili. Inhloso-ngqangi yale-MoU ukusungula inkambiso yokubanjwa kwezingxoxo ngokuqhubekayo emazingeni osomaqhinga ukuze kudingidwe izindaba eziphathelele nokuqiniswa kobudlelwano nokuvikeleka kanye nokubambisana phakathi kwalawa mazwe amabili kwelase-Afrika.IMemorandamu Yokubambisana Kwezohwebo ihlose ukuhlinzeka lawa mazwe amabili ngesigcawu sokubonisana kanye nokwabelana ngolwazi mayelana nezimo ahlangabezane nazo kanye nezindlela azisebenzisile kulezo zimo ngenhloso yokulekelelana emizamweni yokukhuthaza ukuthuthukiswa komnotho. Lawa mazwe avumelene ukuthi azobambisana ngokuthi kugqugquzelwe ukuhwebelana, kususwe izithiyo ezivimbela ukuhwebelana futhi kwakhiwe ikhono namandla okusebenza ngendlela efanelekile emikhakheni ehlonziwe ehlukahlukene futhi kugxilwe nasekuthuthukisweni kwamakhono okujwayelekile.4. I-Sefako Makgatho Health Sciences University4.1 IKhabhinethi ikwamukele ngezandla ezimhlophe ukuvulwa ngokusemthethweni kwe-Sefako Makgatho Health Sciences University (i-SMU) nguMongameli Jacob Zuma eGa-Rankuwa, esifundazweni saseGauteng mhla ziyi-14 Mbasa 2015. Le nyuvesi, ebandakanya nophiko lweNyuvesi yaseLimpopo obelubizwa nge-Medunsa, iqale ukusebenza ngowezi-2015, futhi inabafundi abayizi-5 000.Ukusungulwa kweNyuvesi i-Sefako Makgatho kuhlinzeka ngethuba elihle kakhulu lokuthuthukisa nokuqeqesha ongoti abasha bezempilo abazoba negalelo elibonakalayo ezimpilweni zabantu baseNingizimu Afrika abaningi abancisheke amathuba ngenxa yobubha kanye nokungakwazi ukufinyelela kwizinsizakalo zezempilo. I--Sefako Makgatho Health Sciences University yinyuvesi yokuqala yamasayensi ezempilo ezimele esungulwe kuleli. Uhulumeni uzoqhubeka nokutshala izimali kwezemfundo kanye nasekuthuthukisweni kwamakhono njengoba lokhu kunegalelo elikhulu ekukhulisweni komnotho nasekuletheni intuthuko.5. Iviki Lezimbizo5.1 IKhabhinethi ithanda ukudlulisa amazwi okubonga kubo bonke abantu baseNingizimu Afrika abaphume ngobuningi babo ukuyobamba iqhaza ohlelweni lokuxhumana ngqo nabantu abamele umphakathi ngeViki Likazwelonke Lezimbizo ngaphansi kwesiqubulo esithi “Sisonke siqhubekisela iNingizimu Afrika Phambili”. Lokhu kuyinkomba yokuvuthwa kombuso wethu wentando yeningi labantu lapho izakhamuzi zibamba iqhaza ngenkuthalo ezinhlelweni okuhloswe ngazo ukuqinisekisa ukuthi uhulumeni uyaphendula njengoba uHlelo Lokuthuthukiswa Kwezwe (i-NDP) lulayela ukuthi kube njalo. Abaholi bezepolitiki baxhumane nemiphakathi futhi bayichazela kabanzi ngezimemezelo ezenziwe nguMongameli Jacob Zuma eNkulumweni Echaza Isimo Sezwe yowezi-2015.5.2 Izimbizo zahlinzeka futhi ngethuba lokuthi abaholi bezepolitiki bachazele umphakathi ngezinhlelo zikahulumeni zokuphucula ukuhlinzekwa kwezidingongqangi nokuthi bakwazi ukulalela izinkinga zomphakathi. Kubanjwe Izimbizo ezingaphezu kwama-70 kusukela mhla ziyizi-07 kuMbasa kuya mhla ziyi-12 Mbasa 2015. Imicimbi yezimbizo yaphothulwa mhla ziyi-12 ngokubanjwa komcimbi oyingqayizivele obizwa nge-“Imbizo Lounge”, owabe usingathwe kanyekanye ngabaholi bezepolitiki abathathu ezifundazweni ezintathu.6. Izinqumo zeKhabhinethi eziqavile6.1 IKhabhinethi yayamukela imiphumela yocwaningo olwenziwe oluphathelene nezikhalazo kanye nezicelo zolwazi eziyizi-161 091 ezamukelwe Kwinombolo Yocingo KaMongameli kusukela ekusungulweni kwayo kuze kuyofinyelela ekupheleni kwenyanga kaNdasa 2013. Ucwaningo lwathola ulwazi lokuthi yizikhalazo ezinjani ezifakwe yizakhamuzi, futhi lwahlonza nezingqikithi eziphuma kulezi zikhalazo kanye nezinkinga ezivamisile eziphathelene nokungahanjiswa komsebenzi njengendlela efanelekile kwizinhlaka zikahulumeni ezahlukahlukene. Imiphumela yocwaningo yahlonza izinto eziningana ezikhathaza izakhamuzi ezivamise ukutholakala kuzo zonke izinhlaka zikahulumeni.Imiphumela yocwaningo izolekelela iminyango kahulumeni ukuthi iqonde kangcono ukuthi yiziphi izinto ezikhathaza imiphakathi, futhi ihlinzeke ngolwazi olufanelekile oludingwa yimiphakathi. Izinhlelo zokungenelela zizophucula indlela esihlinzeka ngayo umphakathi ngezinsizakalo.6.2 IKhabhinethi yethulelwa umbiko wakamuva wokuhlaziywa kokukhokhelwa kwezinkampani ezihlinzeka uhulumeni ngezimpahla nezinsizakalo kungakapheli izinsuku ezingama-30 emva kokufakwa kwe-invoyisi efanelekile. IKhabhinethi iyiphawulile inqubekelaphambili eseyenziwe, kodwa izwakalise ukukhathazeka ngeminye iminyango esabhekene nezinselelo.Uhlaziyo oluqhathanisa iMinyango Kazwelonke kusukela ngenyanga kaMasingana kuye kuNcwaba ngowezi-2013 kanye nowezi-2014 kusukela kuMasingana kuyofinyelela kuNcwaba lukhombisa ubungcono obungama-39% uma kubhekwa inani lama-invoyisi akhokhelwe kungakapheli izinsuku ezingama-30 kanti futhi kubonakala ubungcono obungama-32% uma kubhekwa inani lama-invoyisi akhokhelwe sekudlule izinsuku ezingama-30.Ngesikhathi esifanayo, iminyango kazwelonke yabika ukuthi  ayizi-155 572 ama-invoyisi enani eliyizigidigidi zamarandi ezingu-3,8 akhokhelwe sekuphele izinsuku ezingama-30, kanti futhi ayizi-62 887 ama-invoyisi enani eliyizigidigidi zamarandi ezingu-2,1 osekuphele izinsuku ezingama-30 efakiwe, angakakhokhelwa kuze kube manje.  Futhi ngaleso sikhathi, iminyango yezifundazwe ikhombise ubungconywana obungama-5% uma kubhekwa inani lama-invoyisi akhokhelwe kungakapheli izinsuku ezingama-30. Izifundazwe zabika ukuthi  ayizi-241 332 ama-invoyisi enani eliyizigidigidi zamarandi ezingu-13,4 akhokhelwe sekuphele izinsuku ezingama-30, kanti futhi ayizi-356 079 ama-invoyisi enani eliyizigidigidi zamarandi ezingu-21,8 osekuphele izinsuku ezingama-30 efakiwe, angakakhokhelwa kuze kube manje. Lokhu kukhombisa ukubuyela emuva noma ukwehla kwezinga ngama-52% uma kubhekwa inani lama-invoyisi osekuphele izinsuku ezingama-30 efakiwe, angakhokhelwanga.Ukuze kulekelelwe iminyango kahulumeni ehlangabezana nobunzima, iKhabhinethi ikwamukelile ukusungulwa kophiko olukhethekile eMnyangweni Wezokuhlela, Ukuqapha Nokuhlola oluzolandelela kuleyo minyango ehlangabezana nobunzima bokukhokhela ama-invoyisi ngesikhathi esibekiwe.  Lolu phiko luzosebenza ngokubambisana noMnyango Wezezimali  Kuzwelonke kanye noMnyango Wezemisebenzi Kahulumeni Nokuphathwa Kwayo (i-DPSA).Ngaphezu kwalokho kuzosatshaIaliswa imininingwane yenombolo yocingo kazwelonke engafonelwa ngabahlinzeki bezimpahla nezinsizakalo uma bengakhokhelwanga ngesikhathi. Izikhalazo zabo zizodluliselwa kwiminyango kahulumeni efanelekile bese kukhishwa umbiko mayelana nezimpendulo ezihlinzekwe yiminyango.6.3 IKhabhinethi yawuphawula umbiko Wokuhlolwa Kokuqaliswa koHlelo Lwezibonelelo Zokuthengiswa Kwezimpahla Emazweni Angaphandle kanye Nosizo Lwezokutshalwa Kwezimali (EMIA) futhi yazamukela nezinyathelo ezithathwe ngabaphathi, kanye nohlelo lokwenza ngcono isimo loMnyango Wezohwebo Nezimboni. Lokhu kube yingxenye yoHlelo Lokuhlola Lukazwelonke lowezi-2013/14 okuhloswe ngalo ukuhlola  ukuthi lusebenza kahle yini lolu Hlelo lwe-EMIA ekusekeleni abakhiqizi baseNingizimu Afrika kanye nalabo abathumela izimpahla emazweni angaphandle.Uhlelo lwe-EMIA luhlinzeke ngosizo kumabhizinisi athumela impahla emazweni angaphandle ayizi-6 766 ezifundazweni zonkana futhi lukhokhele izicelo zezibonelelo zenani eliyizigidi zamarandi ezingama-510 kusukela ngowezi-2009/10 kuya kowezi-2012/13. La mabhizinisi ahlinzekwe ngosizo avule amathuba omsebenzi ayizi-24 802. Ucwaningo olwenziwe kubabambiqhaza be-EMIA lubonisa ukuthi sisetshenziswa kakhulu isibonelelo se-EMIA yizinkampani zaBantu Ababencishwe Amathuba Phambilini kanye namabhizinisi abesifazane.6.4 IKhabhinethi ivumile ukuthi uhlaka loMbhalo Wenqubomgomo Kazwelonke Yezokugembula lushicilelwe kuSomqulu Kahulumeni ukuze abantu abaningana emphakathini bakwazi ukuzwakalisa izimvo zabo ngalo. Ngalolu hlaka kuhloswe ukuphucula indlela okulawulwa ngayo ezokugembula, kuqinisekiswe ukuthi indlela okuqhutshwa ngayo umsebenzi ihambelana kangcono, kuphuculwe ukubambisana nokusebenzisana nezifundazwe futhi kubekwe iBhodi Kazwelonke Yezokugembula, njengomlawuli, esimweni sokubhekana kangcono nenkinga yokugembula okungekho emthethweni.6.5 IKhabhinethi yakwamukela ukushicilelwa kohlaka lweNqubomgomo Yotshwala ukuze abantu abaningana emphakathini bakwazi ukuzwakalisa izimvo zabo ngalo. Uhlaka lweNqubomgomo Yotshwala luzokwenza ngcono indlela okulawulwa ngayo ukuthengiswa kotshwala futhi lulwisane nokuthengiswa kotshwala ngaphandle kwemvume.  Phakathi kokunye, iziphakamiso zale nqubomgomo zizozama ukuxazulula inkinga yomthelela ongemuhle wotshwala kwezenhlalo nezomnotho wabantu kanye nezinye izindleko ezibangelwa ukuxhashazwa kotshwala, kanye nodaba lokulethwa koguquko kwimboni yotshwala.6.6 IKhabhinethi yahlinzekwa ngolwazi mayelana nemiphumela yokuhlolwa okwenziwe emkhakheni wokuThuthukiswa Kwezingane Zisencane ngenhloso yokuthola ukuthi yiziphi izinkinga ezikhona kulo mkhakha, lapho kwenziwe khona ukuhlola okunzulu kwiBanga R kanye nezinhlelo zokungenelela ekuhlinzekweni kwezingane ezineminyaka engaphansi kwemihlanu ngokudla okunomsoco.IKhabhinethi ivumile ukuthi kuthuthukiswe uHlelo Lukazwelonke Oludidiyelwe Lokuhlinzekwa Kokudla Okunomsoco olwenzelwe iNingizimu Afrika, okuwuhlelo oluzobhekana ngokuphelele nodaba lokuhlinzekwa kokudla okunomsoco, kubandakanya nokudla okudliwa ngumama ngaphambi kokukhulelwa, nokudla okutholwa ngumntwana ezinsukwini zokuphila kwakhe zokuqala eziyi-1 000, nasesigabeni sokuthuthukiswa kwezingane zisencane kanye nakwiBanga R. Uhlelo lokuphucula isimo oluwumphumela wokuhlolwa “Komthelela Wokwethulwa  Kwemiphumela Yokufunda YeBanga R” lugcizelela ukuphuculwa kwezinga lemfundo yeBanga R ukuze kuqinisekiswe ukuthi lokhu kunomthelela omuhle ezinganeni ezihlwempu kanye nasezifundazweni ezingaqhubi kahle kwezemfundo. Lokhu kubandakanya ukuqeqeshwa nokuthuthukiswa kothisha beBanga R kanye nokuqashwa kwabantu abanesitifiketi semfundo ephakeme esifanelekile (i-NQF level 5) ngenhloso yokufezekisa lokhu.7. Imithethosivivinywa7.1 IKhabhinethi ivumile ukuthi kukhishwe uMthethosivivinywa Wezomshwalense, wezi-2015 ukuze umphakathi ukwazi ukuzwakalisa izimvo zawo ngawo.Lo Mthethosivivinywa uyahambelana noHlelo Lokuthuthukiswa Kwezwe, futhi uqinisekisa ukuba khona komkhakha wezomshwalense onohlonze futhi olawulwa ngendlela efanele, futhi ugqugquzela uzinzo kwezezimali okuyinto ezosekela ukukhula komnotho okusimeme ngokusebenzisa imigomo yokwenza ibhizinisi ngobuchule nobuhlakani obukhulu, ethuthukiswe ngenhloso yokugwema isimo esifana naleso esenzeka ngesikhathi sokufadalala komnotho ngowezi-2008. Lo Mthethosivivinywa uqalisa ukusebenza kohlaka olusha lokwenza ibhizinisi ngobuchule nobuhlakani emkhakheni wezomshwalense.\Uhlelo lokuHlolwa Nokuphathwa Kwesimo Senkampani Sokukwazi Ukukhokha Izikweleti Zayo kuhloswe ngalo ukwethula inkambiso entsha ephokophele phambili futhi esekelwe phezu kobungozi, yokubhekana nenkinga yokucwila kwebhizinisi ngenxa yokushoda kwezimali, ngokuthi kuqinisekiswe ukuthi inkampani inemali eyanele emgodlagodleni wayo ukuze ikwazi ukumelana nobungozi obubhekene nomsebenzi wokuphathwa kwenkampani yomshwalense. Futhi lolu hlelo luhlinzeka izinkampani zomshwalense ngezibonelelo zokukhuthaza ukusetshenziswa kwamathuluzi okuqapha nokulawula ubungozi asezingeni eliphezulu. Lezi zinyathelo kuhloswe ngazo ukuqinisekisa ukuvikelela okungcono kubanikazi bamapholisi omshwalense kanye nalabo ababhaliswe njengabazohlomula kulawo mapholisi futhi kulethwe nozinzo kwezezimali.7.2 IKhabhinethi ivumile ukuthi kushicilelwe uhlaka loMthethosivivinywa Wokuchibiyela Umthetho Wesikhungo Sezobunhloli Bezezimali, wezi-2014 ukuze umphakathi uphawule ngawo. Lo Mthethosivivinywa uhlongoza ukuthi kwenziwe izichibiyelo eMthethweni Wesikhungo Sezobunhloli Bezezimali (uMthetho Nombolo 38 wezi-2001). Lokhu kuhloswe ngakho ukubhekana nobungozi obungaphazamisa uzinzo ohlelweni lwethu lwezimali ngenxa yobugebengu bokundandaniswa kwezimali ngendlela engekho emthethweni kanye nokuxhaswa kwabashokobezi ngezimali, ngokuthi kuqinisekiswe ukuthotshelwa kwemigomo nezinkambiso zamazwe ngamazwe, ngaphansi kohlaka lwemithetho yaseNingizimu Afrika.8. Isimo seKhabhinethi Ezindabeni Ezisematheni8.1 IKhabhinethi ikuphawule ngokukhathazeka okukhulu ukudlondlobala kwesibalo sabantu abashone ezingozini zomgwaqo nempelasonto yePhasika, njengoba kube nezingozi ezingama-208 ezithathe imiphefumulo yabantu abayizi-287, uma kuqhathaniswa nenani labantu abashone ngonyaka odlule, lapho kwashona khona abantu abayi-193 ezingozini eziyi-148.Ukuphepha emgwaqeni kungumsebenzi wabo bonke abantu baseNingizimu Afrika futhi impumelelo yemikhankaso yethu yezokuphepha emgwaqeni incike ekutheni bonke abasebenzisi bomgwaqo badlale indima yabo. Abashayeli kumele bathobele imithetho yomgwaqo, bangashayeli bedakiwe, bangaweqi umgomo wejubane futhi baqinisekise ukuthi izimoto zabo zisesimweni esifanelekile sokuba semgwaqeni.8.2 Egameni labantu baseNingizimu Afrika, iKhabhinethi idlulisa amazwi enduduzo kuhulumeni kanye nabantu baseKenya, ikakhulu imindeni yalabo abashone esigamekweni esingenangqondo sokuhlaselwa kwabafundi e-Garissa University College mhla zi-2 Mbasa 2015.IKhabhinethi ihlanganyela noMongameli Jacob Zuma ekugxekeni lesi senzo sobushokobezi futhi iyagcizelela ukuthi iNingizimu Afrika iyayeseka imizamo yelizwe laseKenya kanye neyamazwe omhlaba yokugcinwa kokuthula noxolo, uzinzo, intando yeningi labantu kanye nokwakhiwa kwesizwe saseSomalia.8.3 IKhabhinethi ihalalisela abantu base-Nigeria ngokubamba ukhetho olukhululekile, olusobala, olwamukelekile futhi olungachemile mhla zingama-28 Ndasa 2015, njengoba lokhu kumenyezelwe ngokusemethethweni yiKhomishana Yokhetho Kazwelonke Ezimele yase-Nigeria. Egameni labantu baseNingizimu Afrika, iKhabhinethi ihalalisela uJenene Muhammad Buhari ngokukhethwa kwakhe njengoMongameli wezwe Elibuswa Ngemibusombuso lase-Nigeria.8.4 IKhabhinethi ithanda ukuhalalisela u-Marlene van Niekerk ngokuba ngumuntu waseNingizimu Afrika wokuqala osohlwini lwalabo abasethubeni lokuklonyeliswa ngendondo yombhali wezincwadi ovelele, i-Man Booker International Prize. Wahlonishwa ngomsebenzi wakhe omuhle kakhulu ekubhalweni kwezincwadi ezingamanoveli, kubandakanya nenoveli yakhe esihloko sithi Triomf kanye nenye enesihloko esithi Agaat. Wahlonishwa futhi ngendondo kazwelonke i-Order of Ikhamanga ngowezi-2011 “ngegalelo lakhe elikhulu kwezobuciko bokubhalwa kwezincwadi kanye namasiko”.9. Imicimbi ezayo9.1 IKhabhinethi yakuphawula ukuthi uMongameli Jacob Zuma uzophendula imibuzo ePhalamende ngoLwesine, mhla ziyi-16 Mbasa 2015.9.2 IKhabhinethi iyalwamukela uHambo Olusemthethweni lukaMongameli Jacob Zuma Lokuvakashela e-Jakarta, kwelase-Indonesia kusukela mhla ziyi-19 kuze kube ngumhla zingama-21 Mbasa 2015, oluzobuyekeza isimo sobudlelwano balawa mazwe amabili ukuze kuqinisekiswe ukufezekiswa ‘koHlelo Lokusebenza’ lweminyaka emihlanu, njengoba izinhlangothi zamazwe womabili zaxoxisana ngalo ePitoli ngoLwezi 2014.UMongameli Jacob Zuma uzohambela futhi neNgqungquthela yamazwe ase-Afrika nawase-Asia ezobanjwa kusukela mhla zingama-22 kuze kube ngumhla zingama-23 kuMbasa e-Jakarta, okuyingqungquthela ezoqinisa ubambiswano nokusebenzisana phakathi kwamazwe aseNingizimu ne-Ikhweyitha ngenhloso yokuqinisekisa ukukhula kwenhlalo nomnotho walamazwekazi omabili.Lolu hambo luzophothulwa ngokwethamela uMgubho weminyaka engama-60 kwabanjwa iNgqungquthela yase-Bandung ngowe-1955 kanye noMgubho weminyaka eyi-10 yoBambiswano Olusha Emikhakheni Esemqoka Oluphakathi Kwamazwe ase-Afrika kanye nawase-Asia (i-NAASP) mhla zingama-24 Mbasa 2015, ozobanjelwa e-Bandung, e-West Java. Kuse-Bandung lapho abaholi bombutho wethu o-Moses Kotane kanye no-Maulvi Cachalia bethula khona imigomo yokungacwasi ngokobuhlanga kanye nozimele-geqe phambi kwesithangamu samazwe omhlaba.9.3 IKhabhinethi inxusa bonke abantu baseNingizimu Afrika ukuthi babambe iqhaza kwimigubho yeNyanga Yenkululeko, ezongenisa ishuminyaka lesithathu lenkululeko yaleli lizwe ngokuthi kugqugquzelwe ukuhlonishwa kwesithunzi somuntu futhi kuqhutshwe i-ajenda kazwelonke efanayo yokuqinisekisa ukwakhiwa kweNingizimu Afrika ebumbene futhi echumile.Imigubho yethu kazwelonke izophothulwa ngoSuku Lwenkululeko, mhla zingama-27 Mbasa 2015 ngaphansi kwesiqubulo esithi: “Sigubha Isiqalo Seshuminyaka Lenkululeko yethu Lesithathu ngokuthi Sisheshise Ukulethwa Koguquko Olunohlonze Kwezomnotho”.Abantu baseNingizimu Afrika bayakhunjuzwa futhi ngokuzidela okukhulu okwenziwa ngabanu bezwe lethu kanye nabesifazane emzabalazweni ngenkathi belwisana nenqubo yolunya nesihluku sobandlululo ukuze sikwazi ukuthokozela inkululeko yethu esiphila ngaphansi kwayo namhlanje.Njengophawu lokuhlonipha abantu baseNingizimu Afrika abadlale indima enkulu ekuthuthukisweni kombuso wethu wentando yeningi labantu, uMongameli Jacob Zuma uzohlonipha abantu abavelele emikhakheni ehlukahlukene ngokubaklomelisa ngeziNdondo Zikazwelonke ngoSuku Lwenkululeko, emcimbini ozobanjelwa e-Union Buildings. IKhabhinethi iyabahalalisela bonke abazohlonishwa ngezindondo zikazwelonke futhi ithanda ukudlulisa amazwi okubabonga ngendima abayidlalile.9.4 IKhabhinethi ivumile ukuthi iNingizimu Afrika isingathe iSigcawu Esijwayelekile sama-25 Sobumbano Lwamazwe Ase-Afrika (i-AU) kumahhovisi oMnyango Wobudlelwano Bamazwe Omhlaba Nokubambisana nase-Sandton International Convention Centre eGoli, mhla ziyisi 7-15 Nhlangulana 2015.  INingizimu Afrika ihlinzekwe ngaleli thuba lokusingatha le ngqungquthela emva kokuhoxa kwelizwe lase-Chad.Injongo enkulu yale ngqungquthela ukubuyekeza inqubekelaphambili eseyenziwe ekufezekisweni kwezinjongo zaleli zwekazi, futhi kuzogxilwa ikakhula kwisiqubulo sowezi-2015, esithi “Unyaka Wokufukulwa Nokuthuthukiswa Kwabesifazane ngenhloso yokufezekisa i-Ajenda ye-Afrika yowezi-2063”. Okunye okubalulekile okuzodingidwa yisimo soxolo nokuvikeleka e-Afrika, ukulwisana neGciwane le-Ebola kanye nomthelela walo kwinhlalo nomnotho, imithombo ehlukile yokuxhaswa ngezimali kweNhlangano Yobumbano Lwamazwe Ase-Afrika, ukwamukelwa Kohlelo Lweminyaka Yokuqala Eyishumi Yokuqaliswa kwe-Ajenda ye-AU yowezi-2063 kanye nokulethwa koguquko kwiNhlangano Yezizwe njengoba izogubha iMinyaka engama-70 yasungulwa.10. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.10.1 Dkt Diane Cecile Parker oqashwe njengePhini LikaMqondisi-Jikelele: Ophikweni Lwezemfundo Yasenyuvesi ngaphansi koMnyango Wezemfundo Ephakeme Nokuqeqesha.10.2 Mnu Abel Makalene Mawela, oqokwe njengoMqondisi  Ongeyona Ingxenye Yesigungu Esiphezulu kwiBhodi ye-Export Credit Insurance Corporation.10.3 Mnu Tefetso Bernard Phitsane, oqokwe njengelungu elingeyona ingxenye yesigungu esiphezulu kwiBhodi ye-Passenger Rail Agency of South Africa.10.4 Ibhodi Ezimele Elawula Abacwaningimabhuku Ezimali:a) Nksz Lise Keech;b) Mnu Abel Dlamini;c) Mnu Thiru Pillay;d) Mnu Zola Luxolo Fihlani;e) Nksz Amanda Lethukuthula Mazibuko;f) Nksz Noluphumzo Leonora Noxaka;g) Nksz Rene Aloise Kenosi (oqashwe kabusha);h) Mnu Alexander Van der Watt (oqashwe kabusha); kanye noi) Mnu Michael Sass (oqashwe kabusha).10.5 Umkhandlu WaseNingizimu Afrika Wobudlelwane Bamazwe Omhlaba (i-SACOIR):a) Slz Maxi Schoeman (omele abezemfundo ephakeme);b) Slz Anthoni Van Nieuwkerk (omele abezemfundo ephakeme);c) Dkt Siphamandla Zondi (omele abezemfundo ephakeme);d) Slz Shamil Jeppie (omele abezemfundo ephakeme);e) Slz Sekgothe Mokgoatsana (omele abezemfundo ephakeme);f) Nksz Chichi Maponya (omele abamabhizinisi);g) Nksz Danisa Baloyi (omele abamabhizinisi);h) Dkt Thandi Cynthia Ndlovu (omele abamabhizinisi);i) Nksz NonhlanhlaMjoli-Mncube (omele abamabhizinisi);j) Mnu Billy Masetlha (omele abamabhizinisi);k) Mnu Dennis George (omele abasebenzi);l) Mnu Joel Mfingwana (omele abasebenzi);m) Dkt Somadoda Fikeni (omele izinhlangano zomphakathi wonkana);n) uJenene Moyo Mudau (omele izinhlangano zomphakathi wonkana);o) Mnu Aziz Pahad (omele izinhlangano zomphakathi wonkana);p) Mnu Tshepo Mashiane (omele izinhlangano zomphakathi wonkana);q) Inxusa u-Griffiths Mandlenkosi Memela (omele izinhlangano zomphakathi wonkana);r) Mnu Jimmy Gotyana (omele izinhlangano zomphakathi wonkana); kanye nos) Mnu Kenny Morolong (omele izinhlangano zomphakathi wonkana).10.6 Ikhomishana Yezinsizikalo Zombutho Wezokuvukela:a) Nksz Nksz Sebina Hlapolosa;b) Slz Malegapuru William Makgoba; kanye noc) Mnu Joseph Maselele Jongile.10.7 Mnu Kevin Wakeford uqashwe njengoMphathi Omkhulu weNkampani Yezikhali YaseNingizimu Afrika (i-Armscor).10.8 Slz Ntomb’fikile Mazibuko uqokwe njengoSihlalo Oyingxenye Yesigungu Esiphezulu eMkhandlwini Wophiko Olulawula Imboni Yangasese Yezokuvikeleka.Imibuzo: Nksz Phumla Williams (Ibambela Lokhulumela iKhabhinethi)Cell: 083 501 0139"
Isitatimende somhlangano weKhabhinethi samhla zingama-29 Mbasa 2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/zu/speeches/statement-cabinet-meeting-29-april-2015-30-apr-2015-0000,"1. Izigameko zakamuva zokuhlaselwa kwabokufika1.1. IKhabhinethi iyakwamukela ukuthula nozinzo oseluqalile ukubonakala emiphakathini ebikhungethwe yizigameko zokuhlaselwa kwabokufika kuleli emavikini ambalwa edlule. IKhabhinethi iyincoma kakhulu iminyango kahulumeni ethathe izinyathelo ezinqala ngokusebenzisa iSikhungo Sikazwelonke Sokusebenza Ngokubambisana ukuze kuqedwe izigameko zodlame ezenzeke KwaZulu-Natali kanye naseGauteng.1.2. IKhabhinethi ibancomile futhi nabaholi bezifundazwe kanye nabomasipala ezindaweni ebezikhahlanyezwe wudlame ngegalelo labo lokuhlinzeka ngosizo kanye nokuhola inqubo yokubuyiselwa kwabokufika emiphakathini abebehlala kuyona.1.3. Ngeviki eledlule, uMongameli Jacob Zuma ubize umhlangano wabo bonke abathintekayo, kubandakanya abamele osomabhizinisi, abezenkolo, abasebenzi, izinhlangano zomphakathi ezahlukahlukene kanye nabamele abokufika. Izingxoxo zalo mhlangano bekuyizingxoxo ezakhayo okuhloswe ngazo ukuqhubekisela phambili inqubo yokuqinisekisa ukuthula nozinzo. Bonke ababambiqhaza bavumelene ngazwilinye, bezwakalisa ukuzigxeka kakhulu lezi zigameko zokuhlaselwa kwabokufika futhi bazibophezela ukuthi bazobambisana nohulumeni ukuze kutholakale ikhambi elizoxazulula le nkinga unomphela, ukuze ingaphinde ibuye futhi.1.4. Ikomidi Longqongoshe Lezokufuduka Kwabantu (i-IMC) elisungulwe esikhathini esifushane esedlule lisebenza ngokuzikhandla okukhulu ukuze kutholakale ikhambi elizoziqeda nya izinkinga eziphakanyiswe yimiphakathi kanye nabantu bokufika.2. Izinqumo zeKhabhinethi Eziqavile2.1. IKhabhinethi yahlinzekwa ngolwazi lwakamuva mayelana nenqubekelaphambili eseyenziwe kwiRejista Yomhlaba Nezakhiwo Zikahulumeni Kazwelonke. Kusukela mhla lu-1 Mbasa 2015 sekusungulwe uPhiko Lokubhaliswa Kwezakhiwo Nomhlaba Kahulumeni.  Lolu phiko luzolawulwa ngaphansi kweNkampani Yokuphathwa Kwezakhiwo Nomhlaba Kahulumeni futhi umsebenzi wayo kuzoba ukwengamela nokuqapha uMhlaba Nezakhiwo zoMbuso. Lolu phiko luzosebenza njengomthombo okunguwona kuphela ozogcina futhi uhlinzeke nemininingwane yomhlaba nezakhiwo zoMbuso, futhi luzoba wuhlaka oluzokwengamela, lulawule futhi luqaphe iRejista Yomhlaba Nezakhiwo Zombuso.2.2. IKhabhinethi ivumile ukuthi kukhishwe uHlaka LweNqubomgomo Yesiko Lokwaluka ukuze umphakathi uphawule ngayo. Ngale nqubomgomo kuhloswe ukuvikela, ukugqugquzela kanye nokulawula isiko lokwaluka, ngokuthi kuphakanyiswe imigomo namazinga amukelekile okuzosetshenzwa ngaphansi kwawo futhi kuhlinzekelwe izinhlaka ezifanelekile emazingeni kazwelonke kanye nawezifundazwe. Le nqubomgomo izoqinisekisa ukuthi ukwaluka kwenzelwa ngaphansi kwesimo esifanelekile futhi esilawulekayo.Lokhu kuyingxenye yezinyathelo zikahulumeni zokuqinisekisa ukugcinwa kwamasiko ngendlela efanelekile futhi eyamukelekile, futhi kwenzelwe ukubuyisa izinga elamukelekile lokuphendula ngendlela efanelekile uma kwenziwa leli siko, njengoba lokhu kuyiyona into eyenze ukuthi leli siko liqhubeke iminyaka ngeminyaka kusukela ekusungulweni kwalo emandulo.2.3. IKhabhinethi ilwamukelile uHlelo Lwezokuhlaliswa Kwabantu oluqhutshwa yiminyango kahulumeni ehlukahlukene oluqondiswe kuMasipala i-Nelson Mandela Bay oluzosebenzisa uPhiko Lokuthuthukiswa Kwezindlu ukulawula kanye nokuqhuba umklamo wokwakhiwa kwezindlu kulo masipala.2.4. IKhabhinethi ikwamukelile ukusingathwa kweNgqungquthela Yombimbi Lwamazwe Ngamazwe Lwezinhlangano Nezikhungo Zemitapo Yolwazi Ebanjwa Njalo Ngonyaka Yolwazi Oluphathelene Nemitapo Yolwazi Yamazwe Omhlaba edolobheni laseKapa kusukela mhla ziyi-15 kuze kube ngumhla zingama-21 kuNcwaba ngaphansi kwengqikithi ethi ""Imitapo Yolwazi esebenza ngenkuthalo: Ukufinyeleleka, Intuthuko kanye Noguquko"".2.5. IKhabhinethi yakwemukela ukwethulwa kweSivumelwano Senkambiso Efanelekile Okuhloswe Ngayo Ukuqeda Uhwebo Lwemikhiqizo Kagwayi Olungekho Emthethweni.Lokhu kuhambisana neSivumelwano Sohlaka Lokulawulwa Kwemikhiqizo Kagwayi SeNhlangano Yezempilo Emhlabeni esasayindwa yiNingizimu Afrika ngoMbasa 2005. Lesi sivumelwano sizolekelela amazwe omhlaba ukuthi akwazi ukuthatha izinyathelo ngokubambisana ukuze kulwisanwe nohwebo lwemikhiqizo kagwayi olungekho emthethweni, ikakhulu kulawo mazwe asayinde iSivumelwano.3. Isimo seKhabhinethi ezindabeni ezisematheni3.1. IKhabhinethi idlulise amazwi enduduzo emindenini yabantu abashone ezingozini zezithuthi zomphakathi ezenzeke esikhathini esifushane esedlule, kubandakanya ingozi yokungqubuzana kwamabhasi amabili eyenzeke eGoli ngeviki eledlule kanye neyokunqgubuzana kwezitimela eyenzeke kuleli viki eSiteshini sase-Denver eningizimu yedolobha laseGoli. IKhabhinethi inethemba lokuthi uphenyo oluqhutshwa yiminyango efanelekile luzoyiveza imbangela yalezi zingozi futhi luqinisekise ukuthi izingozi ezinjengalezi azenzeki futhi esikhathini esizayo.3.2. IKhabhinethi ithanda ukuhlanganyela noMongameli Zuma ekudluliseni amazwi enduduzo emndenini, abangane kanye nomkhakha wezebhola likanobhutshuzwayo wonkana ngokudlula emhlabeni kwenkakha yomdlali owayedlalela iBafana Bafana esikhathini esedlule, u-John “Shoes” Moshoeu obekwe endlini yakhe yokugcina ngoMsombuluko mhla zingama-27 Mbasa 2015. Siyohlala simkhumbula njalo njengomdlali webhola likanobhutshuzwayo obenekhono elimangalisayo, owadlala indima ebaluleke kakhulu ngenkathi sinqoba iNdebe Yomqhudelwano Wamazwe ase-Afrika yowe-1996.3.3. IKhabhinethi ithanda ukuhlanganyela noMongameli Zuma ekudluliseni amazwi enduduzo kuHulumeni kanye nabantu bezwe lase-Nepal, kulandela ukuzamazama komhlaba okwesabekayo okwenzeke ngoMgqibelo, mhla zingama-25 Mbasa 2015, okudlule nemiphefumulo yezinkulungwane zabantu. IKhabhinethi iyazincoma kakhulu lezo zinhlangano zaseNingizimu Afrika ezingekho ngaphansi kukahulumeni esezithumele usizo lwezenhlakahle kwelase-Nepal.3.4. IKhabhinethi izwakalisa ukudabuka kwayo okukhulu emndenini ka-Brigadier General Bita oshone kwelase-Tanzania eneminyaka engama-75.  U-Brigadier General Bita ubesebenza njengoNobhala Omkhulu Wekomidi Lokukhululwa Kwamazwe LeNhlangano Yobumbano Lwamazwe ase-Afrika (i-OAU).  Esikhathini esedlule uhlonishwe ngeNdondo yeGolide ye-Order of the Companions of OR Tambo, okuyindondo ephakeme kunazo zonke iNingizimu Afrika eyinikeza abantu bakwamanye amazwe abavelele.4. Imicimbi ezayo4.1. UMongameli Zuma uzohambela uMgubho wama-70 Wokunqotshwa Kwempi Yesibili Yomhlaba ozobanjelwa e-Red Square e-Moscow mhla ziyisi-9 Nhlaba 2015. UMongameli Zuma uzobamba futhi nezingxoxo noMongameli wase-Russia u-Vladimir Putin.Lolu hambo luzokwakhela phezu kobudlelwano obukhona njengamanje phakathi kwezwe lethu nelase-Russia, ngenhloso yokuqhubekisela phambili ukubambisana emikhakheni ehlukahlukene.4.2. Njengoba kuzogujwa uSuku Lwabasebenzi mhlalu-1 Nhlaba 2015, iKhabhinethi inxusa bonke abasebenzi ukuthi babumbane futhi bakhe umnotho weNingizimu Afrika, futhi bafake isandla kuleli zwekazi kanye nasemhlabeni jikelele.Kusukela ngowe-1994 uhulumeni usethuthukise futhi waqhubekisa amalungelo abasebenzi osekwenze ukuthi abasebenzi bahlomule ekusungulweni kwemihlomulo eletha inqubekelaphambili kwezabasebenzi kanye nasekuvikelweni kwamalungelo abo emphakathini.4.3. Iminyango kazwelonke izokwethula amavoti ezabelomali zayo ePhalamende kusukela mhla ziyisi-5 kuze kube ngumhla zingama-21 Nhlaba 2015 ngenhloso yokuhlinzeka abantu bakuleli ngemininingwane yezinto ezibekwe eqhulwini ngalo nyaka wezimali.IKhabhinethi iyabanxusa abantu baseNingizimu Afrika ukuthi bawalandele amavoti ezabelomali kwimithombo yabezindaba ehlukahlukene ukuze baqonde kangcono ngenkathi oNgqongqoshe bechaza izinto ezizokwenziwa yiminyango yabo ngaphansi koHlelo Lokusebenza LukaHulumeni (i-PoA).4.4. UMnyango Wezokuvakasha kanye neNhlangano Yezokuvakasha yaseNingizimu Afrika bazobamba umcimbi wombukiso we-INDABA 2015 kusukela mhla ziyisi-9 kuze kube ngumhla ziyi-11 Nhlaba 2015 esikhungweni semihlangano Inkosi Albert Luthuli International Convention Centre eThekwini.Lo mcimbi wamazwe ase-Afrika uyisigcawu esibaluleke kakhulu sokukhangisa imikhiqizo yethu yezokuvakasha, kumazwe ngamazwe. Umbukiso usekela futhi nenhloso-mbono esemqoka yeSu Lomkhakha Kazwelonke Wezokuvakasha lokukhulisa isibalo sabavakashi abahambela kuleli sifinyelele kwizigidi eziyi-15 ngowezi-2020 futhi lokhu kuzovula amathuba omsebenzi amasha ayizi-225 000.4.5. IKhabhinethi iyakwamukela ukubanjwa kweNgqungquthela yesi-5 Yezobulili yase-Afrika, okungeyokuqala ngqa ukuthi ibanjelwe kwizwekazi lase-Afrika. Le ngqungquthela ebibanjelwe kwisikhungo semihlangano i-Cape Town International Convention Centre, beyisigcawu lapho bekuhlangene khona amaqembu kanye nezinhlangano ezivela kuwo wonke amazinga ocwaningo lwezesayensi ngenhloso yokuzobhunga ngezindaba eziphathelene nezobulili ezithinta la maqembu nezinhlangano. Le ngqungquthela ebeyisingathwe nguMkhandlu Wezocwaningo Oluphathelene Nabantu iqinisa i-ajenda ye-Afrika kwezocwaningo ukuze ezesayensi, ezobuchwepheshe, ingqalasizinda, ukutshalwa kwezimali, amakhono kanye nokuhlinzekwa kolwazi kukwazi ukusekela kangcono ukuthuthukiswa kwaleli zwekazi.4.6. UMnyango Wezamanzi Nokuthuthwa Kwendle uzoqopha iViki Lezokuthuthwa Kwendle kanye Nokuqinisekisa Inhlanzeko kusukela mhla ziyi-11 kuze kube ngumhla ziyi-15 Nhlaba 2015 ngaphansi kwengqikithi ethi “Akumele kugcine nje kuphela ngokushaya amanzi endlini encane ngenhloso yokuhambisa ukungcola”.Leli viki, elethulwa okokuqala kwingqungquthela yamazwe ngamazwe i-Global WASH Forum eyabe ibanjelwe e-Dakar, kwelase-Senegal ngowezi-2004, kuhloswe ngalo ukuqwashisa abantu mayelana nokubaluleka kwenhlanzeko futhi ligqugquzela ukulandelwa kwezindlela ezibonakala njengezisebenza kahle kakhulu eziphathelene nenhlanzeko.Kusukela ngowe-1994 uhulumeni usenze amagxathu amakhulukazi ekuhlinzekweni kwamanzi nokuthuthwa kwendle. Kusukela ngoMandulo 2013, uMnyango Wezamanzi Nokuthuthwa Kwendle usuphelise ukusetshenziswa kwamabhakede okuthutha indle ayizi-14 386 ezweni lonkana.  Uhulumeni uzibophezele ekuqedeleni ngokuphelele umsebenzi osalele emuva wokuqedwa kohlelo lokuthuthwa kwendle ngamabhakede emiphakathini yethu.5. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.5.1 Precious Matsotso – Ovuselele inkontileka yakhe ngeminyaka emihlanu njengoMqondisi-Jikelele (DG): woMnyango Wezempilo.5.2 Mnu Thabane Zulu – Olulelwe iNkontileka yakhe, evuselelekayo, ngezinyanga eziyi-12 njengoMqondisi-Jikelele: woMnyango Wezokuhlaliswa Kwabantu.5.3 Abaqokwe njengamalungu angeyona ingxenye yesigungu esiphezulu seBhodi Yezokuvakasha yaseNingizimu Afrika:a) Mnu Vincent Zwelibanzi Mntambo (oqashwe kabusha);b) Mnu Graham Ian Wood (oqashwe kabusha);c) Dkt Ayanda Ntsaluba (oqashwe kabusha);d) Nksz Charlotte Mary Chichi Machichana Maponya;e) Mnu Oregan Percival Mark Hoskins;f) Dkt Tanya Ethel Abrahamse;g) Dkt Iraj Abedian;h) Nksz Monhla Wilma Hlahla;i) Nksz Michelle Julie Constant;j) Nksz Judy Valerie Nwokedi;k) Mnu Aloysius Thebeetsile Ikalafeng (oqashwe kabusha);l) Mnu Colin Geoffrey Bell;m) Nksz Amor Malan;n) Nksz Mmaditonki SetwabaUmkhandlu Wezemisebenzi Yomkhakha Wamasayensi Emvelo waseNingizimu Afrika :a) Dkt Gerda Botha (oqashwe kabusha);b) Dkt Stephanus Esias Terblanche;c) Slz K A Nephawe;d) Mnu Neale Lance Baartjes;e) Slz George Johannes Bredenkamp;f) Slz Robin Michael Crewe;g) Slz Brian Kevin Reilly (oqashwe kabusha);h) Dkt Juanita van Heerden;i) Dkt Jacqueline Suzanne Galpin;j) Dkt Roelof Coetzer;k) Dkt Irvy Gledhill;l) Mnu Khangwelo Desmond Musetsho;m) Dkt Monde Mayekiso;n) Mnu Fhatuwani Leonard Ramagwede;o) Dkt Phethiwe Matutu;p) Dkt Philia Rixongile Vukea;q) Slz Mairam Gulumian;r) Mnu Poobalan Troy Govender;s) Dkt Wendy Ngoma;t) Nksz Thulisile Njapa Mashanda; kanye nou) Nksz Matuloe Pertunia Masemola.Imibuzo ingaqondiswa ku: Nksz Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende seKhabhinethi somhlangano wamhla ziyi-13 Nhlaba 2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/zu/speeches/statement-cabinet-meeting-13-may-2015-13-may-2015-0000,"1. Izindaba ezisematheni kulezi  zinsuku1.1. UMongameli Jacob Zuma uzohola imigubho yoSuku lwe-Afrika ngaphansi kwesiqubulo esithi: “Thina siyi-Afrika – Sivula iminyango yokufunda kanye namasiko kusuka eKapa kuze kuyoshaya e-Cairo” mhla zingama-24 Nhlaba 2015, oPhikweni lwaseMamelodi lweNyuvesi yasePitoli.Ngokomoya woSuku lwe-Afrika, iKhabhinethi iyabakhuthaza abantu baseNingizimu Afrika, ikakhulu intsha, ukuthi basebenze ngokubambisana ukuze kuqiniswe iqhaza labo ezindabeni zezwe lethu.INyanga ye-Afrika iyithuba eliyingqayizivele lokugqugquzela ubumbano phakathi kwezizwe zase-Afrika, kanye nobumbano phakathi kwethu nabafowethu nodadewethu abadabuka emazweni ase-Afrika abahlala eNingizimu Afrika. Ubumbano lwaleli zwekazi luqhutshwa ngokusebenzisa izinhlelo zeNhlangano Yamazwe ase-Afrika ukufezekisa inhloso-mbono yayo, njengokusho kwe-Ajenda 2063. Leli zwekazi, liholwa yizakhamuzi zalo, lizozabalazela i-Afrika edidiyelwe, echumile futhi enokuthula.USuku lwe-Afrika luhlinzeka futhi ngethuba lokuthi abantu baseNingizimu Afrika baxhumane kabusha, futhi baphinde bazibophezele kabusha ekusekeleni zonke izinhlelo zikahulumeni zokungenelela ukuze kuthuthukiswe i-Afrika engcono kanye nomhlaba ongcono.Isiqubulo seNyanga ye-Afrika esithi “Thina siyi-Afrika” yisimemezelo sokuzibophezela futhi siyisitatimende sokubungaza ukuziqhenya kwethu okukhuthaza ukubandakanywa kwabo bonke abantu abathintekayo kanye nababambiqhaza. Futhi siyinhlabamkhosi yokuthi bonke abantu kanye namaqembu avela kuyo yonke imikhakha basukume babe yingxenye yomzabalazo wokuletha uguquko.1.2. IKhabhinethi iwamukela ngezandla ezimhlophe umkhankaso we-Operation Fiela\Reclaim 2015, okuwumkhankaso obandakanya imikhakha ehlukahlukene futhi oqhutshwa yizikhungo zikahulumeni ezahlukahlukene ngenhloso yokuqinisekisa ukuthotshelwa kwemithetho nezimiselo ezilawula imiphakathi yethu.Ngalo mkhankaso kuhloswe ukubhekana ngqo nobugebengu obudlangile kulezi zinsuku, njengezikhali ezingekho emthethweni, izidleke zezidakamizwa, izigungu zemigulukudu ezilawula futhi ziqhube umsebenzi wokuthengisa ngomzimba kanye nezinye izenzo ezingekho emthethweni zokwephulwa komthetho.IKhabhinethi ithanda ukugcizelela ukuthi lo mkhankaso awuqondisiwe kubantu bokufika, kodwa uqondiswe kwizenzo zobugebengu ezweni lethu, njengoba lokhu kuyinto evele ngokugqamile ochungechungeni lwezingxoxo zokubonisana nemiphakathi. Ngakho-ke iKhabhinethi iwuphikisa kakhulu umbono wokuthi lo mkhankaso uqondiswe kubantu bokufika.Njengezwe eliziqhenyayo ngoMthethosisekelo walo okhululeke kakhulu futhi ophuma phambili emhlabeni, sineqhaza elikhulukazi ezindabeni eziphathelene namalungelo esintu, ngakho-ke ngeke nakancane nje sigunyaze umkhankaso ophula amalungelo anoma imuphi umuntu noma iqembu.IKhabhinethi iyayithokozela kakhulu inqubekelaphambili eseyenziwe ngaphansi kwe-Operation Fiela, futhi kusukela uqaliwe lo mkhankaso usugasele kaningi ezindaweni ezinothuthuva nobugebengu lapho sekuboshwe khona abantu abaningi. IKhabhinethi ilwamukela ngezandla ezimhlophe ubambiswano oluvela kumalungu omphakathi asebenzisana bamaphoyisa ekuqinisekiseni ukuthi wonke umuntu kuleli uphephile futhi uzizwa ephephile.Lo mkhankaso, futhi okungumkhankaso oqinisa impi yokulwisana nobugebengu, ulekelela kakhulu ukugqugquzela kanye nokwakha iNingizimu ephephile futhi evikelekile.IKomidi Longqongqoshe Lezokufuduka Kwabantu lizobamba isithangamu sabezindaba kuleli viki lapho lizobahlinzeka khona ngolwazi lwakamuva mayelana nomsebenzi walo, kubandakanya nomkhankaso we-Operation Fiela.2. Ukuqaliswa kwezinhlelo zikahulumeni ezisemqoka2.1. IKhabhinethi iwamukela ngezandla ezimhlophe amavoti esabelomali eminyango ehlukahlukene futhi igculisekile ngemibiko enohlonze ehlinzekwa ngoNgqongqoshe mayelana nenqubekelaphambili asebeyenzile ekwenzeni ngcono izimpilo zabantu. Imibiko yoNgqongqoshe iphinde futhi ichaze kabanzi ngezinhlelo zeminyango yabo kulo nyaka wezimali esiwuphethe.2.2. IKhabhinethi iyakwamukela ukwethulwa kohlelo olubizwa nge-Moetapele Initiative okwenziwe nguMnyango Wezasekhaya emahhovisi awo e-Edenvale mhla ziyi-12 Nhlaba 2015. Ngalo luhlelo kuhloswe ukuguqula amanye alama hhovisi abe ‘ngamahhovisi ayizibonelo ezinhle’ lapho kuzokhonjiswa khona izindlela zokusebenza eziphuma phambili ukuze nezinye izikhungo zifunde kakhulu kula mahhovisi. Lokhu kuzokhuthaza ukuhlinzekwa kwabantu baseNingizimu Afrika ngezinsizakalo ezisemqoka futhi kuzokwenza ukuthi bakwazi ukuthola izinsizakalo zikahulumeni ngendlela efanelekile.2.3. IKhabhinethi iyawamukela futhi nomcimbi wokuqala ngqa wokuKlonyeliswa Kwabantu Bokufika eNingizimu Afrika lapho kuzohlonishwa khona ngezindondo abantu bokufika abavelele eNingizimu Afrika kanye nabantu baseNingizimu Afrika abenza umsebenzi oncomekayo kwamanye amazwe ase-Afrika. IKhabhinethi inxusa yonke imiphakathi ukuthi iphakamise amagama abantu abasiyisibonelo esihle futhi abakhombisa umoya wobuntu, abazibophezele ekuthuthukisweni kwezwekazi lase-Afrika. Lokhu bangakwenza ngokuthumela i-imeyili kuleli kheli samigrantawards@dha.gov.zaUkungeniswa kwamagama abaphakanyisiwe kuzovalwa mhla zingama-20 Nhlaba 2015, kanti amagama alabo abadle umhlanganiso azomenyezelwa ngoSuku lwe-Afrika (mhla zingama-25 kuNhlaba). Omunye wemiklomelo ethokozisayo kulo mcimbi uzohlonipha lowo mphakathi waseNingizimu Afrika ophumelelile ukudidiyela abantu bokufika, ngaphakathi kuwona, futhi okwazile ukuhlalisana nabo ngokuthula.2.4. IKhabhinethi iyakwamukela ukuqaliswa nokusatshalaliswa kwamahhovisi okufakwa kwezicelo zokubuyiselwa umhlaba angomahamba-nendlwana ezweni lonkana ngenhloso yokulekelela bonke abantu abafanelekile abafuna ukufaka izicelo zokubuyiselwa umhlaba. La mahhovisi angomahamba-nendlwana azokwengeza phezu kwamahhovisi okufakwa kwezicelo zokubuyiselwa umhlaba ayi-14, atholakala kuzo zonke izifundazwe zakuleli.Le nqubo iyingxenye yohlelo lwezokuxhumana lukazwelonke olubanzi okuhloswe ngalo ukuqalisa ukusebenza kweSichibiyelo soMthetho Wokubuyiselwa Kwamalungelo Omhlaba sowezi-2014, esisayindwe nguMongameli Zuma ukuze sibe ngumthetho. ISichibiyelo soMthetho Wokubuyiselwa Kwamalungelo Omhlaba sihlinzekela ukubuyiselwa komhlaba noma isinxephezelo esifanelekile kubantu noma imiphakathi eyaphucwa amalungelo omhlaba emva komhla ziyi-19 Nhlangulana 1913.Bonke abantu baseNingizimu Afrika abafanelekile abangakwazanga ukufaka izicelo zokubuyiselwa umhlaba ngaphambi komnqamulajuqu wokuqala wangomhla zingama-31 Zibandlela 1998 sebenikezwe ithuba elengeziwe lokufaka izicelo zabo kuze kube ngumhla zingama-30 Nhlangulana 2019.2.5. IKhabhinethi iyawamukela umhlangano phakathi kukaNgqongqoshe Womnyango Wezimbiwa kanye nababambiqhaza bemboni yezezimayini ukuze kuxoxiswane ngomphumela woMbiko kaSomqulu Wezezimayini wezi-2014 Wokuhlolwa Nokuhlaziywa Kwesimo Semboni Yezimayini. Lo mbiko uhlaziya futhi ukale inqubekelaphambili eseyenziwe mayelana nezinto ezibalulekile eziyisishiyagalolunye ezibekwe eqhulwini kuSomqulu Wezezimayini.USomqulu Wezezimayini wathuthukiswa ngenhloso yokuqhuba i-ajenda yokuletha uguquko kulo mkhakha osemqoka kakhulu emnothweni wakuleli. Izinto okumele zihlaziywe futhi zikalwe kuhloswe ngazo ukulungisa ukungalingani obekukhona esikhathini esedlule, mayelana nakho kokubili ukwabelana ngomnotho nabantu ababencishwe amathuba phambilini nokuthuthukiswa kwabasebenzi, kanye nobunikazi bezimayini. 3. Izinqumo zeKhabhinethi eziqavile3.1. IKhabhinethi ivumile ukuthi kusingathwe uMhlangano wama-25 Womkhandlu Wamazwe Ngamazwe Wezokuphepha Kwezitimela ozobanjwa kusukela mhla zi-4 kuze kube ngumhla ziyisi-9 Mfumfu 2015 e-Sandton International Convention Centre, eGoli. Lesi sigcawu samazwe ngamazwe siqoqela ndawonye ochwepheshe nezingcweti zomkhakha wezokuphepha kwezitimela abavela emhlabeni wonke jikelele ukuze babelane ngolwazi, izigameko okudlulwe kuzona, izifundo ezitholakele kanye nezindlela eziphuma phambili zokuphucula ukuphepha kwezitimela.Ukusingathwa kwalo mcimbi kuzoheha amazwe angaphandle ukuthi atshale izimali kuleli, okuyinto ezokhuthaza ukukhula komnotho futhi isheshise nokutshalwa kwezimali kwingqalasizinda yomphakathi. Lokhu sekuthole umfutho othe xaxa ngenxa yesenzo sakamuva seNingizimu Afrika sokutshala izimali emkhakheni wezitimela ezithutha abantu kanye nezitimela ezithutha impahla, okuyinto eseyenze leli lizwe libe yizwe elihalelekayo kubatshalizimali.3.2. IKhabhinethi ivumile ukuthi uSomqulu wase-Afrika  Wezokuthutha Zasolwandle wethulwe ePhalamende ukuze kuthathwe isinqumo sokuthi uyamukelwa noma cha. Lesi yisivumelwano samazwe ngamazwe esihlinzekela ukuthi kuqinisekiswe ukuthi izinqubomgomo ziyahambelana, ukuze kugqugquzelwe ukukhula komnotho okusimeme kanye nokuthuthukiswa kwemikhumbi yezohwebo yase-Afrika. Lokhu kuzokhuthaza ukuhwebelana phakathi kwamazwe ase-Afrika ukuze kuthuthukiswe inhlalo nomnotho kuleli zwekazi.3.3. IKhabhinethi ivumile ukuthi iSichibiyelo Sesivumelwano Senhlangano Yamazwe Ngamazwe Yezamasathelayithi Okuxhumana Ngezingcingo (i-ITSO) sethulwe ePhalamende ukuze kuthathwe isinqumo sokuthi siyamukelwa noma cha. Le nhlangano ye-ITSO yinhlangano yohulumeni abehlukahlukene eqinisekisa ukuthi inkampani yakwa-Intelsat Ltd, okuyinkampani eqhuba umsebenzi wamasathelayithi, ihlinzeka ngendlela efanele ngezinsizakalo zomphakathi zokuxhumana ngezingcingo – kubandakanya izingxoxo zocingo, ukuthunyelwa kwedatha kanye nokuxhumana ngevidiyo – futhi kuqinisekiswe ukuthi lezi zinsizakalo zihlinzekwa kuwo wonke amazwe omhlaba ngaphandle kokuchema nokucwasa.Lesi sichibiyelo sivikela ukusimama kanye nokusebenza isikhathi eside kwaMagugu Afanayo Amazwe Abambe Iqhaza, futhi kuyaqinisekisa ukuthi wonke amazwe omhlaba ayaqhubeka nokuthola izinsizakalo zamasathelayithi futhi axhumeke ngendlela efanelekile kumasathelayithi. Futhi ukwamukelwa kwalesi sivumelwano kuyingxenye yezinto eziphathelene namazwe ngamazwe ezibekwe yiNingizimu Afrika eqhulwini ngenhloso yokufaka isandla ekuqinisekisweni komhlaba ongcono kanye nokuthuthukiswa kwe-Afrika.4. Isimo seKhabhinethi ezindabeni ezisematheni4.1. IKhabhinethi izwakalisa ukudabuka kwayo okukhulu ngokudlula emhlabeni kweSithwalandwe, uDkt Ruth Segomotsi Mompati futhi idlulisa amazwi enduduzo emndenini wakhe nabangane. UDkt Mompati wanikela impilo yakhe emzabalazweni wenkululeko futhi wabamba iqhaza elikhulu emikhankasweni ehlukahlukene, kubandakanya nokhukhulelangoqo weMashi Yabesifazane  ngoNcwaba 1956 eyaba yingqophamlando.Wajoyina uKhongoloshe (i-ANC) ngowe-1954, futhi waqokwa ukuthi abe yilungu leKomidi Lesigungu Sikazwelonke Seziphathimandla (i-NEC) oPhikweni Lwabesifazane lukaKhongolose. Ngowe-1962 waya ekudingisweni lapho athola khona ukuqeqeshwa kwezempi futhi wasebenza njengonobhala kanye nenhloko yophiko lwabesifazane lukaKhongolose kwelase-Tanzania.Njengesikhulu esiyinhloko esabe simele uKhongolose e-United Kingdom waba yingxenye yethimba elaqala izingxoxo nohulumeni waphambilini waseNingizimu Afrika e-Groote Schuur ngowe-1990. NgoNcwaba 1992, wethula inkulumo eKomidini Elikhethekile leNhlangano Yezizwe (i-UN) Lokulwisana Nobandlulo mayelana nesihloko esabe sidingidwa lapho esiphathelene nabesifazane. Lolo suku lwabe selumenyezelwa yiNhlangano Yezizwe ngengoSuku Lwamazwe Ngamazwe Lokuzwelana kanye Nokubambisana Nabesifazane Emzabalazweni Wabo eNingizimu Afrika.Njengesisebenzi sabantu esizinikele, uyibekile induku ebandla ngegalelo lakhe elingasoze lilibaleke ekuthuthukisweni kwezwe lethu, njengoba esebenzele isizwe njengeLungu Lephalamende, futhi waba yiNxusa leNingizimu Afrika kwelase-Switzerland kusukela ngowe-1996 kuya kowezi-2000, futhi wasebenzela umphakathi njengeMeya yase-Vryburg (iNaledi) esifundazweni saseNyakatho Ntshonalanga.Wanikela impilo yakhe emzabalazweni wenkululeko yezwe lethu futhi wakhombisa ukuzibophezela okukhulu ekusebenzeleni abantu bakhe.4.2. IKhabhinethi izwakalisa ukudabuka kwayo okukhulu ngokudlula emhlabeni kukasigaxamabhande wombutho wezokuvikela u-Lieutenant General Bongani Isidore Mbatha futhi idlulisa amazwi enduduzo emndenini wakhe kanye nabangane.UJenene Mbatha wajoyina Umkhonto we Sizwe, uphiko lwezempi lukaKhongolose, ngowe-1978 futhi ubambe izikhundla eziningi, kubandakanya nesikhundla sokuba yinhloko yophiko lwezokuthengwa kwempahla nezinsizakalo.Ngowe-1994, uJenene Mbatha wafakwa ngaphansi koMbutho Kazwelonke Wezokuvikela WaseNingizimu Afrika (i-SANDF) lapho athola khona ukuqeqeshwa okunzulu emikhakheni ehlukahlukene.Wakhuphuka ngokwesikhundla edlula ezigabeni ezihlukahlukene ngaphakathi embuthweni we-SANDF, futhi ubambe izikhundla eziningana ngaphambi kokhushulelwa esikhundleni sokuba nguJenene ophethe uphiko lweZokuthengwa Kwempahla Nezinsizakalo ngowe-2014, okuyisikhundla asibambe kwaze kwafika isikhathi sokudlula kwakhe emhlabeni.5. Imicimbi ezayo5.1. UMongameli Zuma uzohambela umcimbi wokubekwa esihlalweni kweNgonyama yamaXhosa, iNkosi uMpendulo Calvin Sigcawu (Ah! Zwelonke) koMkhulu esiGodlweni saseNqadu e-Willowvale, esifundazweni saseMpumalanga Kapa mhla ziyi-15 Nhlaba 2015.IKhabhinethi ithanda ukuhalalisela iNkosi uSigcawu ngokugcotshwa kwayo futhi inethemba lokuthi kuzoba khona ukusebenzisana okuhle phakathi kukahulumeni neSizwe samaGcaleka ngenhloso yokwakha imiphakathi yezindawo zasemakhaya ekhuthele futhi esimeme, lapho kubhekelelwa khona abahlali ngokulinganayo.5.2. IPhini likaMongameli u-Cyril Ramaphosa lizokwethamela ingqungquthela yezokuthuthwa kwendle kanye nokuqinisekisa inhlanzeko i-Alternative Sanitation Indaba ezobanjwa  mhla ziyi-15 Nhlaba 2015 ngaphansi kwesiqubulo esithi: “Akumele kugcine nje kuphela ngokushaya amanzi endlini encane ngenhloso yokuhambisa ukungcola”. Futhi le ngqungquthela izonikeza izinkampani ezihlinzeka ngobuchwepheshe obehlukile bokuthuthwa kwendle ithuba lokukhangisa nokubukisa ngemikhiqizo yazo yezobuchwepheshe.5.3. UMnyango Wezokuthuthukiswa Komphakathi, ngokubambisana noPhiko Lwezezimpesheni LwaseNingizimu Afrika kanye noPhiko Lukazwelonke Lwentuthuko, bazokwethula iViki Lokuvikelwa Kwezingane enkundleni yezemidlalo yase-Franklin e-Kokstad, esifundazweni saKwaZulu-Natali mhla zingama-25 Nhlaba 2015 ngaphansi kwesiqubulo esithi: “Sisebenza ngokubambisana ukuze sivikele izingane”. Leli viki lizophothulwa mhla zingama-31 Nhlaba 2015 eGauteng.Lo mkhankaso wokuqwashisa umphakathi kuhloswe ngawo ukugqugquzela yonke imikhakha yomphakathi ukuthi inakekele futhi ivikele izingane. Ngaphezu kwalokho, lo mkhankaso uhlose ukuqwashisa abantu abadala kanye nezingane mayelana nemithetho ekhona kuleli ephathelele nokuvikelwa kwezingane ngaphansi koMthethosisekelo, imithetho nezinqubomgomo zakuleli ezahlukahlukene, kanye nemithetho yamazwe ngamazwe.IKhabhinethi inxusa abazali kanye nabalondolozi bezingane ukuthi ngaso sonke isikhathi babeke phambili ukuphepha kwezingane zabo futhi baqinisekise ukuthi izingane zinakekelwa ngabantu abadala abakwaziyo ukunakekela izingane ngendlela efanelekile. Abazali kanye nabalondolozi bezingane bayakhuthazwa ukuthi bafundise izingane ukuthi zihlale ziqaphile ezimweni okungenzeka zibe nobungozi, kubandakanya nezenzo zokuziphatha kwabantu abadala ngendlela engamukelekile. Kungumsebenzi wabazali kanye nabalondolozi bezingane ukwazi ukuthi izingane zabo zikuphi ngaso sonke isikhathi futhi bathathe izinyathelo ezifanelekile ukuqinisekisa ukuphepha kanye nokuvikeleka kwazo.5.4. UNgqongqoshe woMnyango Wezengqalasizinda Yezkuxhumana Nezinsizakalo Zeposi, uDkt Siyabonga Cwele, uzobamba Imbizo kwisigcina-magugu i-Nelson Mandela Museum eQunu, esifundazweni saseMpumalanga Kapa ngenhloso yokugubha uSuku Lwamazwe Omhlaba Lwenhlangano Yezengqalasizinga Yezokuxhumana kanye Nokuhlinzeka Ngolwazi mhla ziyi-17 Nhlaba 2015. Injongo yalo mgubho ukukhuthaza abantu ukuthi bazisebenzise kakhudlwana ezochwepheshe ngenhloso yokwenza ngcono izimpilo zabo.UNgqongoshe uzohlinzeka ngemininingwane ephathelene nemizamo kahulumeni yokusebenzisa ezobuchwepheshe ukuze kuphuculwe ukuhlinzekwa kwezinsizakalo kubo bonke abantu baseNingizimu Afrika, ikakhulu labo abahlala ezindaweni zasemakhaya. Le mbizo izobanjwa ngokubambisana noHulumeni Wesifundazwe saseMpumalanga Kapa, abaholi bendabuko kanye neNhlangano Yezokuxhumana yaseNingizimu Afrika. Njalo ngonyaka, mhla ziyi-17 kuNhlaba kugujwa usuku lokusayindwa kweSivumelwano sokuqala Samazwe Ngamazwe Sezokuxhumana Ngezingcingo kanye nokusungulwa kweNhlangano Yamazwe Ngamazwe Yezengqalasizinga Yezokuxhumana.Injongo yalo mcimbi ukuqwashisa ngamathuba angazuzwa yimiphakathi kanye neminotho yamazwe ngokusebenzisa i-inthanethi kanye nobunye ubuchwepheshe bolwazi nokuxhumana, futhi lokhu kungalekelela kakhulu ekuvaleni igebe elikhoba kubantu abancishwe amathuba okusebenzisa ubuchwepheshe besimanjemanje.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Adv Motlatjo Josephine Ralefatane oqokwe njengoSihlalo WeBhodi ye-.zaDNA.6.2. Dkt Thomas Kwadwo Gyedu-Ababio oqashwe njengoMphathi Omkhulu (i-CEO) we-Inkomati-Usuthu Catchment Management Agency.6.3. Dkt GV Andrews oqashwe njengeSikhulu Esiyinhloko Yemisebenzi: eMnyangweni Wezempilo.6.4. Mnu NM Ratshoma oqashwe njengePhini likaMqondisi-Jikelele (i-DDG) weNqubomgomo Yezomnotho: eMnyangweni Wezezimali Kuzwelonke.6.5. Mnu KG Sukdev oqashwe njenge-CEO yoPhiko Lokuphathwa Kwezimpesheni Zikahulumeni.6.6. Mnu AD Mogajane oqashwe njenge-DDG yoPhiko LwezeZimali Zomphakathi eMnyangweni Wezezimali Kuzwelonke.Imibuzo ingaqondiswa ku:Nksz Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende Somhlangano WeKhabhinethi wangomhlaka 27 Nhlaba 2015,28 May 2015,https://www.gov.za/node/739436,https://www.gov.za/zu/speeches/isitatimende-somhlangano-wekhabhinethi-wangomhlaka-27-nhlaba-2015-28-may-2015-0000,"1. Usuku Lwe-Afrika1.1. IKhabhinethi ithanda ukubonga bonke abantu baseNingizimu Afrika ababambe iqhaza kwimigubho Yosuku Lwe-Afrika Yangonyaka Wezi-2015, nebibonisa ukuzimisela kwethu ukwakha i-Afrika ebumbene, enokuthula nenenqubekelaphambili.1.2. IKhabhinethi iyaphinda futhi ihlaba ikhwelo elenziwa nguMongameli u-Jacob Zuma kuzona zonke izikhungo zaseNingizimu Afrika kanye nezinkampani ukuthi kufanele zindizise ndawonye ifulegi Lenhlangano Yamazwe Obumbano Ase-Afrika (i-AU) kanye nefulegi laseNingizimu Afrika. Lokhu kuzobe kuhambisana nesidingo sokwamukela umbono we-Afrika ebumbene, enenqubekelaphambili nenokuthula.2. Ukuqaliswa kokusebenza kwezinhlelo Zikahulumeni Ezisemqoka2.1. IKhabhinethi ithanda ukukhumbuza abantu baseNingizimu Afrika kanye nabantu bokufika kuleli abahamba nabantwana abancane ukuthi uMthetho Wamapasipoti Namadokhumenti Okuhamba uzoqala ukusebenza ngomhlaka 1 Nhlangulana 2015.2.2. Ngaphansi kwalo mthetho omusha, abazali abahamba nabantwana babo kudingeka ukuthi babonise izitifiketi zokuzalwa kwabantwana ezingafingqiwe. Lokhu kuyingxenye yohlelo lokuzibophezela kukahulumeni ekuphephiseni kanye nasekuqhakambiseni izifiso nezimfuno zabantwana futhi kuyindlela yokuvimbela ukushushunjiswa kwabantwana.3. Izinqumo ZeKhabhinethi eziqavile3.1. IKhabhinethi iphasise Inqubomgomo Kazwelonke Yezokuthuthwa Kwabafundi, nehlinzeka ngemihlahlandlela yokuhlinzeka ngensizakalo yomphakathi yokuthuthwa kwabafundi uma beya noma bebuya ezikoleni. Ukuqala kwayo ukusebenza kuyokwenza ukuthi kube nohlelo oluhlangene lokuthuthwa kwabafundi noluhlinzeka ngamazinga ohlobo lwezimoto okumele mazisetshenziselwe ukuthutha kwabafundi kanye nezinhlaka zezimali okumele mazinqunywe emkhakheni wezokuthuthwa kwabafundi uma beya noma bebuya ezikoleni. Le nqubomgomo iphinda futhi ihambisane noMthetho Wezikole waseNingizimu Afrika, we-1996 (uMthetho Nombolo 84 we-1996).3.2. IKhabhinethi iphasise ukuthi kuyokwethulwa Umbiko weNingizimu Afrika Ngenqubekelaphambili phakathi kweminyaka ye-1994 kuya kowezi-2014 Ekufezekisweni Kwesivumelwano Esibalulekile Sokulingana Ngokobulili e-Afrika Kwisigungu Sonobhala Ku-AU. Lo mbiko ulungiselela Ingqungquthela Yezinhloko Zamazwe e-AU neyobanjwa ngoNhlangulana 2015.Lo mbiko, obhekele isikhathi esiyiminyaka ephakathi konyaka we-1994 kuya kowezi-2014, uhlola uphinde ubuyekeze ukusebenza kwemithetho yethu, izinqubomgomo zethu kanye nezinhlelo ezasungulwa ukukhulisa amathuba okumeleleka, ukuhlinzeka ngezinsizakalo ezinqala, ukwakhiwa kwamathuba emisebenzi, ukuncishiswa kobubha, ukuqedwa kodlame, kanye nokuvikelwa kwamalungelo esintu kwabesifazane namantombazane.3.3. IKhabhinethi igunyaze Inqubomgomo Kazwelonke Yentsha yowezi-2020 (i-NYP2020). Le nqubomgomo ingena esikhundleni Senqubomgomo Kazwelonke Yentsha yezi-2009-2014 nesiphelelwe yisikhathi. Le nqubomgomo yasungulwa ngemuva kokubonisana okuningi nabantu abasha baseNingizimu Afrika abavela kuzona zonke izifundazwe eziyisishiyagalolunye kuleli. Le nqubomgomo izoba yingxenye yesisekelo sentuthuko Yamasu Okuthuthukisa Intsha adidiyelwe.3.4. IKhabhinethi iye yethulelwa umbiko kafushane mayelana nenqubekelaphambili eseyenziwe ekusungulweni kwe-Property Management Trading Entity (i-PMTE). Inhloso yale nhlangano ukuqinisekisa ukuthi zonke izakhiwo zikaHulumeni ziphathwa kahle nangendlela efanele. IKhabhinethi yenelisekile ngentuthuko kanye nokulungiswa kwemodeli yebhizinisi ye-PMTE, nezosiza ukwenza ngcono izingabunjalo lezakhiwo zikahulumeni.IKhabhinethi iphinde yemukela isicelo sokwenyuselwa esikhundleni kukaMnu P Serote ukuthi abambe izintambo njengenhloko ye-PMTE, uMnu M Govender abe Yinhloko Yezinhlaka Zokusebenza Nokuphathwa Kokuthengiswa Kwezindlu bese kuthi uNks BS Mathews yena asebenze njengenhloko Yezinsizakalo Zerejista Yokubhaliswa Kokuthengwa Kwezindlu.4. Imicimbi ezayo4.1. INingizimu Afrika izoba yizwe lapho kuzobanjelwa khona Ingqungquthela ye-AU eSandton Convention Centre kusukela mhla ziyisi-7 kuya mhla ziyi-15 Nhlangulana 2015 ngaphansi kwesihloko esithi: “Unyaka Wokunika Amandla Abesifazane kanye Nentuthuko okubheke kwi-Ajenda yezi-2063 yase-Afrika”. Imisebenzi ezokwenzeka ngaleli sonto ifaka phakathi Umhlangano Wabaholi Bamazwe  nesiyobanjwa kusukela mhla ziyi-14 kuya mhla ziyi-15 Nhlangulana 2015.IRiphabhlikhi yaseZimbabwe, nengusihlalo Wenhlangano Yobumbano Lwamazwe Ase-Afrika (i-AU) wonyaka wezi-2015, izoba ngusihlalo wengqunquthela kanye neminye imihlangano ehambisana nayo. Le ngqungquthela izogxila kakhulu ekufezekisweni kwezinqumo ezathathwa Kwingqungquthela eyayingoMasingana 2015, nefaka phakathi i-Ajenda yowezi-2063 kanye Nohlelo Lwayo Lokuqala Lweminyaka eyi-10 Yokwenza ; Isimo Sokuthula kanye Nokuphepha Ezwenikazi Lase-Afrika, kuhlanganisa Nobushokobezi; Ukuphiwa Amandla Kwabesifazane kanye Nentuthuko; Ezinye Izindlela Zokuthola Ukuxhaswa Kwe-AU; Ukubumbana kanye nokwenza ukuthi kusebenze isikhungo Sokulawula Izifo kanye Nokuzigwema e-Afrika ngonyaka wezi-2015.UMongameli uZuma uzohambela ukubekwa ngokusemthethweni kukaMongameli waseNigeria uMohammadu Buhari e-Abuja, eNigeria ngomhla zingama-29 Nhlaba 2015.4.2. Isithangami Somnotho Wezwe e-Afrika sizohlala eKapa kusukela mhla zi-3 kuya mhla zi-5 Nhlangulana 2015 ngaphansi kwesihloko esithi: “Ngalesiya sikhathi kanye Namanje: Ukucabanga Kabusha Ngekusasa le-Afrika.”IKhabhinethi iyabemukela bonke abaholi bezepolitiki kanye nabamabhizinisi abavela kulo lonke izwekazi lase-Afrika kanye nakwezinye izingxenye zomhlaba njengoba lokhu kuhlangana kuzobe kuhloswe ngakho ukugubha iminyaka engama-25 yoguquko e-Afrika.INingizimu Afrika imagange ukubamba iqhaza ezingxoxweni ezizoba khona maqondana nokusheshiswa kokukhuliswa komnotho ombandakanya wonke umuntu kanye nentuthuko e-Afrika. Leli zwekazi lingezinye zezifunda ezikhula kakhulu emhlabeni jikelele futhi liyindawo enhle nefiswa kakhulu yilabo abafisa ukutshala izimali kuyo.4.3. Iphini likaMongameli u-Cyril Ramaphosa, njengoSihlalo Womkhandlu Kazwelonke Wengculaza (i-AIDS) eNingizimu Afrika, uzokwethula inkulumo yakhe ekuvulweni Kwengqungquthela Yesikhombisa Yomkhandlu Kazwelonke Wengculaza eNingizimu Afrika ozobanjelwa e-Inkosi Albert Luthuli International Convention Centre e-Durban kusukela mhla ziyisi-9 kuya mhla ziyi-12 Nhlangulana 2015 ngaphansi kwesihloko esithi: “Ukucabanga, Ukucubungula Nokucolisisa”.Le ngqungquthela, nebanjwa njalo ngemuva kweminyaka emibili, isiphenduke isikali sikahulumeni kanye nabantu baseNingizimu Afrika ukuthi bazibheke ukuthi ngabe sebehambe ibanga elingakanani ekulweni nokulawula ukutheleleka ngeGciwane Lesandulelangculazi (-HIV). Le ngqungquthela iphinda futhi ihlinzeke ngethuba kubantu abasebenza emkhakheni we-HIV ne-AIDS, Kowezifo Ezithathelana Ngocansi (ama-STI) kanye Nakowesifo Sofuba (i-TB) ukuthi babelane ngolwazi nalokho asebedlule kukho kuhlanganisa nemibono yabo.INingizimu Afrika inohlelo olukhulu kunazo zonke lokuhlinzeka ngemishanguzo yokudambisa isandulelangculazi (ama-ARV) emhlabeni jikelele, kanti bebeyizigidi ezintathu abantu abadla ama-ARV kuleli ngoZibandlela 2014. Lokhu kubambe elikhulu kakhulu iqhaza ekwehlikeni kwezinga labantu abasha abatheleleka nge-HIV kanye nokushona kwabantu ngenxa ye-AIDS, futhi kuye kwenza nokuthi abantwana abancane bakwazi ukuphila isikhathi eside ne-HIV. Ukuhlela ngokukhuthala yikhona okudlale indima enkulu yokuphumelela kwalolu hlelo oluphambili, noluqinisekisa ukuthi ahlale ekhona njalo ama-ARV ezikhungweni zezempilo zomphakathi.INingizimu Afrika, ngokumelwa nguMnyango Wezesayensi Nobuchwepheshe (i-DST), isitshale izimali eziningi kakhulu ocwaningweni lokuthi kutholakale ikhambi lokulwa ne-HIV. Ukutshala izimali kwe-DST ocwaningweni lokulwa ne-HIV kwaqala ngonyaka we-1999 ngenkathi thina, ngokubambisana noMnyango Wezempilo, sisungula Uhlelo Lokuqala Lokuthola Umjovo LwaseNingizimu Afrika.Ngonyaka wezi-2009, i-DST iye yelula ukweseka kwayo ucwaningo nge-HIV ukuthi kufake izinhlaka ezifana nokuhlonza isifo, ama-ARV, ikhambi lokulwa negciwane kuhlanganisa ne-HIV (i-microbicide), ukwengeza kwimijovo ebizanywa. Siye sakha Inkundla YaseNingizimu Afrika Yokucwaninga Nge-HIV kanye Nokusungula Izinto Ezintsha (i-SHARP) ukuze sikwazi ukuxhasa ucwaningo oluhamba phambili ekulweni ne-HIV ne-AIDS kanye nokwenza lula ukusungulwa kwezisombululo ezintsha ekulweni nalolu bhubhane.Njengamanje sesekela inqwaba yamaprojekthi alwa ne-HIV ezigabeni ezehlukene zentuthuko kanti lawa maprojekthi angaphansi kohlelo olubizwa ngokuthi Ukubambisana Kokusungulwa Kwamacebo Ezempilo,  nolufaka phakathi i-SHARP ngaphansi koMkhandu Wocwaningo Lwezemithi eNingizimu Afrika. Indima yalolu hlelo ukwenza kube lula ukuxhumana kwabacwaningi be-HIV ne-AIDS eNingizimu Afrika, kanye nokwakha Inethiwekhi Kazwelonke Yokubambisana Kwezikhungo Ezicwaninga nge-HIV ne-AIDS.Njengamanje kunamaprojekthi amaningi ezikhungo eziningi ezahlukene, ezinhlaka eziningi ezahlukene akuthuthukisa imikhiqizo ethile ebhekene nokuhlonzwa kwezifo, imijovo yokulwa nezifo kanye namakhambi okulwa igciwane kuhlanganisa ne-HIV, okumanje ayazanywa ukuze kuphunyeleliswe izinhloso ze-SHARP. INingizimu Afrika ikubeke kwabaseduzane nenhliziyo yayo ukubaluleka kokulwa ne-AIDS, kanti ukuvikela lesi sifo yikhona kanye okungumongo Wecebo Likazwelonke Lokuvikela i-HIV, ama-STI kanye ne-TB (eleminyaka yezi-2012-2016).4.4. Uhlelo Lwenyanga YezemveloNgenyanga kaNhlangulana iNingizimu Afrika izogubha izinsuku ezibalulekile kwezemvelo. Le migubho izoholwa nguMnyango Wezemvelo, kanti ngomhla zi-5 kuNhlangulana, siyogubha Usuku Lwezemvelo Emhlabeni Jikelele oluyobanjelwa eKimberley, esifundazweni saseNyakatho Kapa.  Usuku Lomhlaba Lwezilwandle luyobanjelwa eBloemfontein, eFreystata mhla ziyisi-8 kuNhlangulana, kanti siyolubungaza ngokuhlanganyela nophathina bethu abehlukene ekufezekisweni kwe-Operation Phakisa Umnotho Wasolwandle ngokuthi sabelane nomphakathi wendawo ngamathuba akhona emnothweni wasolwandle kanye nakwindawo ezisondelene nawo.  Ngomhla ziyi-17 kuNhlangulana, iNingizimu Afrika izogubha Usuku Lomhlaba Lokulwa Nokushiywa Kwezindawo Ezivundile Ziwugwadule eNquthu, esifundazweni saKwaZulu-Natali. Zonke lezi zinsuku zokubungaza ezemvelo kuhloswe ngazo ukuqwashisa umphakathi mayelana nemvelo kanti futhi kuzobe kugqugquzelwa nabantu abasha kuzona zonke izifundazwe okuzobanjelwa kuzo le micimbi futhi baziswa nangamathuba akhona kulo mkhakha wezemvelo.4.5 Ukwethulwa KweFTA Yezifunda Ezintathu e-Sharm-el-ShaikIndawo Yezifunda Ezintathu, i-COMESA, EAC kanye ne-SADC, Ezihwebelana Ngaphandle Kokukhokhisana Intela (i-TFTA) izokwethulwa mhla ziyi-10 Nhlangulana 2015 e-Sharm-el-Shaik, eGibhithe. I-TFTA izokuvula amathuba okuhweba nokuhwebelana kumazwe angama-26, kanti lawa mazwe anabantu abathi uma sebehlanganisiwe babe ngaphezu kwezigidi ezingama-625 bese kuthi isamba somkhiqizo walamazwe (i-GDP) sibe ngaphezu kwetriliyoni yamadola aseMelika.Ukwethulwa kwe-TFTA kuwuphawu lokufinyelela emaphethelweni kwezingxoxo Zesivumelwano Sokuhwebelana Ngaphandle Kokukhokisana Intela nesibeka imithetho kanye nohlaka okufanele ukuthi kusetshenzwe ngaphansi kwalo uma kunqunywa izimali zokuhwebelana kanti kuningi nokunye okuyokwenziwa. Izingxoxo mayelana nezimali kanye nemithetho emalungana nalapho kudabuka khona umkhiqizo kuzoqhubeka njengengxenye ye-ajenda ezohlala ingashintshi.Ukwethulwa kwe-TFTA kukhombisa impumelelo enkulu Kwizwekazi lase-Afrika kanti kwenziwa ngenxa yoHlelo Lokusebenza lase-Lagos le-AU kanye neSivumelwano sase-Abuja nokuhloswe ngazo ukwakha Umphakathi Osingethe Umnotho Wase-Afrika. Sikholwa ukuthi lokhu kuthumela umyalezo onamandla noqinile wokuthi i-Afrika izibophezele kwizingxoxo zayo zokuditshaniswa komnotho kanye nokwakha isimo esivumayo ukuthi abantu bakwazi ukuhweba nokuhwebelana kanye nokutshala izimali ngaphansi kwaso.Izingxoxo zokusungulwa kwe-TFTA zaqala ngoNhlangulana 2011 Kwingqungquthela eyayinganyelwe nguMongameli u-Jacob Zuma e-Sandton, eNingizimu Afrika.   4.6 Ukwethulwa kwezingxoxo ze-FTAyeZwekazi lase-Afrika Kwingqungquthela ye-AU ngoNhlangulana.Ukwethulwa kwezingxoxo Zesivumelwano Sokuhwebelana Ngaphandle Kokukhokisana Intela Ezwenikazi Lase-Afrika (i-CFTA) Yingqungquthela ye-AU kuyokwenzeka mhla ziyi-15 Nhlangulana 2015 eGoli, eNingizimu Afrika.I-CFTA le, iyokwakha amathuba okuhweba nokuhwebelana kubantu abangaphezu kwezigidigidi ezingaphezu kuka-1.3 kanti ne-GDP uma isihlangane engaphezu kwezigidigidi ezi-2 zamadola aseMelika. Iyokwakhela kulokho osekuzuzwe yiTFTA kanye nenqubekelaphambili eminothweni yemiphakathi kulezi sifunda. Lesi sivumelwano siyophinda futhi sinikeze abahwebi kanye nabatshali zimali ithuba lokufinyelela kwimakethe ekhulayo futhi sihlinzeke ngokukhula kokuhwebelana phakathi kwamazwe ase-Afrika.5. AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye noqinisekiswa kokufaneleka kwabo kulezi zikhundla kwavunywa.5.1. Izithunywa ezimele uMnyango Wezamabhizinisi Kahulumeni Kwibhodi Eyisipesheli Yezokweluleka Ngezindawo Zezomnotho:a) Nks Jacky Molisane (ilungu elikhethiwe);b) Nks Nontsikelelo Rose Mbono (ilungu elingummeleli).5.2. Dkt Reginald Cassius Lubisi – uMqondisi-Jikelele eHhovisini likaMongameli kanye Nonobhala weKhabhinethi (ivuselelwe iminyaka emihlanu).5.3. Mnu Christopher Kobla Gavor – UMlinganisi-Jikelele: uMnyango Wezokuthuthukiswa Kwezindawo Zasemakhaya Nezinguquko Kwezomhlaba.Imibuzo:Nks Phumla Williams (Ibamba Lomkhulumeli weKhabhinethi)Umakhalekhukhwini: 083 501 0139"
Isitatimende Somhlangano WeKhabhinethi wangomhla ziyi-10 Nhlangulana 2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/zu/speeches/statement-cabinet-meeting-10-june-2015-11-jun-2015-0000,"1. Ukuqaliswa kwezinhlelo zikahulumeni ezisemqoka1.1. IKhabhinethi iye yanconywa ngemiphumela yemibiko yesigamu sesine sonyaka (Masingana-Ndasa 2015). IKhabhinethi yenelisekile ngenqubekelaphambili eseyenziwe lolu hlelo lusebenze. Amalungu eKhabhinethi azoba nemihlangano nabezindaba kanye nalabo abathintekayo ukuzochaza ngenqubekelaphambili yokusetshenziswa kwemiphumela yesigamu sesine. Eminye imininingwane ebanzi ngalokhu iyomenyezelwa ngokushesha okukhulu uma lokhu kuhlelwa sekuphothuliwe.1.2. IKhabhinethi iyakwemukela ukuqokwa kwabakhiqizi bamandla kagesi ovuselelekayo abayi-13 ngesikhathi sewindi lesine likahulumeni Lohlelo Lokuthengwa Kwamandla Kagesi Ovuselelekayo Kubakhiqizi Abazimele. Laba bakhiqizi bamandla kagesi avuselelekayo (amandla elanga kanye nomoya) bazohlinzeka ngogesi wokwengeza ongamamegawathi ayi-1 084 ukwesekela isiphehli sikazwelonke bese kusizakala izwe ukuthi likwazi ukusondela kancane ekutheni libe namandla kagesi angapheli nelikwazi ukuzihlinzeka ngawo isikhathi eside.1.3.  IKhabhinethi iyayemukela Imiphumela Yokucwaningwa Kwamabhuku Kohulumeni Bezindawo Kwezi-2013-2014 futhi ikushayela ihlombe ukusebenza kahle komasipala okubonise ukwenza kangcono okuqhubekayo cishe kuyona yonke imiphumela yokucwaningwa kwezinhlaka zomasipala. Kube ngama-96% onke izikhungo ebezicwaningwa (okubalwa kuzo omasipala kanye nezikhungo ezingaphansi komasipala) eziye zaletha izitatimende zazo zezimali ngesikhathi nokubonisa ukuthi ziya ngokuya ziba ngcono kakhulu uma ubheka ukuthi ngonyaka wezimali wezi-2012/13 kwaba ngama-93% kwase kuthi ngonyaka wezimali wezi-2007/08 kwaba ngama-78%.Lo mbiko uveza ukuthi kunemizamo ebanzi eye yenziwa ukulwa nokusetshenziswa kwezimali ngendlela engafanele. Kanti okuye kwaphawuleka kuye kwaba ukukhula kwenani lomasipala nezikhungo ezingaphansi komasipala abathole imibiko engenalo ugcobho kusukela kwabangama-30 ngonyaka wezimali wezi-2012/13 kuya kwabangama-58 ngonyaka wezimali wezi-2013/14, kanti babeyisikhombisa kuphela omasipala ngonyaka wezimali wezi-2007/08 ababebonisa ukuthi sengathi bayela ngakhona ekuphatheni ngendlela kanye nasekuphatheni kahle izimali ngendlela efanele.Omasipala kanye nezikhungo okucwaningwe amabhuku azo zathola imibiko engenalo ugcobho njengamanje babalelwa ku-76% wemali isiyonke esetshenziswe ohulumeni bezindawo kule mali ababelwe yona eyizigidigidi ezingama-R315. Lokhu ngamanye amazwi kusho ukuthi cishe ukuba amarandi ayisishiyagalombili emarandini ayishumi asetshenziswe ngohulumeni bendawo asetshenziswe ngohulumeni bendawo abanemibiko emihle yezimali, engenalo ugcobho.Kubona bonke omasipala kanye nezikhungo ezingama-335 ezacwaningelwa amabhuku azo, omasipala kanye nezikhungo eziyi-102 ezenza kangcono kunakuqala, eziyi-194 zangaguquka zama lapho zimi khona, kwathi ezingama-27 zabuyela emuva kwase kuthi ezimbili zazizintsha kanti eziyi-10 bezisasele. Lokhu kuphushela phambili umkhankaso wokusebenza ngokuzinikela kanye nokukwazi ukuphendula ngokusebenza kwezimali zomphakathi nokuhambisana kahle kakhulu nenqubo ethi ‘Azibuyele Emasisweni’. IKhabhinethi iyakwemukela ukuthi njengengxenye Yohlelo Lokuthi Azibuyele Emasisweni, kuzoqashelwa kakhulu omasipala abangama-50 abaye bathola imibiko engemihle, ikakhulukazi laba abangama-25 asebethole imibiko engemihle iminyaka emihlanu edlule.IKhabhinethi ithanda futhi ukuzwakalisa ukungenami kwayo ngalabo omasipala abasaqhubeka nokuqasha abantu abangenazo izicucu ezifanele nokwenza ukuthi ishaywe indiva indlela yokuphatha kahle umsebenzi. UNgqongqoshe Wokwengamelo Ngokubambisana kanye Nezendabuko, ngokusebenzisana nomasipala, uzolusheshisa uhlelo lokusombulula lezi zinkinga.2. Izinqumo zeKhabhinethi eziqavile2.1. IKhabhinethi igunyaze Uhlelo Oluyicebo Lokujika Izinto Kwisikhungo Seposi eNingizimu Afrika (i-SAPO). Lolu hlelo lukwazile ukusiza ngokuthi kuhlonzwe izinkinga futhi lwakwazi nokuvela namacebo amasha nanqala angakwazi ukusiza ukushintsha izinto zime ngononina kule nkampani. Njengamanje kunohlelo olusha lwebhizinisi olwenziwayo ukunciphisa ukwethembela kakhulu kwibhizinisi lokuthuthwa kwezincwadi ukuze i-SAPO ikwazi ukuba nezindlela ezixubile nezisimeme ukungenisa imali. IKhabhinethi inethemba elikhulu lokuthi leli cebo lizoyiqhubela phambili i-SAPO. UNgqongqoshe Womnyango Wezengqalasizinda Yezokuxhumana Nezinsizakalo Zeposi, ngokubambisana nabaphathi be-SAPO, bazobamba umhlangano okhethekile nabemithombo yezindaba ukuchaza kabanzi ngalolu hlelo.2.2. IKhabhinethi igunyaze ukwethulwa kombiko wokuqala weNingizimu Afrika ngokuphunyeleliswa Komqulu wase-Afrika Ngamalungelo kanye Nenhlalakahle Yabantwana (weminyaka yezi-2000-2013), nobekwe ezithebeni zePhalamende. Lo mbiko watholakala uvela Kwikomidi Longoti base-Afrika Ngamalungelo kanye Nenhlalakahle Yabantwana. IKhabhinethi iziphasisile izindlela zokubusa ukuqinisekisa ukuba khona kwendlela ehlanganisa konke, elandelekelayo neyenza ukuthi wonke umuntu abambe iqhaza ekwenzeni ukuthi Umqulu wase-Afrika Ngamalungelo kanye Nenhlalakahle Yabantwana uyahambisana namalungelo angokomthethosisekelo abantwana.Ukwethula kombiko waseNingizimu Afrika kuhambisana nemithetho kanye nezibopho eziyizivumelwano zamazwe omhlaba. Lo mbiko-ke uphinda futhi udlale indima njengesikali sokuzibheka ukuthi ngabe sesihambe ibanga elingakanani thina njengesizwe ekuhlonishweni kwamalungelo kanye nenhlalakahle yabantwana.3. Isimo seKhabhinethi ezindabeni ezisematheni 3.1. IKhabhinethi ikushayela ihlombe ukuqhutshwa ngempumelelo Kwesithangami Somhlaba Sezomnotho (i-WEF) e-Afrika eKapa ngesonto eledlule, nokuwubufakazi obugcwele obuthi leli lizwe libalwa nahamba phambili emhlabeni ekusingatheni imicimbi eseqopheleni eliphezulu. I-WEF yase-Afrika ihlinzeke ngenkundla efanele kuhulumeni ukuthi akwazi ukhangisa ngeNingizimu Afrika njengendawo okungatshalwa kuyo izimali kanye nendawo engahanjelwa ngenjabulo ngabamabhizinisi, nokuyinto ebaluleke kakhulu ekuhlangabezaneni nezinhloso Zohlelo Lokuthuthukiswa Kwezwe (i-NDP).IKhabhinethi futhi iyayemukela indima edlalwe umkhakha wabezindaba ekuqinisekiseni ukuthi ulwazi ngalesi sithangami sibalulekile lwaphumela kuzona zonke izinhlaka ukuvumela ukuthi izinto okwabikwa ngazo zikwazi ukuthinta bonke abantu baseNingizimu Afrika.Ukubekwa kweNingizimu Afrika yi-Fitch Ratings ibe sezingeni elingu-BBB kuqinisekisa khona ukuthi izwe lisavulelekile kubatshalizimali bangaphandle futhi kukhombisa ukuzibophezela kukahulumeni ekuphathweni kwezimali ngobuhlakani. Khonamanjalo, izinto ezabekwa yi-Fitch uhulumeni usazibheka esigabeni esikhulu phezulu.3.2. IKhabhinethi iyakwemukela ukwethulwa kwe-Media Landscape 2014 – Celebrating 20 Years of South Africa’s Media, nekhuluma ngeminxa eminingi eyahlukene ngesikhathi esidlule kuso esigqugquzelayo esiminyaka engama-21 eyedlule lapho abezindaba bedlale indima ebalulekile khona. Isahluko ngasinye sibheka isikhathi sabezindaba kusukela ngonyaka wezi-1994 futhi iveza nokuthi sisuka kuphi, bese futhi sibheka izinselelo zangomuso. Izinhlaka eziningi ezibambe iqhaza kulo mkhakha ziyavuma ukuthi kuningi osekuzuziwe kule ndima.IKhabhinethi ikhuthaza abezindaba, izifundiswa, umphakathi wonkana kanye nohulumeni imbala ukuthi bayifunde i-Media Landscape 2014, nevusa ukuthi kube nempikiswano ngezinto esinolwazi ngazo kanye nanokuthi kube nengxoxo ngeminyaka engama-20 yabezindaba eNingizimu Afrika ebuswa ngentando yeningi. Le ncwadi ibeka uhlangothi olungachemile futhi nolunokwethembeka lwabezindaba kuleli lizwe. Ngenkathi le ncwadi isahlanganiswa, yenza ukuthi kwaba namaxhama okuxhumana aqinile phakathi kukahulumeni nabezindaba ngezinhlangano zabaholi kanye nalezo zomphakathi.3.3. IKhabhinethi iqinisekisa ukulwethemba kwayo Uphiko Lwezokushushisa Lukazwelonke (i-NPA) ukuthi luzowenza ngendlela efanele umsebenzi walo njengalokhu ibalulwe nguMthethosisekelo, naphezu koshintsho oluye lwenzeka ebuholini bayo.I-NPA isazibophezele emsebenzini wayo, futhi inezinhlaka nezinhlelo ezifanele ukuqhubeka nokukhuthaza umphakathi ongahlaselwe wubugebengu. Ngonyaka wezi-2014 le nhlangano iye yakhuphula kakhulu izinga layo lokushushisa ngempumelelo kwagwetshwa abantu kuwona wonke amazinga ezinkantolo kanti lokhu ikwenze ngempumelelo engama-93.6% (amacala ayizi-273 641) ezinkantolo zesifunda khona kube, ama-76% (amacala ayizi-27 246) ezinkantolo zesifundakazi kwase kuba ngama-88% (amacala angama-911) kuzona zonke izinkatolo eziphakeme.3.4. IKhabhinethi iyakwemukelwa ukukhishwa Kocwaningo lokuqala lwaseNingizimu Afrika Mayelana Nokucwaswa nobelugxile kakhulu emicabangweni abantu abanayo Ngegciwane Lesandulelangculazi (i-HIV) kanye Nengculazi (i-AIDS) kuhlanganisa nesifo sofuba (i-TB) Kwingqungquthela yaseNingizimu Afrika Yesi-7 Yengculazi, nokumanje iyaqhubeka e-Durban. Ucwaningo Ngokucwaswa, nokungolunye lwezincwaningo ezinkulu kakhulu emhlabeni, luhlinzeka ngezinto ezintsha nezibambekayo kanye nezinhlelo zokulwa nokucwaswa kanye nokukhishwa inyumbazane kwabantu abaphila ne-HIV kanye ne-TB.3.5. IKhabhinethi iyakwemukela ukuphumelela Kwesonto Lokuvikelwa Kwabantwana (i-CPW) futhi isakugcizelela namanje ukuthi inkunzi isematholeni futhi ikhuthaza imiphakathi ukuthi ibavikele abantwana bangabi yizisulu zokunganakwa kanye nokuhlukunyezwa. Kanti futhi iKhabhinethi ithanda ukubonga kakhulu kuzona zonke izikhungo zikahulumeni, umphakathi wonkana kanye nalabo okubanjiswene nabo ezinhlelweni ezithinta ezenhlalo yomphakathi abasebenza ngokukhulu ukuzimisela nokuzikhandla ngisho nangemuva kokuba i-CPW isidlulile ukuqwashisa imiphakathi mayelana nokuvikelwa kwabantwana bethu. 3.6. IKhabhinethi iyakwemukela ukushintsha kwezinto ngamandla kwa-Telkom nokuyinkampani lapho uhulumeni eneqhaza alibambile khona, ngoba unamashezi alinganiselwa kuma-40%. Ukushintsha izinto kwale nkampani kwenze ukuthi kukhule imali engenayo kuyo kanye nenzuzosabelo ebiza amasenti angama-245 okokuqala ngqa kusukela ngonyaka wezi-2011.3.7. IKhabhinethi futhi iphinde yanconywa kakhulu ngokusebenzisa izichibiyelo zakamuva zomthetho wokuphuma nokungena kuleli kanye neziqondiso zokuphuma nokungena kuleli kwangonyaka wezi-2014, kuhlanganisa nemibandela yezidingo zokuhamba nabantwana ezindaweni zokungena nokuphuma eNingizimu Afrika, neqale ukusebenza ngomhlaka-1 Nhlangulana 2015.IKhabhinethi iziqaphelile nokho izimvo ezibekwe yizinhlaka eziningi ezahlukene. Ukuze ikwazi ukulalela lezi zimvo, iKhabhinethi isithathe isinqumo sokuthi izokwenza ithimba loNgqongqoshe abavela ezinhlakeni zezomnotho kanye nezokuphepha. Leli thimba kulindeleke ukuthi likhulume liphinde futhi libonisane ngezinto eziyizikhalo zezinhlaka ezahlukene ngenhloso yokuthola indlela yokubhekana nalokhu kungeneliseki kanye nokukwazi ukuthi kukhulunyiswane ngalezi zinhloso ebezingahlosiwe eziye zalethwa ukuqala ukusebenza kwalezi ziqondiso. Leli thimba lizoholwa nguNgqongqoshe uMalusi Gigaba. Ngaphezu kwalokho, leli Komidi elizobunjwa oNgqongqoshe maqondana Nokungena Kwabantu Kuleli lizoqhubeka nomsebenzi walo wokubheka kabusha zonke izinto ezithinta abantu abavela emazweni angaphandle abakuleli. Lo msebenzi uzosiza ngokuhlinzeka ngohlelo lokulumbana kokungena kwabantu kuleli kanye nemithetho yethu.4. Imicimbi ezayo4.1. UMongameli u-Jacob Zuma uzohambela ukugujwa Kosuku Lwabantu Abasha ngomhla ziyi-16 Nhlangulana 2015 eTshwane Events Centre, eGauteng ngaphansi kwesihloko esithi: “Abantu abasha baqhubela iNingizimu Afrika phambili”.UMongameli uzophinda futhi enze uhlelo okuthiwa yi-Siyahlola e-Tshwane University of Technology South Campus eseSoshanguve, eGauteng ngomhla zingama-23 Nhlangulana 2015. Loku kuvakasha kokuqapha kuzobheka izinto esezenziwe kanye nezinhlelo zokungenelela ukwenza ngcono izimpilo zabantu abasha bethu kanye nokubanika amandla ukuthi bakwazi ukubamba iqhaza kangcono emnothweni wezwe lethu.IKhabhinethi ihlaba ikhwelo kubantu abasha ukuthi bawasebenzise amathuba abawanikwa yizinhlaka zikahulumeni ezifana Nezinhlelo Zemisebenzi Yomphakathi, nolubonisa ukuthi ukubambisana kuyawenza umehluko kwingqalasizinda somphakathi kanye nakwizinsizakalo, futhi kukhulisa namathuba emisebenzi abe yimisebenzi engapheli ngenxa yokwedluliselwa kwamakhono kubo kanye nokuthuthukiswa kwamakhono.Ngokusebenzisa Uphiko Lukazwelonke Lokuthuthukiswa Kwentsha, abantu abasha abaningi baye bafakwa ukuthi babe yingxenye yomnotho omkhulu ngezinhlelo zabo ezinhlinzeka ngokwesekwa kubanikazi bamabhizinisi abasebasha.4.2. INingizimu Afrika izobamba iqhaza nayo emigubhweni ezobe ithe chithi saka kuzwekazi lase-Afrika ngomhla zingama-23 Nhlangulana 2015 ukugubha Usuku Lwe-Afrika Lomsebenzi Kahulumeni ngaphansi kwesihloko esithi: “Indima Kahulumeni Ekufukulweni Kwabesifazane, Ekuqaleni Izinto kanye Nasekufinyeleleni Kwezinsizakalo”. I-NDP iphinde futhi yakhomba ukwenza ngcono amandla kaHulumeni okuthi adlale indima enqala ekuphumeleliseni Umbono wezi-2030. Kusukela ngonyaka we-1994 leli lizwe selenze okuningi kakhulu ukuqinisekisa ukuthi abesifazane nabo bakhona ezikhundleni eziphezulu zokuphatha Kuhulumeni, nesikhuluma nje bekume kuma-39.8% ngoNdasa 2014.4.3. IKhabhinethi ihlaba ikhwelo kubona bonke abantu baseNingizimu Afrika ukuthi bahlanganyele kanye nohulumeni ekugubheni Usuku Lomhlaba Lwababaleki, ngomhla zingama-20 Nhlangulana 2015, ekuqinisekiseni ukuzibophezela kwaleli lizwe ekuphatheni bonke ababaleki ngesizotha. Njengoba izwe laba ngelinye lamazwe awasayinda Isivumelwano Sababaleki saseGeneva se-1951 futhi nanjengezwe eliqhuba phambili amalungelo oluntu, sinesibopho sokuvikela amalungelo ayisisekelo ababaleki abangaphakathi kwemingcele yethu. Ezimweni eziningi lapha sikhuluma ngabantu besilisa, abesifazane kanye nabantwana ababuthaka abasuke bephoqelekile ukuthi babaleke emazweni abo futhi lokho bekwenze ngesibindi esikhulu, ngamandla kanye nangempokophelelo.4.4. UMnyango Wezasekhaya, ngokubambisana neminye iminyango kahulumeni kanye nezinhlaka zikahulumeni, uzokwethula umkhankaso owaziwa ngokuthi yi-Operation Pyramid ngomhla ziyi-19 Nhlangulana 2015 eSkukuza, eMpumalanga ngaphansi kwesihloko esithi: “Sisebenza ndawonye ukwenza imingcele ephephile nevikelekile”. I-Operation Pyramid izoxhumanisa kangcono futhi ihlanganise amaprojekthi, izinhlelo kanye nezinhlelo zokungenelela kukahulumeni kanye nezinhlaka abambisene nazo. Lo mkhankaso wesikhashana uzoba kuze kube kusungulwa Uphiko Lwezokuphathwa Kwemingcele ngonyaka wezi-2017. Ukuphathwa ngendlela ephephile, esebenzayo nenenkuthalo kokuwela kwabantu kanye nezimpahla imingcele kuyokwenziwa ngendlela ehambisanayo nezinto ezinqala zentuthuko kuzwelonke.4.5. Ukugujwa kweminyaka engama-60 Komqulu Wenkululeko, nokuyokwenzeka mhla zingama-26 Nhlangulana 2015, kuyosetshenziselwa ukubonisa inqubukelaphambili eseyenziwe ekufezekiseni imiqondo ehambisana nayo, kanye nokubonisa ukuxhumana phakathi kwezinqubomgomo zikahulumeni kanye nalo mqulu ungumlando. Umqulu Wenkululeko yisisekelo lapho khona uMthethosisekelo wethu odume izwe lonke ususelwe khona; namhlanje yiwona ongumhlahlandlela kuleli zwe esilakhayo ngezinqubomgomo kanye nezinhlelo zethu.5. AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye nokuqinisekiswa kokufaneleka kwabo kulezi zikhala kwavunywa.5.1. Mnu Zacharia Isak Modise njengoKhomishana Kazwelonke Wezokuhlunyeleliswa Kwezimilo.5.2. Nks Bernedette Muthien njengeSekela loMqondisi-Jikelele Wokuqhakambiswa Kobulili eMnyangweni Wabesifazane.Imibuzo:Nks Phumla Williams (Ibamba Lomkhulumeli weKhabhinethi)Umakhalelukhukhwini: 083 501 0139 "
Isitatimende Somhlangano WeKhabhinethi wangomhla zingama-24 kuNhlangulana 2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/zu/speeches/statement-cabinet-meeting-24-june-2015-25-jun-2015-0000,"1. Ukuqaliswa Kwezinhlelo Zikahulumeni Ezisemqoka1.1. IKhabhinethi izamukele izincomo ezithathwe Kwingqungquthela Yenhlangano Yase-Afrika (i-AU) yama-25 ezibeka i-Afrika endleleni entsha yentuthuko nokukhula futhi ezokwenza ukuthi izwekazi lase-Afrika likwazi ukuthatha indawo yalo elifanele ezindabeni zomhlaba wonke jikelele.Izincomo zifaka phakathi ukuthi kube nophiko lombutho wezempi owodwa nolusebenzayo ngokuphela konyaka. Abaholi bethembise ukuthi bazokusheshisa ukwenza ukuthi umbutho i-African Standby Force (ASF) usebenze.IKhabhinethi isishayela ihlombe isinyathelo esithathwe yi-AU sokuthi kube nokuhlangana kanye nokuhwebelana ngokuthi kuqalwe izingxoxo ngokusungulwa kwendawo yokuhwebelana ngokukhululeka ezwenikazi lase-Afrika kanti lesi sinyathelo sizokwenza ukuthi iminotho yase-Afrika ikwazi ukuqinisa amaxhama okuxhumana. 1.2 IKhabhinethi futhi ikwamukele ukuba khona komhlangano lapho bekuhlangene khona oNgqongqoshe Benhlangano Yase-Afrika abaphethe Izindaba Ezithinta Ezobulili Nabesifazane kanti lo mhlangano ububanjwe mhlazi ziyi-12 Nhlangulana 2015, kulandela ukuba khona Kwethimba Lesibili Eliphezulu Lenhlangano Yase-Afrika elimayelana Nokulingana Ngokobulili kanye Nokufukulwa Kwabesifazane (i-HLP) kanti lalihlangene kusukela ngomhla ziyi-10 kuya mhla ziyi-12 Nhlangulana 2015 ngesikhathi esifanayo okwakuqhubeka ngaso Isithangami Esejwayelekile Sesigungu Esiphezulu se-AU, ngaphansi kwesihloko esithi: “Kwenzeni Kwenzeke Ngokubandakanywa Ngokwezezimali Kwabesifazane Emkhakheni Webhizinisi Lezolimo”.Umphumela wale mihlangano emibili kwaba Yisimemezelo kanye Nenhlabamkhosi Yokuthi Kwenziwe Okuthile Ngokuthi Kubandakanywe Abesifazane Ngokwezezimali Emkhakheni Wamabhizinisi Ezolimo. Inhlabamkhosi Yokuthi Makube Khona Okwenziwayo ithi Wonke Amazwe Angamalungu kufanele phakathi kwezinye izinto okumele azenze enze nalokhu okulandelayo:Aphumelelise amalungelo abesifazane ukuze bakwazi ukuba nelungelo lokufinyelela, lokulawula, lobunikazi kanye nelokuzuza kwimithombo yezimali, kuhlanganisa nokukwazi ukufinyelela kwizinhlelo zokuthenga zomphakathi emkhakheni Wezemfundo, Wezolwazi kanye Nasekuthuthukisweni Kwamakhono, Kwezobuchwepheshe Nezindlela  Zokuqala Nokusungula Izinto, ukuze kuhlinzekwe abasefazane ngolwazi namakhono futhi kuthuthukiswe ukufukulwa kwabo kwezomnotho emkhakheni wamabhizinisi ezolimo;Ukuqinisa izinhlelo zokwakha isimo esizobeka abesifazane esimweni esikahle sokuthi bakwazi ukungena emkhakheni wezamabhizinisi kwezolimo kanye nendlela ewuxhaxha lokusebenza kwezolimo ngokuvimbela kanye nangokubhekana nezinxushunxushu ezwenikazi lase-Afrika, ngokuthi enze imizamo futhi athathe izinyathelo ezifanelekile ezizokwazi ukubhekana futhi zinciphise imithelela yokushintsha kwesimo sezulu kanye nanokuthi zikwazi ukubhekana nomthelela wezinto eziwubhubhane kanye nezinhlekelele zemvelo ezenzekayo kuleli zwekazi;       Ukwenza ukuthi kube lula ukuthuthukiswa komkhakha wamabhizinisi ezolimo kanye nendlela ewuxhaxha lokusebenza kwezolimo ngokuthi kusetshenziswe imishini, ubuchwepheshe besimanjemanje futhi kuthuthukiswe amakhono abesifazane;1.3 Ezinyangeni ezimbalwa ezizayo ukusuka manje, abafundi bakamatikuletsheni bazobe bebhala ukuhlolwa kwabo kokuphela konyaka. IKhabhinethi-ke ihlaba ikhwelo ilibhekisa Kwikilasi langonyaka wezi-2015 ukuthi malifake izicelo kusenesikhathi ezikhungweni zemfundo ephakeme njengengxenye yomkhakhaso owaziwa ngokuthi yi-Apply Now/ Khetha Career Guidance Campaign nowenziwa minyaka yonke nguMnyango Wezemfundo Ephakeme Nokuqeqesha.Sikhuthaza abafundi ukuthi benze nezifundo Zezibalo kanye Nezayensi njengemikhakha okuyiyona eyokhulisa umnotho wezwe lethu iwuse phambili. Ukukwazi Ukusungula Nokuqala Izinto Ezintsha yizinto ezisemqoka kakhulu ekukhulisweni komnotho ezweni.  Abantu abasha futhi kufanele bawasebenzise amathuba akhona ezikhungweni zemfundo ephakeme ezingamakolishi angama-Technical kanye nama-Vocational Education Training agcwele izwe lonke leli, ngaphezu kwamanyuvesi akhona, kuhlanganisa namanyuvesi amabili asanda kwakhiwa, okuyi-Sol T Plaatje University eseNyakatho Kapa kanye Nenyuvesi yaseMpumalanga.2. Izinqumo zeKhabhinethi eziqavile2.1 IKhabhinethi isisayinile yasiphasisa ngokusemthethweni isinqumo sokukhetha indawo iMaluti-A-Phofung Industrial Development Zone (MAP IDZ) eseTshiame (Industriqwa-1A), eHarrismith, esifundazweni saseFreyistata.  IKhabhinethi iphinde futhi yaphasisa ukuhlinzekwa Kwemvume Yokusebenza kule ndawo kwi-Free State Development Corporation.Lokhu kukhethwa kwale ndawo eyi-MAP IDZ kuzokwenza ukuthi kube nesizinda sokwenza izinto zokusebenza (Logistics Hub) endaweni engamakhilomitha ayi-10 ngaphandle kwase-Harrismith (endaweni endala ye-Industriqwa), kanti kule ndawo ikakhulukazi kuzolungiswa izinqola nezithuthi, kwakhiwe izimpahla ezincane, kulungiswe imikhiqizo yezolimo futhi kwenziwe nomsebenzi wokusatshalaliswa nokuthunyelwa kwempahla.2.2 IKhabhinethi ikuphasisile ukuthi iNingizimu Afrika ijoyine i-Asian Infrastructure Investment Bank. Leli Bhange ligxile Esifundeni sase-Asia nesase-Oceania ekwesekeni ukutshalwa kwezimali kwezokwakhiwa kwezingqalasizinda. Ukubamba iqhaza kweNingizimu Afrika kuzoqinisa ubudlelwano bebhizinisi obukhulayo phakathi kwayo nalesi sifunda futhi kuzobonisa ubambiswano nokuzwelana kwayo nezinjongo zokuthuthukiswa kwalesi sifunda.2.3 IKhabhinethi ikwamukele ukuqokwa kukaNgqongqoshe Wezobulungiswa Nokuhlunyeleliswa Kwezimilo kanye noNgqongqoshe Wezamaphoyisa njengoNgqongqoshe abanikwe umsebenzi wokufezekiswa kwezibopho zikaHulumeni ngokwesigaba 9(2) soMthetho Wokuvimbela Nokulwisana Nokuhlukunyezwa Nokuhlushwa Kwabantu wangonyaka wezi-2013.Bobabili laboNgqongqoshe yibona bazoba nomsebenzi wokuthi bathuthukise izinhlelo okuhloswe ngazo ukuvimbela nokulwisana nomkhuba wokuhlukunyezwa nokuhlushwa kwabantu nokuyinto ekhuthaza ilungelo lenkululeko elisemqoka kakhulu kanye nokuvikeleka komuntu njengalokhu kuhlinzekelwe kusigaba 12 soMthethosisekelo.2.4 IKhabhinethi ikuphasisile ukwethulwa Kwephrothokholi Yokwengeza Kwisivumelwano Sokuhwebelana, Intuthuko kanye Nokubambisana phakathi Komphakathi waseYurophu kanye Namazwe Angamalungu ayo ePhalamende ukuze siyosayinwa ngokusemthethweni. Iphrothokholi Yokwengeza ibheka ukungena kweRiphabhlikhi yase-Croatia ngaphansi kweNhlangano Yamazwe aseYurophu (i-EU) nejoyine ngemuva kwesikhathi KwiProthokholi.Ukukhuliswa kwe-EU kuzokwenza ngcono ukukwazi ukufinyelela kwezimakethe zaseNingizimu Afrika kwi-EU, nokuzoholela ekwakhiweni kwamathuba omsebenzi, kukhuliswe umnotho, futhi kwenziwe ngcono izinto eziningi abathengi abangakhetha kuzo. Lokhu kuhambisana nombono Wohlelo Lokuthuthukiswa Kwezwe lokwakha amathuba emisebenzi, ukukhulisa umnotho kanye nokukhuthazwa kokuthunyelwa kwezinto ngaphandle kwakuleli.2.5 IKhabhinethi ikuphasisile ukuthi amazinga afanele kanye nezinye izinyathelo nezinhlelo zezesayensi emhlabeni wonke zenziwe ngenhloso yokuqinisekisa ukuthi ubungozi bulawulwa ngendlela efanele uma kungeniswa kuleli izinkomo kanye nemikhiqizo yezinkomo evela kwamanye amazwe.Lokhu kulinganiswa kwezimiso zaseNingizimu Afrika ekufakweni kwemikhiqizo ethile nemihlahlandlela yezesayensi umhlaba wonke, kuzoqinisa isimo sezwe lethu ekuhwebelaneni namazwe omhlaba. Lokhu futhi kuzokwenza ukuthi abantu bakuleli nezilwane babe nokudla okwanele, okuphephile futhi okunomsoco  ngokuthi kusetshenziwe izindlela eziphusile zokuthenga impahla emazweni angaphandle kanti lokhu kuzokwandisa amathuba emisebenzi ngokulethwa kwemikhiqizo yenyama okuzobe kuhloswe ngayo ukuthi iphinde ilungiswe yenziwe zonke ezinye izinto ezifanele ukwenziwa kuyo lapha eNingizimu Afrika.3 Imithethozivivinywa3.1 IKhabhinethi ikwamukelile ukwethulwa Kwesichibiyelo Somthethosivivinywa Wezindaba Zobugebengu wezi-2015 ePhalamende.Lezi zichibiyelo ezenziwe lapha zihlinzeka ngezinguquko kwimithetho emayelana namacala ahlobene nengqalasizinda. Lapha sikhuluma ngamacala afana nokwebiwa kwamakhebuli nezintambo zikathelefoni. Lapha kuhlinzekwa ngezimiso ezinqala maqondana nokunikezelwa ngebheyili, ukugwetshwa kwalabo abonile kanye nokwakha icala elisha elizoba mayelana nokulinyazwa kwengqalasizinda esemqoka okwenziwa ngokuphazamisa ukusebenza kwayo endaweni ethile noma ngokuphazamisa ukusebenza kwezinsizakalo eziyisisekelo ngenxa yesenzo sobugebengu.Lo Mthethosivivinywa uma usuphasisiwe uyoqinisekisa ukuthi kubekwa izinhlaka ezifanele ukubheka ukuphepha kwengqalasizinda nokuyilapho kufakwe khona izimali zomphakathi ukuqinisekisa ukuthi izwe liyakwazi ukuhlangabezana nezinto elizibekele zona ukuhlangabezana nokukhula komnotho kanye nokuvulwa kwamathuba omsebenzi.3.2 IKhabhinethi iphasise ukwethulwa Komthethosivivinywa Obuyekeziwe Wokukhuthazwa kanye Nokuvikelwa Kwezimali Ezitshaliwe ePhalamende.Lo Mthethosivivinywa uqinisekisa ukuthi iNingizimu Afrika ihlala njalo ivulelekile kutshalo-mali oluvela kwamanye amazwe, ihlinzeka ngokuseleka okwanele kanye nokuvikelwa kwabo bonke abatshalizimali, futhi ikwazi nokugcina ilungelo likaHulumeni waseNingizimu Afrika lokuthi akwazi ukulandela izinhloso zenqubomgomo yomphakathi ezithuthukisayo futhi eziletha noguquko.Lokhu kuwukweseka inhloso Yohlelo Lokuthuthukiswa Kwezwe (i-NDP) lokukhuthazwa kokutshalwa kwezimali kanye nokugqugquzelwa kokuthunyelwa kwezimpahla kwamanye amazwe ukuze kukhuthazwe ukukhula komnotho okuqhubekayo kanye nentuthuko eNingizimu Afrika.3.3 IKhabhinethi ikwamukelile ukushicilelwa Kwesichibiyelo Somthethosivivinywa Welungelo Lobunikazi wezi-2015 kuSomqulu kaHulumeni ukuze kuboniswane ngaso nababambiqhaza abahlukahlukene.Lo Mthethosivivinywa uchibiyela uMthetho Wobunikazi, onguNombolo 98 we-1978 kanye noMthetho Wokuvikelwa Kwamaciko onguNombolo 11 we-1967, nokuyimithetho esiphelelwe yisikhathi ngoba ayikubheki ukuthuthuka okukhona ezingeni lezinhlaka eziningi ezahlukene futhi le mithetho ayinazo izimiso ezikhuluma ngezindaba ezikhuluma ngezinto ezidijithali.Lo Mthethosivivinywa wenzelwe ukubhekana nodaba lokuhlinzekwa kwelayisense yomsebenzi maqondana nomsebenzi osuke ubekwe ezandleni zothile ukuba makawenze ukuze kuvinjelwe ukuxhashazwa kwabantu kule mboni. Lokhu kuzosiza uhulumeni ukuthi akwazi ukubhekana nezikhalo zabaculi kanye nalabo abasembonini kaqedisizungu ngokuqinisekisa ukuthi izimali okufanele ukuthi bazithole bakhokhelwa zona ngesikhathi yizinkampani zokuqopha kanye nezinkampani zokusakaza ngoba iningi lalaba baculi nabantu abasemkhakheni kaqedisizungu bashona behlupheka bengenalutho.3.4 IKhabhinethi ikuphasisile ukwethulwa Kwesichibiyelo Somthethosisivinywa Wekhomishana Yezemisebenzi Kahulumeni wezi-2015 ePhalamende. Lokhu kuzobe kuchibiyela uMthetho Wekhomishana Yezemisebenzi Kahulumeni, uMthetho wama-46 we-1997.Lo Mthethosivivinywa ukhuluma ngezimo zokuvuselelwa kwethemu yokusebenza kaKhomishana futhi uhlinzekela ukuthi usihlalo abe namandla okuqoka omunye wokhomishana ukuthi abambe izintambo zokuphatha uma bobabili usihlalo kanye nesekela lakhe bengekho.4 Isimo seKhabhinethi ezindabeni ezisematheni4.1 IKhabhinethi iyabamukela labo abadume ngokuthi yi-Cuban Five okungabantu ababeboshwe eMelika ngonyaka we-1998 emva kokulahlwa ngamacala asukela kwawobunhloli kuya kwawokubulala. Laba abahlanu bathunyelwa ezweni laseMelika njengengxenye yenethiwekhi ebizwa ngokuthi yi-La Red Avispa ukuze bayophenya ngezenzo zezishoshovu zasezweni laseCuba ezazihlela ukuketula umbuso ka-Fidel Castro4.2 IKhabhinethi ibonga uhulumeni waseMalawi omelwe yinxusa laseNingizimu Afrika uNks Cassandra Mbuyane-Mokone ngokwenza kube lula ukubuyiswa kwabantwana ababili baseNingizimu Afrika abaneminyaka yobudala eyi-14 kanye nengama-20 abahlwithwa ngaphansi kweso likagogo wabo eMpumalanga basiwa ezweni laseMalawi ngoNtulikazi 2014, bethathwa ngowesifazane owazenza umuntu owayenguthisha phambilini. Sikhuluma nje namhlanje uNgqongqoshe Wezokuthuthukiswa Komphakathi uNks Bathabile Dlamini uzokwamukela laba bantwana kuleli.5 Imicimbi ekwenzeka esikhathini esifushane esizayo5.1 IKhabhinethi imema bonke abantu baseNingizimu Afrika ukuthi babambe iqhaza kulokhu kugujwa kwesuku Kwenyanga ka-Nelson Mandela ngoNtulikazi ngaphansi kwesihloko esithi: “Yenza Kube Wusuku lukaMandela Nsukuzonke: Ukubamba iqhaza ngemizuzu engama-67 yesikhathi sethu ukusiza labo abantulayo.” Umuntu ngamunye waseNingizimu Afrika unamandla okukwazi ukuqhubela phambili igama negalelo likaMongameli wethu ongasekho ubaba uNelson Mandela ngokwenza umehluko ezimpilweni zabanye abantu.Ngokulandela umongo nomoya kababa uMadiba masisebenze ngokubambisana njengoba singena Kwinyanga Yobumbano Lomphakathi ngoNtulikazi ukuthuthukisa umphakathi oyimbumba ngokukhuthaza izimiso zokungacwasi ngokobuhlanga, ngokocansi, ubulungiswa kanye nokulingana kwabo bonke abantu njengalokho kubalulwe kuMthethosisekelo.5.2 Njengengxenye yokugubha kanye nokuhlonipha abantu ababambe iqhaza kwezesayensi, kwezobunjiniyela, kwezobuchwepheshe kanye nakwezokusungula, uNgqongqoshe Wezesayensi Nobuchwepheshe uNaledi Pandor uzoba nesidlo sokumemezela abaphumelele Esithangamini Sikazwelonke Sesayensi Nobuchwepheshe sangonyaka wezi-2014/15  – Imiklomelo ye-BHP Billiton ngomhla ziyisi-9 Ntulikazi 2015 e-Emperors Palace, eKempton Park ngaphansi kwesihloko esithi: “Ukukhanya”.Le miklomelo yethulwa ngonyaka we-1988.  Ekugubheni isihloko se-UNESCO salo nyaka esithi “Unyaka Womhlaba Wokukhanya kanye Nobuchwepheshe Obugxile Ekukhanyeni”, kuzokhishwa nomklomelo oyisipesheli oqondene nocwaningo oluhlobene nomkhakha we-Photonics.5.3 Ngokuhambisana nomongo kanye nomoya Wesonto Lokusebenzela Umphakathi e-Afrika elenzeka kulo leli sonto (kusukela mhla zingama-22 kuya kumhla zingama-26 Nhlangulana 2015), iKhabhinethi ithanda ukubonga kakhulu bonke abasebenzi bakahulumeni ngokuzibophezela kwabo, ukuzinikela kwabo kanye nokusebenza kwabo kanzima ekuletheni izinsizakalo kubantu bakithi. Sihlaba ikhwelo kubona bonke abasebenzi bakahulumeni ukuthi bazibophezele kabusha  ekuhlangabezaneni nezidingo zabo bonke abantu baseNingizimu Afrika.6. Isimo seNingizimu Afrika maqondana nodaba olusematheni lwe-ICCIKhabhinethi, ithathe isinqumo sokuthi izokubuyekeza ukubamba iqhaza kweNingizimu Afrika kuMthetho waseRoma ongaphansi Kwenkantolo Yamacala Obugebengu Yamazwe Omhlaba, ngenxa yezizathu eziningi.INingizimu Afrika selokhu kwathi nhlo iyakweseka kakhulu ukusungulwa Kwenkantolo Yamacala Obugebengu Yamazwe Omhlaba futhi ingelinye lamazwe asayine kuMthetho waseRoma ongaphansi Kwenkantolo Yamacala Obugebengu Yamazwe Omhlaba. Namanje iNingizimu Afrika isazibophezele ekutheni kube nobulungiswa kumazwe ngamazwe “ukuqinisekisa ukuthi amacala abucayi amaningi athinta umphakathi omningi wamazwe omhlaba wonkana akufanele neze abukwe nje angajeziswa kanye nokuthi ukushushiswa kwawo okusebenzayo kufanele kuqinisekiswe ngokuthatha izinyathelo ezingeni likazwelonke ngokwenza kube lula ukubambisana kwamazwe omhlaba.”INingizimu Afrika izoqhubeka nokukhuthaza imizamo emihle eyenziwa yisifunda kanye nomphakathi wamazwe omhlaba ukubhekana namacala afana nalawa.INingizimu Afrika yilungu Lesigungu Samaqembu Omhlaba esisungulwe Ngokwesigaba 112(1) soMthetho waseRoma ngaphansi Kwenkantolo Yamacala Obugebengu Yamazwe Omhlaba.INingizimu Afrika futhi iyilungu leNhlangano Yezizwe, iNhlangano Yamazwe Ase-Afrika kanye nezinye izikhungo zamazwe omhlaba. Kanti iNingizimu Afrika ayizithathi kancane neze izibopho zayo kanye nemisebenzi yayo okufanele ukuthi iyenze ngaphansi kwalezi zinhlaka ekuzo.INingizimu Afrika idlala indima ebalukile kwizwekazi lase-Afrika kanye nakwizikhungo zezwekazi lase-Afrika. INingizimu Afrika iphinda futhi ibe yizwe elisingatha ukuhlala Kwephalamende lase-Afrika (i-Pan African Parliament). Lowo owabe enguNgqongqoshe WoMnyango Wezasekhaya eNingizimu Afrika unguSihlalo Wekhomishana Yamazwe Ase-Afrika.INingizimu Afrika ibambe iqhaza ekugcineni ukuthula nozinzo emazweni amaningi ase-Afrika okubalwa phakathi kwawo i-Democratic Republic of the Congo. Kanti futhi iNingizimu Afrika ibambe iqhaza ekuqinisekiseni ukuthi uhlelo lokuthula oluntekenteke nokumanje luyaqhubeka phakathi kweSudan kanye neSouth Sudan, futhi luqhubeka ngendlela ukusiza abantu balawo mazwe azimele kanye namanye amazwe azimele kanye nakwizwekazi lase-Afrika.INingizimu Afrika kumazwe amaningi omhlaba yaziwa njengezwe eliqotho futhi elethembekile elidlala indima ebalulekile emizamweni yokugcina ukuthula noxolo, njengoba sikhuluma nje kunamasosha aseNingizimu Afrika alinganiselwa kwizi-3000 abambe iqhaza kule mizamo yokuletha ukuthula ngaphansi kwe-AU kanye ne-UN.INingizimu Afrika ikhuthaza ukubambisana phakathi kweNingizimu Afrika kanye namanye amazwe kanye nentuthuko edidiyelwe kwizwekazi lase-Afrika. INingizimu Afrika isebenzisa Ukuzalwa Kabusha Kwe-Afrika kanye NesiKhwama i-International Co-operation Fund ukuthi, phakathi kwezinye izinto, ikhuthaze ukubekwa phambili kwentando yabantu, ukubusa ngendlela kanye nokuvinjelwa nokusonjululwa kwezinxushunxushu.INingizimu Afrika itshala izimali zayo eziningi kakhulu, amasotsha, ezobuchwepheshe kanye nanabantu bayo ekutheni kulethwe ukuthula, ukuphepha kanye nenqubekelaphambili kwizwekazi lase-Afrika. Imihlomulo yalokhu kutshalwa kwazo zonke lezi zinto iyaqala iyabonakala manje kulawo mazwe lapho iNingizimu Afrika isebenza khona. Lawo mazwe afaka phakathi i-Sudan kanye ne-South Sudan.Nakuba iNingizimu Afrika iyilungu Lesigungu Samaqembu Omhlaba kuMthetho waseRoma ongaphansi Kwenkantolo Yamacala Obugebengu Yamazwe Omhlaba, iNingizimu Afrika kufanele ukuthi ikwazi ukwenza izinto ngendlela engavuni uhlangothi oluthile ngokuthi ikwazi ukumela izibopho zayo kwi-ICC kanye nokumela izibopho zayo kwiNhlangano Yamazwe Ase-Afrika, ngokulandela izivumelwano zamazwe omhlaba ezenzile nezisayinile.INingizimu Afrika ikuqaphele nokho ukuthi ngisho Namalungu Ayibambe Ngokugcwele eMkhandlwini Wezokuphepha nangazange awusayine uMthetho waseRoma ongaphansi Kwenkantolo Yamacala Obugebengu Yamazwe Omhlaba angakwazi ukuthi angabamba iqhaza ngokugcwele ezingxoxweni kwi-ICC kanye nokwedluliselwa kwi-ICC kwamacala enzeke emazweni athilea okwenziwa nguMkhandlu Wezokuphepha.Lawo mazwe athathe izinyathelo ukuqinisekisa ukuthi izikhulu zawo kanye nabantu bawo abasembuthweni wezempi angeke bathweswe amacala yi-ICC.INingizimu Afrika ikuqaphelile futhi nokho ukuthi uma kubhekwa izigaba ezahlukene zoMthetho waseRoma ongaphansi Kwenkantolo Yamacala Obugebengu Yamazwe Omhlaba kunokushayisana okukhona mayelana nodaba lokungathweswa amacala KoMongameli Bamazwe.Isigaba 27 sihlinzeka kanje:    Ukungabi nandaba ukuthi umuntu unasiphi isikhundla1.  Lo Mthetho uyosebenza ngokulinganayo kubona bonke abantu ngaphandle kokubehlukanisa ngokwezikhundla zabo. Ikakhulukazi, ngokwezikhundla zabo zokuba Yizinhloko Zombuso noma Zohulumeni, ilungu likaHulumeni noma lePhalamende, umuntu okhethiwe noma isikhulu sikahulumeni, lokho angeke noma sekuthiwani kumenze ukuba umuntu kuthiwe angeke yena ashushiselwe amacala obugebengu ngaphansi kwalo Mthetho, kanti futhi lokho, angeke nje ngokwakho, kube yisizathu sokuthi ehliselwe isigwebo.2.  Ukungaboshwa kwabathile noma imithetho eyizinqubo eziyisipesheli nokungenzeka ukuba kube yingxenye yesikhundla salowo muntu, noma ngabe kungaphansi komthetho wezwe noma komthetho womhlaba, angeke nanini kwavimbela Inkantolo ukuthi yenze umsebenzi wayo kulowo muntu.Uma ubheka kahle okokuqala nje, lesi sigaba sinika amandla i-ICC okuthi ibe namandla okubopha noma ngabe ubani, kungakhathalekile ukuthi unasiphi isikhundla.Kodwa futhi manje, Isigaba 98 sihlinzeka ngale ndlela elandelayo:    Ukubambisana mayelana nokushaywa indiva kokungaboshwa komuntu othile kanye nokuvuma ukumletha.1.  Inkantolo angeke iqhubeke nesicelo sokuthi kulethwe kuyo noma inikwe usizo uma lokho kuyokwenza ukuthi Izwe eliceliwe lenze okuyobe kuphambene nezibopho zalo ngaphansi komthetho wamazwe omhlaba maqondana neZwe noma nokungaboshwa komuntu noma kwempahla yeZwe lesithathu, ngaphandle-ke uma Inkantolo ingakwazi kuqala ukuthi ithole ukubambisana nalelo lizwe lesithathu ukuthi kunganakwa lokho kungaboshwa kwalowo okufanele aboshwe noma kwaleyo mpahla okumele iboshwe.2.  Inkantolo angeke iqhubeke nesicelo sokuthi kulethwe kuyo umuntu othile uma lokho kuyodinga ukuthi lelo liZwe elicelwe ukuba lenze njalo liphambane nezibopho zalo ngaphansi kwezivumelwano zamazwe omhlaba uma ukwenza njalo kuleli liZwe elingabe lifake isicelo sidingeka ukuba kuthunyelwe umuntu walelo liZwe enkantolo, ngaphandle-ke uma Inkantolo ingakwazi ukuqala ithole ukubambisana kwalelo liZwe elithumela lowo muntu ngokunikezela ngemvume yokuthumela lowo muntu.   Isigaba 98(2) sibalulekile futhi asididisi nakancane nje. Lesi sigaba sikubeka kucace nje ukuthi i-ICC angeke ikwazi ukucela ukuthi ilethelwe umuntu yiZwe lelo eliceliwe, uma lokho kuyoholela ekutheni lelo lizwe lephule izibopho zalo zamazwe omhlaba, ngaphandle-ke uma i-ICC yona uqobo ingaqala ithole ukubambisana nezwe elithumela umuntu lowo. Ngamanye amazwi, Isigaba 98(2) sibeka isibopho kuyona i-ICC ukuthi kube yiyona esiza amazwe ukuthi abophe lowo muntu efuna ukuba aboshwe.Kuyinto ecace bha ukuthi i-ICC yayazi kahle kamhlophe ukuthi kungenzeka ukuba iNingizimu Afrika ibe nezinkinga maqondana nokufezekiswa kwesicelo sayo sokuthi kuboshwe uMongameli Al-Bashir, ngenxa yezibopho iNingizimu Afrika enazo namanye amazwe.I-ICC ngomhla zingama-28 Nhlaba 2015, yayisivele, isiyimemile iNingizimu Afrika ukuba izoba nezingxoxo nayo mayelana nokuboshwa kukaMongameli Al-Bashir ngokuhambisana Nesigaba 97 nesikubeka kucace futhi ngokungananazi ukuthi lapho Izwe Eliyilungu lithola isicelo elibona izinkinga kuso ukuthi kungenzeka ukuba zilithikameze noma zilivimbele ukuthi lifezekise leso sicelo, lelo lizwe liyokhulumisana Nenkantolo ngaphandle kokumosha isikhathi ukuze kusonjululwe udaba.Izinkinga ezifuze lezo zingafaka phakathi ngisho nokuthi ukufezekiswa komyalelo wencwadi ethi makube khona oboshwaywo kungadinga ukuthi lelo liZwe eliceliwe lephule isivumelwano esikhona elinaso nelinye iZwe lelo okumele ukuba kuboshwe umuntu walo.I-ICC kufanele ukuba yayazi kahle kamhlophe ukuthi iNingizimu Afrika ibiyobe, ngokuvuma kwayo ukuthi izokwenza lokho okudingwa yincwadi yokuba kube khona oboshwayo, yephula izibopho zayo zesivumelwano esikhona ne-AU.  Kufanele ngabe yisona sizathu kuphela esizwakalayo leso esaze senza ukuba i-ICC imeme iNingizimu Afrika ukuthi izobonisana nayo.Njengoba i-ICC yayisiyimemile iNingizimu Afrika ukuthi izobonisana nayo, i-ICC yayisinesibopho phela yona sokuthi ithi uma ixoxisana neNingizimu Afrika lokho ikwenze ngokwethembeka futhi iyisize ukuthi ikwazi ukuthobela izibopho zayo ku-ICC kanye naku-AU.INingizimu Afrika yasemukela isimemo se-ICC sokuthi ibonisane nayo ngokwemibandela Yesigaba 97. Empeleni nje, iNingizimu Afrika yayinezinto eziningi eyayifisa ukuziveza mayelana nokuthi ngabe isemthethweni yini kwayona incwadi lena okwakuthiwa makufezekiswe izinhloso zayo zokuthi kuboshwe umuntu othile ngokuthi iNingizimu Afrika ihloniphe izibopho zayo zamazwe omhlaba nezazibe khona ngenxa yokuba kwayo lilungu le-AU.INingizimu Afrika iyaphoqeleka ukuthi yenze lokho okwavunyelwana ngakho nokwaba yisinqumo se-AU sase-Sirte ezweni lase-Libya ngomhla zi-3 Ntulikazi 2009 sokuthi amalungu ayo akufanele ukuthi abambisane ne-ICC, ngokuhambisana nemibandela yemiyalelo Yesigaba 98 soMthetho waseRoma ongaphansi Kwenkantolo Yamacala Obugebengu Yamazwe Omhlaba kuze kuba uMkhandlu Wokuphepha usubheke isicelo esenziwe yi-AU. I-AU yayikade icele uMkhandlu Wokuphepha ukuthi uhlehlise isinqumo sawo sokuthi isimo sase-Darfur usedlulisele kwi-ICC ukuthi kube yiyona esiphenyayo.Sikhuluma nje leso sicelo asikaze sisetshenzwe kuze kube yimanje. I-AU yayikade yenze lesi sicelo ngokwemibandela Yesigaba 16 soMthetho waseRoma ongaphansi Kwenkantolo Yamacala Obugebengu Yamazwe Omhlaba, njengoba i-AU ikholwa ukuthi ukubamba iqhaza kwe-ICC kulolu daba kuzoba nomthelela ongemuhle kuzinzo nokuthula kanye nokuphepha ezwenikazi lase-Afrika.INingizimu Afrika inentshisekelo ethile kulolu daba lwesinqumo se-AU ngenxa yeqhaza iNingizimu Afrika elibambile ezingxoxweni eziqhubeka e-Sudan kanye nase-South Sudan.  Womabili lawa mazwe asezibophezele izikhathi eziningi ezahlukene kwiNingizimu Afrika ngokuthi azimele ngezinhlelo zokuthula. Manje-ke uma uhlelo lokuthula lufadabala, imiphumela kubantu bakulawa mazwe womabili angeke ize ibe mihle neze.INingizimu Afrika ivamisile ukuba nezingxoxo nawo womabili amazwe okuyi-Sudan kanye ne-South Sudan futhi isithole ukuqinisekiswa yiwona womabili lawa mazwe maqondana nezinhlelo zezingxoxo zokuthula.INingizimu Afrika yasemukela isicelo sokuba izoxoxisana ne-ICC ngokwemibandela Yesigaba 97 lokho futhi ikwenza ngokwethembeka futhi iNingizimu Afrika inethemba lokuthi izoba nezingxoxo ezakhayo, ezinezithelo ezinhle futhi eziphusile mayelana nobunzima iNingizimu Afrika ezithola ibhekene nabo uma kufanele ukuthi yenze lo myalelo wokubopha.Kwaba khona umhlangano wokuqala owabanjwa ne-ICC ngomhla ziyi-12 Nhlangulana 2015. Lowo mhlangano wawuhanjelwe Yinxusa laseNingizimu Afrika kanye nommeli ongumeluleki walo inxusa. Kulowo mhlangano Inxusa lakugcizelela ukuthi lona lalingeke likwazi ukukhuluma ngezinto ezilukhuni ezibandakanya inqubo elandelwayo kanye nomthetho futhi labe selifuna ukuthi kuhlelwe omunye umhlangano ukuze kube khona abantu abakuqeqeshelwe ukubhekana nezimo ezifuze lezo.Kwabe sekuhlelwa umhlangano wesibili, nowawuzobhekana naleyo nhloso, futhi kwakumele ukuthi ube ngoMsombuluku, mhla yizi-15 Nhlangulana 2015. Ngalolo lusuku kwakufanele ukuthi kuqalwe izingxoxo zokubonisana zangempela ngokwemibandela Yesigaba 97. Kodwa kuthe zisuka phansi nje, i-ICC yavela yona yafuna usuku olunganeno kwalolo kwase kuthi lowo mhlangano wahlelelwa ukuthi ube ngeSonto mhla ziyi-14 Nhlangulana 2015 ngehora le-12h30. Kuthe kusenjalo, ngokuhamba kwesikhathi ebusuku bangoMgqibelo, mhla ziyi-13 Nhlangulana 2015, uMshushisi we-ICC wafaka isicelo esiphuthumayo esibhekise kwi-ICC ngaphansi kwale mibandela elandelayo:“Isicelo Esiphuthumayo sikaMshushisi ukuba kube Nomyalelo ocacisayo ukuthi ngabe Izingxoxo Zokubonisana Ngokwesigaba 97 neNingizmu Afrika ziphothuliwe yini kanye nokuthi ngabe iNingizimu Afrika ingaphansi Kwesibopho yini sokuthi Ibophe Ngokushesha bese Ithumela kithi u-Omar Al Bashir.”UMshushisi wafaka isicelo esiphuthumayo kwi-ICC, ngaphandle kokuthi aze anike isaziso kwiNingizimu Afrika. UMshushisi wabuye wacela ukuthi imininingwane Yesicelo Esiphuthumayo mayingaputshuki igcinwe iyisifuba, kodwa isinqumo se-ICC sona silungile senziwe saziwe ngumhlaba wonke.I-ICC yabe isisilalela isicelo ngokushesha yabe isikhipha Isinqumo. Kusho ukuthi nje into eyenzeka ukuthi, i-ICC, ngaphandle kokuthi ize izwe uhlangothi lweNingizimu Afrika yavele yona yazithathela isinqumo sokuthi izingxoxo zokubonisana Zesigaba 97 zase ziphelile njalo kanye nokuthi iNingizimu Afrika yayingaphansi kwesibopho sokuthi ibophe bese ithumela kuyo uMongameli Omar Al-Bashir. Lesi sinqumo, njengoba sesishilo phambili, senziwa, ngaphandle kwanoma yisiphi nje isaziso esasibhekiswe kwiNingizimu Afrika.INingizimu Afrika Njengezwe Eliyilungu KuMthetho waseRoma ongaphansi Kwenkantolo Yamacala Obugebengu Yamazwe Omhlaba futhi nanjengelungu Lomhlangano Wesigungu Samazwe yayinalo ilungelo lokuthi ilalelwe Kwisicelo Esiphuthumayo Somshushisi esasibhekiswe kwi-ICC kanye nokuthi ilalelwe nayo kulolu daba futhi ikakhulukazi njengoba kwakukade kuhleliwe ukuthi kube nezithangami zokubonisana.Ukuzimela kweNingizimu Afrika njengezwe kusho ukuthi inelungelo lokuthi namanye amazwe ayithathe njengezwe elilinganayo nawo futhi iphathwe ngenhlonipho, kungakhathalekile ukuthi izimo zimi kanjani nokuthi zithini. Kubukeka sengathi i-ICC ayizange izihluphe ngokuthi imeme iNingizimu Afrika ukuthi ixoxisane nayo ngokwemibandela Yesigaba 97 ngokwethembeka ngomzamo oyinhloso wokusiza ngokuliqiniso kanye nokuyikho iNingizimu Afrika. Ngakho-ke, iNingizimu Afrika isithathe isinqumo sokukubuyekeza ukubamba kwayo iqhaza kuMthetho waseRoma ongaphansi Kwenkantolo Yamacala Obugebengu Yamazwe Omhlaba.Izigaba ezimbili kuMthetho waseRoma zibalulekile uma siqhathanisa nesinqumo iNingizimu Afrika okumele isithathe maqondana nokubambisana kwayo kwangomuso ne-ICC.Lezo zigaba-ke yisigaba se-119 kanye nesigaba se-127.ISIGABA 119Ukusonjululwa kwezimpikiswano1.  Noma ngabe iyiphi impikiswano ekhona emalungana nokusebenza komthetho Kwenkantolo iyosonjululwa yisinqumo seNkantolo.2.  Noma ngabe iyiphi enye impikiswano phakathi Kwamazwe Angamalungu amabili noma ngaphezulu maqondana nokuhunyushwa noma ukusetshenziswa kwalo Mthetho engaxazululiwe zingakapheli izinyanga ezintathu iqalile iyokwedluliselwa Kwisigungu Samazwe Angamalungu.Isigungu kwasona ngokwaso, singakwazi ukuthi siyisombulule impikiswano noma senze izincomo ngezinye izindlela zokuthi zokuthi kusonjululwe leyo mpikiswano, kuhlanganisa ngisho nokuyedlulisela Kwinkantolo Yobulungiswa Yamazwe Omhlaba ngokuhambisana Nomthetho waleyo Nkantolo.Isigaba 119 sikhuluma ngezimo ezimbili:Esokuqala, izimpikiswano malungana namandla okusebenza kwe-ICC; esesibili, simayelana nanoma ngabe iyiphi impikiswano ephakathi Kwamaqembu Angamalungu amabili noma ngaphezulu maqondana nokutolikwa noma ukusebenza Komthetho waseRoma.Maqondana nalokhu kokuqala okungenhla, iNingizimu Afrika kungenzeka ukuba ibe nempikiswano impela ne-ICC mayelana Nesinqumo eyasenza kulandela Isicelo Esiphuthumayo soMshushisi ukuthi kube Nomyalelo ocacisa ukuthi ngabe Izingxoxo Zokubonisana Zesigaba 97 neNingizimu Afrika seziphelile kanye nokuthi iNingizimu Afrika ingaphansi Kwesibopho sokuthi Ibophe Ngokushesha bese futhi Iletha kuyo uMongameli Omar Al Bashir.INingizimu Afrika izoqala izingxoxo ezisemthethweni ne-ICC mayelana nalolu daba ngenhloso yokuqonda kangcono izizathu zayo kanye nendlela yona esihumusha ngayo Isigaba 97.INingizimu Afrika ithanda futhi ukuqonda kahle, kuyona i-ICC, ukuthi ngabe ziyini izibopho zayo ngokwemibandela Yesigaba 98(2) Kwizwe eliceliwe elisuke lingeke likwazi ukubopha umuntu othile ngokuphambana nencwadi yokuthi makube khona oboshwayo.INingizumu Afrika futhi izimisele ngokuthi iluphakamise lolu daba emhlanganweni olandelayo Wokuhlangana Kwamazwe Angamalungu oMthetho waseRoma ongaphansi Kwenkantolo Yamacala Obugebengu Yamazwe Omhlaba. Njengoba kunezimo esibhekene nazo eziningi ezilukhuni eziphathelene nenqubo elandelwayo kanye nomthetho, iNingizimu Afrika izophinda futhi ibheke ukuthi ingeke yini iluthathe lolu daba ilwedlulisele Kwinkantolo Yomhlaba Yezobulungiswa ukuze kwenziwe isinqumo ngalolu daba.Isigaba 97 asikaze sisetshenziswe yi-ICC ngaphambilini. Lokhu kwakungokokuqala ukuthi Izwe Eliyilungu licelwe yi-ICC ukuba likhulume nayo malungana nezingqinamba okungenzeka libe nazo ekubopheni umuntu okufanele aboshwe nokungaholela ekutheni Izwe Eliyilungu lephule izibopho zalo zamazwe omhlaba.  I-ICC kwakudingeka ukuba ilubhekisise kahle lolu daba kanti zozimbili izinhlaka ezithintekayo lapha (okuyiNingizimu Afrika ne-ICC) kwakuphoqelekile ukuthi zixoxe ngokwethembeka nokwethembana.INingizimu Afrika, njengento yokugcina engayenza, ingakwazi futhi nokuthi ibheke ukuthi kungaba njani uma ivela ihoxa nje kwi-ICC. Isinqumo esifana nalesi siyothathwa kuphela uma iNingizimu Afrika isikwenze konke obekufanele ikwenze ngokwemibandela yoMthetho waseRoma ongaphansi Kwenkantolo Yamacala Obugebengu Yamazwe Omhlaba kanye Nomqulu Wamazwe Ahlangene kanye nezinye izinhlaka zamazwe omhlaba.Isigaba 127 sikhuluma ngokuhoxa kwi-ICC futhi sihlinzeka, phakathi kwezinye izinto, ngalokhu okulandelayo.1.  Izwe eliyiLungu lingakwazi, ngokwesaziso esibhalwe phansi esiqondiswe KuNobhala-Jikelele WeNhlangano Yezizwe, ukuhoxa kulo Mthetho. Ukuhoxa kuyokwenzeka ngemuva konyaka ngemuva kokukhishwa kwesaziso leso, ngaphandle-ke uma isaziso leso sisho ngokuqondile olunye usuku olungemuva kwalokho.INingizimu Afrika izongena ezingxoxweni eziphuthumayo Nenhlangano Yamazwe Ase-Afrika kanye namazwe angamalungu maqondana nokuthi zingasetshenziswa kanjani izindlela zokusombulula ukungaboni ngaso linye zase-Afrika ngaphandle kokuchitha isikhathi “ukuqinisekisa ukuthi amacala abucayi amaningi athinta umphakathi omningi wamazwe omhlaba wonkana akufanele neze abukwe nje angajeziswa kanye nokuthi ukushushiswa kwawo okusebenzayo kufanele kuqinisekiswe ngokuthatha izinyathelo ezingeni likazwelonke ngokwenza kube lula ukubambisana kwamazwe omhlaba.”Kanti okubaluleke kakhulu kunakho konke ukuthi, iNingizimu Afrika izoqala ingene kwizingxoxo ezithinta amazwe amaningi kanye nezingxoxo ezithinta izinhlaka ezimbili namanye amazwe ase-Afrika ukuze kusheshiswe kulungiswe isimo senkantolo yase-Afrika Ngamalungelo Oluntu kanye Namalungelo Abantu kanye nezinye izithangami ezikhona esifundeni. Lokhu kuzoqinisekisa ukuthi amacala abucayi abhekiswe kubantu kubhekwana nawo ngokushesha yilezi zinhlaka esezibaliwe kanye nokuthi kwenziwa ukuthi kube nohlelo oluzokwelekelela lapho khona phakathi kokuba amacala afuze lawo ezoshushiswa khona yi-ICC noma ezinye izikhungo zesifunda ezikhona.INingizimu Afrika maduze nje izohlela ukuthi ikwazi ukungena ezingxoxweni ezisemthethweni ne-ICC ngezindaba ezingayiphethe kahle neze.INingizimu Afrika izolungisa umbiko maqondana nokusebenzisana kwayo ne-ICC ngokwemibandela Yesigaba 97 kanye nobunzima eye yabhekana nabo ngenxa yemibandela Yesigaba 98(2) bese lowo mbiko iwethula emhlanganweni olandelayo wokuhlala Kwesigungu Samaqembu Angamalungu.INingizimu Afrika izophinda futhi ihlongoze ukuthi kube nezichibiyelo ezenziwa kuMthetho waseRoma ongaphansi Kwenkantolo Yamacala Obugebengu Yamazwe Omhlaba ukucacisa kanye nokunika amandla izibopho zokuxoxisana kwe-ICC kuMazwe anjalo.Kuzoqaliswa futhi nezingxoxo phakathi kwaleli ne-AU kanye namanye amazwe ase-Afrika.  UHulumeni uzoqoka ithimba loNgqongqoshe elizoqala ngokushesha okukhulu ukukhulumisana ne-ICC, i-AU kanye namazwe ase-Afrika ngalolu daba.7. AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye noqinisekiswa kokufaneleka kwabo kulezi zikhundla kwavunywa7.1 AbaQondisi Abangasebenzi Ngokugcwele eBhodini lesikhungo i-South African Maritime Safety Authority (I-SAMSA):a) Mnu Mavuso Msimang (uSihlalo);b) UNks Nomsa Cele (uSekela Sihlalo);c)  UNks Anna Sekabiso Molemane;d) UMnu Mervyn Robert Burton7.2 UMnu Virgin Anzel Seafield uye waqokwa Njengesekela Lomqondisi-Jikelele Wenqubomgomo Yezabasebenzi kanye Nobudlelwano Nabasebenzi eMnyangweni Wezabasebenzi7.3 USolwazi Richard Michael Levin.   UThishanhloko wesikole i-National School of Government ngesivumelwano seminyaka emi-5 esiphela ngoZibandlela 2019.Imibuzo ingaqondiswa ku: Nks Phumla Williams (Ibamba Lomkhulumeli weKhabhinethi)Umakhalekhukhwini: 083 501 0139"
Isitatimende somhlangano weKhabhinethi wamhla zingama-28 Ntulikazi 2015,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/zu/speeches/isitatimende-somhlangano-wekhabhinethi-wamhla-zingama-28-ntulikazi-2015-30-jul-2015-0000,"1. Izinqumo zeKhabhinethi Eziqavile1.1. IKhabhinethi izamukelile izinhlelo zokusungula i-Operation Phakisa Mining Lab, ezohlonza izinkinga ezivimbela umkhakha wezezimayini ukuthi ukwazi ukuba negalelo elibonakalayo ekukhulisweni komnotho kanye nokuletha intuthuko. Ngokubambisana nezinye izinhlaka, i-Mining Lab izothuthukisa futhi nezinhlelo zokubhekana nalezi zinselelo. Kuhlelwe ukuthi kubanjwe i-Mining Lab ezodonsa amaviki amane ngoMfumfu 2015.1.2. IKhabhinethi ikwamukelile ukushicilelwa kwemibono yomphakathi mayelana nohlaka lweSu Lezomnotho Eliphathelene Nezemvelo. Lelisu lifaka phakathi isikhathi esiyiminyaka eyi-14 esizophela ngowezi-2030. Ngalelisu kuhloswe ukwandisa igalelo lemvelo kwiSamba soMkhiqizo Wezwe futhi kusenjalo lizofaka isandla emizamweni yokongiwa kwemvelo yaleli lizwe.Phakathi kokunye, lelisu lizogxila ekufakeni umfutho ekukhulisweni komkhakha wezilwane zasendle kanye nowezokuvakasha okuqondene nezemvelo.1.3. IKhabhinethi ikwamukelile ukushicilelwa kwemibono yomphakathi mayelana nohlaka kanye nendlela ezolandelwa Yezinyathelo iNingizimu Afrika Ehlose Ukuzithatha ngenhloso yokubonisana nabo bonke abathintekayo ngaphambi kokuthunyelwa kwalolu hlaka ku-United Nations Framework Convention on Climate Change (UNFCC).Uma sekuboniswene ngokuphelele ngalolu hlaka luzoba yingxenye yesivumelwano esisemthethweni ngaphansi kwe-UNFCC, esizokwamukelwa e-Paris, kwelase-France ngoZibandlela 2015.2. IMithethosivivinywaIKhabhinethi ikwamukelile ukushicilelwa kwale Mithethosivivinywa elandelayo ukuze umphakathi uphawule ngayo:2.1. UMthethosivivinywa Wophiko Lwezokuphathwa Kwemingcele (i-BMA), wezi-2015, ohlose ukusungula i-BMA ezoqinisekisa ukuphuma nokungena kwabavakashi emingceleni yakuleli ngendlela evikelekile, yenze lula ukuhwebelana futhi iqinisekise ukuthotshelwa kwezidingo zokuqinisekisa ukuvikeleka nokuphepha kwaleli lizwe, ngaphansi kwezibopho zeNingizimu Afrika kwisifunda, nezwekazi lase-Afrika kanye namazwe omhlaba.Lolu phiko olulodwa lokuqinisekisa ukuthotshelwa kwemithetho yemingcele luhlinzeka ngethuba lokunikeza abantu usizo ngendlela efanelekile futhi enenzuzo kanye nokuvikeleka okwenziwe ngcono kanye nokuphathwa ngendlela efanelekile kwesimo semingcele yakuleli.2.2. Isichibiyelo SoMthethosivivinywa Wezabakhoseli, wezi-2015, okuhloswe ngawo ukwakha inqubo esebenza ngendlela efanelekile yokufakwa kwezicelo zabakhoseli abavela kwamanye amazwe.IKhabhinethi ikwamukelile futhi nokuthunyelwa ePhalamende kwale Mithethosivivinywa elandelayo:2.3. Isichibiyelo SoMthethosivivinywa Wokhetho Lomasipala ngaphansi Kohulumeni Basekhaya, wezi-2015, ochibiyela uMthetho Wokhetho Lomasipala ngaphansi Kohulumeni Basekhaya, wezi-2000 (uMthetho wama-27 wezi-2000).Lezi zichibiyelo zenzelwe ukuqinisekisa amalungiselelo okhetho lohulumeni basekhaya lowezi-2016 angenazihibe kanye nokuqhutshwa kokhetho ngendlela efanelekile.2.4. Isichibiyelo SoMthethosivivinywa Womshwalense Wokuphelelwa Umsebenzi, wezi-2014. Lesi isichibiyelo sesibili soMthetho Womshwalense Wokuphelelwa Umsebenzi wezi-2001 (uMthetho wama-63 wezi-2001).Uma usuphasisiwe lo Mthethosivivinywa, phakathi kokunye, uzokwelula isikhathi sokukhokhwa kwemihlomulo kulabo abangamalungu alo mshwalense sisuka kwizinyanga eziyisishiyagalombili siyofinyelela kweziyi-12, kanye nokwelulwa kwesikhathi sokufakwa kwezicelo zokukhokhelwa sisuka kwizinyanga eziyisithupha siyofinyelela kwizinyanga eziyi-12.  3. Imicimbi ezayo3.1. IKhabhinethi isamukelile isiqubulo seNyanga Yabesifazane yowezi-2015 esithi: “Abesifazane, Babumbene Ekuqhubekiseleni Phambili iNingizimu Afrika” futhi ilwamukelile nohlu lwezinto ezizokwenziwa ngeNyanga Yabesifazane, ezizoholela ohlelweni oluzolandelwa unyaka wonke.Umcimbi woSuku Lwabesifazane mhla ziyisi-9 Ncwaba 2015 uzobanjelwa e-Sasolburg, eFreyistata, futhi uzoqopha ukukhishwa koMbiko Wokuqala Ophathelene Nesimo Sabesifazane, okuzokwenziwa nguMongameli Jacob Zuma.Unyaka wezi-2015 uqopha futhi nomgubho weminyaka engama-59 weMashi Yabesifazane belibangise e-Union Buildings, ngenkathi bebhikishela imithetho yamapasi, futhi lokhu kuzoba yisiqalo samalungiselelo omgubho weminyaka engama-60 ngowezi-2016.3.2. UNgqongqoshe Wezesayensi Nobuchwepheshe, uNksz Naledi Pandor, uzokwethula iViki Lezesayensi Likazwelonke (i-NSW) (elizoqhubeka kusukela mhla lu-1 kuze kube ngumhla ziyisi-8 kuNcwaba 2015) emcimbini ozobanjelwa oPhikweni lwaseMafikeng lweNyuvesi yaseNyakatho Ntshonalanga mhla lu-1 kuNcwaba. Uzobe ephelezelwa nguNgqongqoshe Wezemfundo Wesifundazwe saseNyakatho Ntshonalanga, uNksz Maphefo Matsemela, kanye nePhini likaShansela we-NWU, uSlz Dan Kgwadi. Lo mcimbi uzohanjelwa yizinkulungwane ngezinkulungwane zabafundi, izitshudeni zasenyuvesi, ososayensi kanye namalungu omphakathi.Isiqubulo se-NSW 2015 sithi “Unyaka Wamazwe Ngamazwe Wezokukhanya kanye Nobuchwepheshe Obusekelwe Phezu Kokukhanya.” Ukukhanya kanye nokubaluleka kokukhanya ekwenzeni ngcono izimpilo zabantu kuzobukiswa ngakho ezimweni ezahlukahlukene, njengokusetshenziswa kwe-laser kwezempilo, ukwengulwa kontwentwesi emehlweni kulabo abangasaboni kahle, ukukhiqizwa kwempahla ezimbonini, ukushisela izimoto kanye nemisebe yokuvikeleka eyenzelwe ukuvimbela ukugqekezwa kwezakhiwo.  UMnyango Wezesayensi Nobuchwepheshe, ngokusebenzisa uMkhandlu Wezocwaningo Lwezesayensi Nolwezezimboni (i-CSIR), usutshale izimali kwisayensi yezama-photonics – okusho isayensi yezobuchwepheshe bokukhanya ekhiqiza, ilawule futhi ihlonze amagagasi okukhanya kanye nezinhlayiya zokukhanya. Lokhu sekuholele, phakathi kokunye, ekusungulweni kobuchwepheshe obusha futhi obuyingqophamlando kweze-digital-laser. Le mpumelelo eyenzeke kwa-CSIR iyakhombisa ukuthi itshe seligaya ngomunye umhlathi futhi sekunendlela yokucabanga entsha mayelana nobuchwepheshe be-laser futhi lokhu kungenzeka kuhlinzeke ngesisekelo okuzokwakhelwa phezu kwaso ubuchwepheshe besikhathi esizayo.4. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.4.1. Mnu Stavros Nicolaou njengelungu elizongena esikhundleni selungu elisaxinwe ngeminye imisebenzi loMkhandlu Kazwelonke Wezokuthuthukiswa Komnotho Nezabasebenzi kwiBhodi Yokweluleka Izizinda Ezikhethekile Zezomnotho.4.2. Ibhange Lomhlaba:a) Mnu Bafana Patrick Mathidi –  (oqashwe kabusha njengoMqondisi Ongeyona Ingxenye Yesigungu Seziphathimandla);b) Adv. Sandra Julie Hester Coetzee  – (oqashwe njengoMqondisi Ongeyona Ingxenye Yesigungu Seziphathimandla);c) Nksz Mathane Eveline Makgatho –  (oqashwe njengoMqondisi Ongeyona Ingxenye Yesigungu Seziphathimandla); kanye nod) Mnu Bennie van Rooy – (oqashwe njengeSikhulu Esiyinhloko Yokuphathwa Kwezimali futhi onguMqondisi Omkhulu).4.3. UMkhandlu Kazwelonke Wezokubhaliswa Kwabakhi Bezindlu:a) Mnu Abbey Chikane (uSihlalo);b) Nksz Julieka Bayat;c) Nksz Xoliswa Eunice Daku;d) Mnu Themba Thomas Cyril Dlamini;e) Nksz Hlaleleni Kathleen Dlepu;f) Inxusa u-Segogwane Samuel Kotane;g) Mnu Phetola Nailana Solomon Makgathe;h) Nksz Mankwana Christinah Mohale;i) Nksz Busisiwe Nwabisa Nzo;j) Mnu Alvin Phumudzo Rapea;k) Mnu Goolam Hoosen Manack (omele iHhovisi LoMgcinimafa Kazwelonke);l) Mnu Obed Lucas Molotsi  (omele uMnyango Wezemisebenzi Yomphakathi); kanye nom) Mnu Lulama Andisa Potwana (omele uMnyango Wezohwebo Nezimboni).4.4. Dkt Muzamani Charles Nwaila njengoMqondisi-Jikelele (i-DG) woMnyango Wezendabuko – (Welulelwe inkontileka yomsebenzi ngeminyaka emithathu.)4.5. Dkt Bongani Douglas Ngqulunga njengePhini likaMqondisi-Jikelele: weHhovisi Langasese likaMongameli oPhikweni LeHhovisi likaMongameli.Imibuzo ingaqondiswa ku:Nksz Phumla Williams (Ibambela Lokhulumela iKhabhinethi)Inombolo yeselula: 083 501 0139"
Isitatimende somhlangano weKhabhinethi wamhla ziyi-12 Ncwaba 2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/zu/speeches/statement-cabinet-meeting-12-august-2015-13-aug-2015-0000,"1. Ukuqaliswa kokusebenza kwezinhlelo zikahulumeni ezisemqoka1.1. IKhabhinethi iyamukela ngezandla ezimhlophe inqubekelaphambili eseyenziwe emkhankasweni we-Project Mikondzo, okuwumkhankaso wokuhlinzekwa kwezidingongqangi okuhloswe ngawo ukwelula ukufinyelela kwezinsizakalo emiphakathini yakuleli edla imbuya ngothi. Lokhu kuyabonakala endaweni yase-De Doorns eNtshonalanga Kapa, lapho kuhlinzekwa ngosizo imindeni eyizi-4 021 eyondliwa ikakhulukazi ngabasebenzi basemapulazini abenza umsebenzi owenziwa ngezinkathi zonyaka ezithile kuphela. Usizo olutholakalayo lubandakanya ukuhlinzekwa ngembewu kanye nezithombo zokusungula izivande kanye nokuxhaswa ngezimali kwezinhlangano zomphakathi nemifelandawonye. Futhi uMnyango Wezokuthuthukiswa Komphakathi usebenzisa indawo yase-De Doorns ukuthuthukisa inqubomgomo yabasebenzi abenza umsebenzi owenziwa ngezinkathi zonyaka ezithile kuphela.Ngaphezu kwalokho, uPhiko Lwezezibonelelo Zomphakathi Nezimpesheni (i-SASSA) seluqalise uhlelo olubanzi lokuXhaswa Nokuhlinzekwa Ngosizo Kwemiphakathi Entulayo, oluhlinzeka ngokudla kanye nezinye izidingo, ezinjengomfaniswano wesikole onikwezwa izingane ezivela emindenini edla imbuya ngothi. Isibonelelo samarandi ayi-1 083 160 esivela oPhikweni Lukazwelonke Lwezentuthuko sixhasa izinkulisa eziyi-11 ezingekho ngaphansi kwezikhungo zokuThuthukiswa Kwezingane Zisencane (i-ECD), futhi njengamanje zingama-975 izingane ezifunda kwizikhungo ze-ECD kule ndawo futhi ezingama-789 kulezi ziyahlomula kwisibonelelo sikahulumeni sokuxhasa izikhungo ze-ECD.1.2. IKhabhinethi iyishayela ihlombe impumelelo eqhubekayo yomkhankaso we-Operation Fiela, futhi impumelelo enkulu yalo mkhankaso ibonakale esifundazweni saseNyakatho Kapa lapho umkhankaso odidiyelwe woMbutho Wamaphoyisa aseNingizimu Afrika (i-SAPS), iminyango kahulumeni kanye namaphoyisa ezifundazwe nawomasipala benze inqubekelaphambili enkulu ukuqinisekisa ukuthi abantu baphephile futhi bazizwa bephephile. IKomidi LoNgqongqoshe Beminyango Ehlukahlukene (i-IMC) elengamele ezokuFuduka Kwabantu lizobamba isithangamu sabezindaba ngeviki elizayo ngenhloso yokuhlinzeka ngemininingwane yakamuva enohlonze.1.3. IKhabhinethi izishayela ihlombe izinyunyana kanye nezinkampani zezimayini ngokusebenzisana nohulumeni ukuvuselela umkhakha wezezimayini, okuwumkhakha ongumgogodla womnotho wethu, futhi kunxuswa bonke ababambiqhaza ukuthi bafezekise izethembiso nezibopho zabo. Uhulumeni, ngokubambisana nabamabhizinisi nezinyunyana, wenza konke okusemandleni akhe ukuhlinzeka ngezindlu ezisezingeni elifanelekile kanye nokuphucula izimo abaphila ngaphansi kwazo abantu abahlala emadolobheni akhelene nezimayini. Ingamarandi eziyizigidigidi eziyi-18, uma seyiyonke, imali etshalwe emsebenzini oqhubekayo emiphakathini ehlwempu eyakhelene nezimayini, futhi ingxenye enkulu yale mali ivela kuhulumeni kanti cishe ingxenye yokuthathu eshumini ivela kwizinkampani zezimayini.1.4. IKhabhinethi yakwamukela ukufakwa koNgqongqoshe Beqoqwana Lezokuvikeleka eKomidini LoNgqongqoshe Beminyango Ehlukahlukene (i-IMC) Elengamele Ezokufudukela Kwabantu Kuleli elimenyezelwe nguMongameli Zuma.Ikomidi le-IMC, eliholwa yiPhini likaMongameli u-Cyril Ramaphosa, lizohlaziya futhi lixazulule izinkinga kanye nemiphumela engahlosiwe yemithethonqubo emisha elawula ukufudukela kwabantu kuleli, okungenzeka ikhahlameze imikhakha ehlukahlukene, kubandakanya owezokuvakasha kanye nowezokutshalwa kwezimali kuleli. Ikomidi le-IMC lifaka phakathi uNgqongqoshe Wezokuvakasha; Owezasekhaya; Owezohwebo Nezezimboni; Owezokuthuthukiswa Komphakathi; Owezokuthuthukiswa Kwamabhizinisi Amancane, kanye noNgqongqoshe Beqoqwana Lezokuvikeleka.2. Isimo seKhabhinethi mayelana  nezindaba eziqavile kuleli2.1. IKhabhinethi iwamukele ngezandla ezimhlophe umgubho woSuku Lwabesifazane obubanjelwe e-Sasolburg esifundazweni saseFreyistata ngaphansi kwesiqubulo esithi: “Abesifazane Babumbene Ekuqhubekiseleni iNingizimu Afrika Phambili”. Bayizinkulungwane ngezinkulungwane abesifazane ababuthana ezinkundleni zemidlalo i-Harry Gwala Stadium e-Sasolburg ngenhloso yokuhlonipha indima ebalulekile eyadlalwa yizishoshovu zabesifazane kwezepolitiki ngesikhathi somzabalazo wenkululeko wokulwisana nenqubo yokuqonelwa ngabezizwe kanye nobandlululo.IKhabhinethi inxusa yonke imikhakha yomphakathi ukuthi igqugquzele ukulandelwa kwesiqubulo seNyanga Yabesifazane, futhi iyanxuswa ukuthi iqhubeke nokuqinisekisa ukuthi bonke abesifazane, ikakhulu izingane ezingamantombazane, bahlinzekwa ngosizo oluzobathuthukisa futhi bakhululwe ekucwasweni nokubukelwa phansi emphakathini, ukuze kulungiswe udaba lokungalingani ngokobulili kuleli.Ngaphezu kwalokho, uMongameli Zuma usekhiphe futhi nombiko oyingqayizivele ophathelene neSimo Sabesifazane eNingizimu Afrika. Umbiko uyakuphawula ukuthi makhulu amagxathu asenziwe kusukela ngowe-1994 ngenhloso yokwenza ngcono isimo sabesifazane. Lo mbiko uhlanganiswe nguMnyango Wezabesifazane emva kokusingatha izithangamu zokufakana imilomo ebezibanjwe ezweni lonkana phakathi kukaNdasa noNhlangulana kophezulu (2015). Lo mbiko wumbhalo oyisisekelo wokugqugquzela ukuthuthukiswa kwenhlalo-mnotho yabesifazane, ukulingana ngokobulili kanye namalungelo esintu.Uhulumeni uzosebenzisa ingxenye esele yale nyanga ukuqhakambisa abesifazane abasebenze ngokuncomekayo kanye nendima abayidlalayo emnothweni wakuleli, ikakhulukazi emikhakheni lapho beyingcosana kakhulu abesifazane. Lokhu kubandakanya umcimbi wokuKlonyeliswa Ngezindondo Kwabesifazane Abavelele Emkhakheni Wezesayensi (mhla ziyi-13 kuNcwaba) kanye nomcimbi wokuKlonyeliswa Ngezindondo Kwabesifazane Abavelele Emkhakheni Wezamanzi Nokuthuthwa Kwendle (mhla zingama-23 kuNcwaba.2.2. IKhabhinethi iwashayela ihlombe ama-Protea (iQembu Lesizwe Lezebhola Lomnqakiswano) ngomsebenzi wabo oncomekayo owenze ukuthi iNingizimu Afrika iziqhenye emqhudelwaneni weNdebe Yomhlaba Yezebhola Lomnqakiswano e-Sydney, kwelase-Australia. Iqembu laseNingizimu Afrika selizibeke ethubeni lokudlulela esigabeni esandulela umdlalo wamanqamu emqhudelwaneni weNdebe Yomhlaba emva kokubamba iqhaza emidlalweni enzima kakhulu kuze kube manje.Ngokoluhla lweNhlangano Yamazwe Ngamazwe Yebhola Lomnqakiswano, manje iNingizimu Afrika seyikleliswe endaweni yesihlanu emhlabeni. IKhabhinethi iyabanxusa bonke abantu baseNingizimu Afrika ukuthi bawasekele ama-Protea ngenkathi eqhubeka nokudla umhlanganiso emqhudelwaneni weNdebe Yomhlaba.2.3. IKhabhinethi ihlanganyela noMongameli Zuma ekudluliseni ukudabuka kwayo kanye namazwi enduduzo emindenini, abangani kanye nozakwabo bamalungu e-SAPS abulewe. Bonke abantu baseNingizimu Afrika kumele bakhulume ngazwi linye ukugxeka lokhu kubulawa kwamaphoyisa okungenangqondo.Amaphoyisa angumgogodla wokuvikelwa kwemiphakathi kwizigelekeqe emphakathini wethu. Lokhu kubulawa kwamaphoyisa okungenangqondo akugcini nje ngokuphuca izwe nomphakathi abantu abaqinisekisa ukuthotshelwa komthetho kodwa futhi kuphuca imindeni abayeni, amakhosikazi, obhuti, osisi kanye nabazali.IKhabhinethi iyabanxusa labo abanolwazi mayelana nalezi zigameko zokubulawa kwamaphoyisa okungenangqondo ukuthi bahambe bayobika emaphoyiseni futhi basebenzisane namaphoyisa nezikhungo zokuqinisekisa ukuthotshelwa komthetho ukuze kuqinisekiswe ukuthi labo abenze lokhu bayaboshwa futhi babhekane nengalo yomthetho ngokuphelele.2.4. IKhabhinethi ihalalisela iQembu Lezokubhukuda laseNingizimu Afrika ngomsebenzi walo oncomekayo eMqhudelwaneni we-FINA (Inhlangano Yezokubhukuda Yamazwe Ngamazwe) wehlandla le-16 obubanjelwe edolobheni lase-Kazan kwelase-Russia, lapho linqobe khona izindondo zegolide ezimbili kanye nezesiliva ezintathu.3. Izinqumo zeKhabinethi eziqavile3.1. IKhabhinethi yakwamukela ukukhishwa koHlaka Lwenqubomgomo Kazwelonke Yezokuthutha Ngezitimela ukuze umphakathi uphawule ngayo, okuyinqubomgomo ephathelene nezindaba zokuthuthwa ngezitimela kwempahla nabantu. Le nqubomgomo, ehambelana nomsebenzi weKhomishana KaMongameli Elawula Ukwakhiwa Kwengqalasizinda, yenzelwe ukuvuselela imboni yezokuthutha ngezitimela, ngokusebenzisa izinhlelo zokungenelela ngokuthi kutshalwe izimali emikhakheni ethile ebalulekile, futhi lezi zinhlelo zokungenelela zihambelana noHlelo Lokuthuthukiswa Kwezwe (i-NDP).Inhloso yalokhu ukwakha uhlelo lwezokuthutha olusebenza kahle, olukwaziyo ukuncintisana kuleli kanye nakwamanye amazwe, futhi okuwuhlelo oluzonciphisa izindleko zokuthutha. Lokhu kuzokhuthaza ukusetshenziswa kobuchwepheshe obufanelekile ukuze kukhushulwe umkhiqizo kanye nokutholakala kwamakhono adingwa kakhulu ngumnotho wezwe. Futhi kuzophucula nokufinyeleleka kwezindawo zasemakhaya, kukhulise ukuhamba kwabantu nezimpahla futhi kuvule namathuba omsebenzi.3.2. IKhabhinethi ikwamukelile ukusatshalaliswa kombhalo “Wesu Likazwelonke Lezokuthuthukiswa Kwamakhono kanye Nezikhungo Zemfundo Nokuqeqeshwa Eziqondene Nemikhakha Ethile emva kowezi-2016 ngaphansi kwesimo sokuhlinzeka ngohlelo lwezemfundo nokuqeqesha oludidiyelwe futhi oluhlinzeka ngokuqeqeshwa okuhlukahlukene emkhakheni wezemfundo ephakeme” ukuze umphakathi uphawule ngawo lo mbhalo.Ngalo mbhalo kuhloswe ukuqinisekisa ukuthi izikhungo zokuthuthukiswa kwamakhono zisebenza ngendlela efanelekile kanye nokudidiyelwa kwalezi zikhungo ngaphansi kohlelo olubanzi lwezemfundo nokuqeqeshwa emkhakheni wezemfundo ephakeme.Lo mbhalo, ikakhulukazi, uhlongoza ukuthi iSu Likazwelonke Lezokuthuthukiswa Kwamakhono elilandelayo libeke eqhulwini ukuqeqeshelwa imisebenzi ehlonzwe njengedingeka kakhulu ekuqalisweni kwezinhlelo zikazwelonke ezibekwe eqhulwini. Ngalo mbhalo kuhloswe futhi ukuqinisekisa ukuthi zisingethwe ngendlela efanelekile izindaba zezikhungo zemfundo nokuqeqeshwa eziqondene nemikhakha ethile eziphathelene nokukhishwa kwezibonelelo nemixhaso eqondene nokuqeqeshelwa imisebenzi ebekwe eqhulwini.3.3. IKhabhinethi ikwamukelile ukukhishwa kwelayisensi yokusebenza ezoqhubeka unomphela enikezwe isiKhumulo Samachweba sakwa-Transnet, ebanikeza imvume yokulawula nokuqhuba umsebenzi wesikhumulo seziqukathi zokuthuthwa kwemanganizi eChwebeni lase-Ngqura, elitholakala ogwini olusempumalanga yeNingizimu Afrika, ebangeni elingamakhilomitha angama-20 kusuka enyakatho mpumalanga ye-Port Elizabeth futhi ebangeni elimaphakathi kwedolobha lase-Durban nelaseKapa. Lokhu kuhambelana nezinto ezibekwe eqhulwini nguhulumeni eziphathelene nomkhankaso we-Operation Phakisa mayelana nokukhuliswa koMnotho Wolwandle. Lokhu kuzoholela ekususweni komsebenzi wezokuthuthwa kwemanganizi eChwebeni lase-Port Elizabeth nelase-Saldanha uyokwenziwa eChwebeni lase-Ngqura.3.4. IKhabhinethi ikwamukelile ukuthi iNingizimu Afrika ivume ukusayinda iSivumelwano Samazwe Ngamazwe Sokuthwala Icala kanye Nokukhokha Isinxephezelo Mayelana Nomonakalo Odalwe Ukuthuthwa Ngolwandle Kwezinto Eziyingozi Nezinobuthi, sowezi-2010.Lezi sivumelwano siqinisekisa ukukhokhwa kwesinxephezelo mayelana nomonakalo owenzeke kubantu noma empahleni, izindleko zokukhuculula kanye nokubuyiselwa kwesimo semvelo endaweni yaso, nokulahlekelwa kwezomnotho okubangelwe ukuthuthwa ngolwandle kwezinto eziyingozi nezinobuthi okungenzeka zingcolise ulwandle. Uma seziphothuliwe zonke izinqubo zephalamende zokwenza lesi sivumelwano silungele ukusebenza kuleli, iNingizimu Afrika izokwazi ukufinyelela kwizimali ezizolekelela ezigamekweni zokuchitheka nokuvuza kwezinto ezinobungozi nezinobuthi.4. Imithethosivivinywa4.1. IKhabhinethi ikwamukelile ukwethulwa ePhalamende koMthethosivivinywa Wezamafilimu Nokushicilela, wezi-2015. Lo Mthethosivivinywa uchibiyela uMthetho Wezamafilimu Nokushicilela, we-1996 (uMthetho wama-65 we-1996). Lezi zichibiyelo zihlinzekela izinqubekelaphambili kwezobuchwepheshe, ikakhulukazi ezinkundleni zokuxhumana nge-inthanethi, ukuze kuvikelwe izingane zingaboni izithombe nolwazi olunobungozi, olungafanele ukubonwa yizingane, kuzo zonke izinkundla zokuxhumana (izithombe eziwela ezandleni zazo noma ezizibona kwi-inthanethi).Lo Mthethosivivinywa uqinisa intela nezinhlawulo ezikhokhiswa izinkampani zomakhalekhukhwini kanye nezinkampani ezihlinzeka nge-inthanethi ngenhloso yokuvikela umphakathi kanye nezingane ngenkathi besebenzisa izinsizakalo ezihlinzekwa yilezi zinkampani. Inhlangano Ezimele Elawula Ezokuxhumana eNingizimu Afrika ngeke iwakhiphe amalayisensi noma ivuselele amalayisensi ngaphandle kwesiqinisekiso esivela kwiBhodi Yezamafilimu Nokushicilela sokuthi ithotshelwe ngokuphelele yonke imithetho yayo.5. Imicimbi ezayo5.1. UMongameli Zuma uzohambela iNgqungquthela Ejwayelekile yama-35 Yenhlangano Yokuthuthukiswa Kwamazwe aseNingizimu ye-Afrika (i-SADC) Yezinhloko Zemibuso ezobanjwa kusukela mhla ziyi-17 kuze kube ngumhla ziyi-18 kuNcwaba eGaborone, eBotswana. Kule ngqungquthela uMongameli uzodlulisa izintambo zokuba ngusihlalo woHlaka lwe-SADC Olwengamele Ezepolitiki, Ezokuvikela kanye Nobambiswano Kwezokuvikeleka. Ngenkathi iphethe umsebenzi wokuba ngusihlalo walolu hlaka, iNingizimu Afrika ihole amaThimba Okuqapha Ukhetho Esifundeni se-SADC amahlandla ayisithupha, okungamathimba aqinisekisa zonke lezi zinketho njengezibanjwe ngokuthula futhi ngendlela efanelekile.5.2. IPhini likaMongameli u-Ramaphosa uzoba noHambo Olusemthethweni lokuvakashela kwelase-Japan kusukela mhla zingama-24 kuze kube ngumhla zingama-25 Ncwaba 2015. Kulolu hambo iPhini likaMogameli lizothola ithuba lokubonana noNdunankulu u-Shinzo Abe kanye nokubamba iqhaza kwiSigcawu Sokucobelelana Ngolwazi Lwezebhizinisi Senhlangano Yezokuhwebelana Phakathi kweNingizimu Afrika ne-Japan. IKhabhinethi ilwamukela ngezandla ezimhlophe lolu hambo olusemthethweni lokuvakashela kwelase-Japan, okuwuhambo oluzoqinisa ubungani nokusebenzisana okukhona njengamanje phakathi kwalawa mazwe amabili. Futhi iNingizimu Afrika ne-Japan ngamazwe anemibono efanayo mayelana nokusebenza ngokubambisana kwamazwe ahlukahlukene ezindabeni eziwathintayo kanye nesidingo sokulethwa kwezinguquko eMkhandlwini Wezokuvikeleka Wenhlangano Yezizwe (i-UN) kanye nasohlelweni lweNhlangano Yezizwe eMhlanganweni Ongukhukhulelangoqo weNhlangano Yezizwe wehlandla lama-70 ozobanjwa ngenyanga ezayo.5.3. UMongameli Zuma uzobamba iMbizo KaMongameli e-Eersterust, ePitori mhla zingama-21 Ncwaba 2015 ngenhloso yokubhekana nezindaba eziphathelene nokuxhashazwa kwezidakamizwa. Uhlelo Olukhulu Lukazwelonke Lokulwisana Nezidakamizwa, lowezi 2013-2017, lulawula futhi luhlanganise imizamo kahulumeni yokulwisana nokuxhashazwa kotshwala nezidakamizwa.IKhabhinethi inxusa imiphakathi ukuthi isebenzisane nohulumeni namaphoyisa ekuqedeni isihlava sezidakamizwa emiphakathini yethu, ngoba ziyimbangela yezinkinga zomphakathi eziningi, kubandakanya nodlame oluqondiswe kwabesifazane kanye nokuhlukunyezwa kwezingane. Abazali kanye nabalondolozi bezingane banendima esemqoka kakhulu okumele bayidlale ukuqinisekisa ukuthi izingane ziyavikelwa futhi zikhuliswe kahle.5.4. IKhabhinethi iyakwamukela ukuvulwa ngokusemthethweni kwesikole samabanga aphansi esisanda kulungiswa kabusha i-Makgatho Lewanika Mandela Primary School endaweni yaseMvezo eMpumalanga Kapa mhla ziyi-25 Ncwaba 2015 nguMongameli Zuma.Lesi sikole siyingxenye yomsebenzi kahulumeni oqhubekayo wokubuyisa isithunzi sabafundi kanye nokuhlinzeka ngezikole ezinezinsiza-kusebenza zesimanjemanje ezindaweni zasemakhaya. Ngokusebenzisa uHlelo loMnyango Wezemfundo Eyisisekelo Lokusheshiswa Komsebenzi Wokwakhiwa Kwengqalasizinda (i-ASIDI), uhulumeni useqede izikole eziningi ebezingakhiwanga ngendlela efanelekile futhi waletha isimo esikulungele ukufunda. Kuze kube manje, umklamo we-ASIDI usuphothule izikole eziyi-116 futhi wahlinzeka ngamanzi izikole ezingama-499, ukuthuthwa kwendle ezikoleni ezingama-425 kanye nogesi ezikoleni ezingama-298.5.5. IPhini likaMongameli u-Ramaphosa uzokwethamela iNgqungquthela Yomhlaba  Yezemitapo Yolwazi Nokuhlinzekwa Ngolwazi Yombimbi Lwamazwe Ngamazwe Lwezinhlangano Zemitapo Yolwazi ezobanjelwa e-Cape Town International Convention Centre kusukela mhla ziyi-15 kuze kube ngumhla zingama-21 Ncwaba 2015 ngaphansi kwesiqubulo esithi: “Imitapo Yolwazi Enohlonze futhi Ekhuthele: Ukufinyeleleka, Ukuthuthukiswa kanye Noguquko”. Le ngqungquthela izobanjwa ngesikhathi esifanayo lapho uhulumeni ezosungula khona imitapo yolwazi yezikole eyi-1 000 ezweni lonkana phakathi komhla ziyi-18 Ntulikazi 2015 nomhla ziyi-18 Ntulikazi 2016 ngenhloso yokukhuthaza abafundi abaningi ukuthi bafunde izincwadi. Futhi noMnyango Wezemfundo Eyisisekelo unxenxa izinhlangano ezahlukahlukene zabamabhizinisi ukuthi ziwusekele lo mkhankaso ngokuthi zinikele ngezincwadi futhi zisungule imitapo yolwazi, phakathi kokunye okuningi.IKhabhinethi inxusa abazali kanye nothisha ukuthi benze konke okusemandleni abo ukuqinisekisa ukuthi abantu abasha bayazithola izincwadi, futhi kunxuswa imiphakathi ukuthi inikele ngezincwadi futhi isungule amaqembu okufundwa kwezincwadi ngoba isizwe esifundayo yisizwe esiwinayo.5.6. UNgqongqoshe Wezokuvakasha u-Derek Hanekom uzokwethula ngokusemthethweni iNyanga Yezokuvakasha mhla ziyi-16 Ncwaba 2015 e-Euphoria Golf Estate, endaweni yase-Mookgophong eLimpopo ngaphansi kwesiqubulo esithi: “Ayeza amathuba amasha Ayisigidi”, esisuselwe kwisiqubulo soSuku Lomhlaba Lwezokuvakasha (okungumhla zingama-27 kuMandulo): “Abavakashi Abayisigidigidi Esisodwa – Amathuba Ayisigidigidi Esisodwa”. Isiqubulo sakuleli kanye nesiqubulo samazwe ngamazwe kuhloswe ngazo ukuqwashisa abavakashi ngokubaluleka kokuziphatha ngendlela efanelekile uma bevakasha. Njengengxenye yalokhu, abavakashi bayakhuthazwa ukuthi bahloniphe amasiko abanye abantu, bavikele amagugu, bonge ugesi namanzi, futhi okubaluleke kakhulu bathenge imikhiqizo yendawo ukuze basekele amathuba omsebenzi endaweni.IKhabhinethi iyabakhuthaza abantu baseNingizimu Afrika ukuthi bavakashele izindawo ezahlukahlukene kuleli lizwe lethu elihle kangaka futhi elimangalisayo, futhi ngokwenza njalo bazolekelela ukugcina nokuvikela amathuba omsebenzi futhi basekele imikhiqizo yendawo.5.7. Umnyango Wezemidlalo Nokungcebeleka kanye noWezabesifazane seyibambisane ne-G-Sport ngenhloso yokuhlonipha abesifazane ababambe iqhaza kwezemidlalo.UMnyango Wezemidlalo Nokungcebeleka kanye ne-G-Sport bazoklomelisa abadlali besifazane kanye nabaphathi bezemidlalo abavelele, futhi okungabesifazane abalwisane nezinhlobo ezahlukahlukene zengcindezelo ukuze bakwazi ukuphakamisela phezulu ifulegi lakuleli.Umnyango wazi kahle kamhlophe ukuthi usemningi umsebenzi okumele wenziwe ukuze kuqhutshekiselwe phambili i-ajenda yokuzabalazela ukulingana kwabo bonke abesifazane ababambe iqhaza kwezemidlalo, abangabaphathi noma abadlali. Nakuba umnyango uvuma ukuthi usemningi umsebenzi okumele wenziwe mayelana nalokhu, uzibophezele ekubambisaneni nabo bonke abazimisele ukwenza umehluko esimweni sabesifazane nezingqinamba abahlangabezana nazo.5.8. IKhabhinethi iyabakhuthaza bonke abantu baseNingizimu Afrika ukuthi baphakamise amagama abantu abavelele abazoklonyeliswa ngeziNdondo Zesizwe zowezi-2016, ezingumklomelo ophakeme kunayo  yonke   iNingizimu Afrika ehlonipha ngawo izakhamuzi zayo kanye nabantu bakwamanye amazwe abaqavile abafake isandla esibonakalayo ekukhulisweni kwentando yeningi futhi ababenegalelo elikhulu ekwenzeni ngcono izimpilo zabantu baseNingizimuAfrika.IziNdondo Zezwe eziyisithupha yi-Order of Mendi for Bravery, i-Order of Ikhamanga, i-Order of the Baobab, i-Order of Luthuli, i-Order of Mapungubwe, kanye ne-Order of the Companions of OR Tambo.Usuku lokuvalwa kokufakwa kweziphakamiso ngumhla zingama-31 Ncwaba 2015. Amafomu okufaka isiphakamiso ayatholakala ku-www.presidency.gov.za futhi kumele ifomu lihambisane nencwadi eyikhasi elilodwa echazayo ukuthi kungani efanelekile ukuklonyeliswa lowo okuphakanyiswe igama lakhe.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Amalungu angeyona ingxenye yesigungu esiphezulu eBhodi Yeposi laseNingizimu Afrika.a. Dkt Simosezwe Dugmore Lushaba (uSihlalo);b. Nksz Bulelwa Patricia Soci (iPhini likaSihlalo);c. Mnu Robert Nkuna;d. Mnu Mduduzi Eric Zakwe;e. Mnu Zibuse Comfort Ngidi;f. Nksz Nomahlubi Victoria Simamane;g. Dkt Lynette Moretlo Molefi;h. Nksz Marion Lesego Dawn Marole;i. Mnu Joel Sihle Ngubane; kanye noj. Mnu Phetole Elvis Rabohale.6.2. Abaqondisi abangeyona ingxenye yesigungu esiphezulu be-South African Forestry SOC Ltda. Mnu Lungile Rudolph Mabece (uSihlalo);b. Mnu Stanley Mandla Mnguni;c. Mnu Gabriel Christiaan Theron;d. Dkt Petros Mbiji Mahlangu;e. Mnu Maroale Jacob Rachidi;f. Nksz Sakekile Baduza;g. Nksz Caroline Phumzile Mavasana Ngwenya;h. Nksz Nazia Carrim; kanye noi. Dkt Pulane Elsie Molokwane.6.3. Abaqondisi abangeyona ingxenye yesigungu esiphezulu beBhodi yakwa-Alexkor:a. Nksz Hantsi Bhetilda Mayeza – (uSihlalo);b. Nksz Mamoroke Lehobye;c. Mnu Vimal Bansi;d. Mnu Tshediso John Matona;e. Mnu Trevern Marais Haasbroek;f. Mnu John Sembie Danana;g. Dkt Roger Paul (oqokwe kabusha); kanye noh. Nksz Zukiswa Zandile Ntlangula (oqokwe kabusha).6.4. Mnu Mathanzima Hubert Mweli – uMqondisi-Jikelele (DG) eMnyangweni Wezemfundo Eyisisekelo.6.5. Mnu Petrus Mduduzi Shabane – owelulelwe inkontileka yomsebenzi njengoMqondisi-Jikelele eMnyangweni Wezokuthuthukiswa Kwezindawo Zasemakhaya Nezinguquko Kwezomhlaba.6.6. Dkt Nontsikelelo Tshayingca-Mashiya – iPhini likaMqondisi-Jikelele owengamele uPhiko Lokuqapha Nokuhlola Umsebenzi Wezikhungo Zikahulumeni eMnyangweni Wezokuhlela, Ukuqapha Nokuhlola.6.7. Mnu Nkhumeleni Victor Tharage – uMqondisi-Jikelele eMnyangweni Wezokuvakasha.Imibuzo ingaqondiswa ku:Nksz Phumla Williams (Ibambela Lokhulumela iKhabhinethi)Umakhalekhukhwini: 083 501 0139 "
Isitatimende somhlangano weKhabhinethi wamhla zingama-26 Ncwaba 2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/zu/speeches/isitatimende-somhlangano-wekhabhinethi-wamhla-zingama-26-ncwaba-2015-28-aug-2015-0000,"1. Izindaba ezisematheni1.1. IKhabhinethi ikwamukele ngezandla ezimhlophe ukuqaliswa kokusebenza kwe-Yunithi 6 yesiKhungo Esiphehla Ugesi i-Medupi eLephalale, eLimpopo futhi lokhu kuzofaka ugesi ongamamegawathi (ama-MW) angama-800 kwisikhungo sikagesi sikazwelonke. I-Medupi yisikhungo esiphehla ugesi ngamalahle esinamayunithi ayisithupha esizokwazi ukuphehla ugesi ongamamegawathi ayizi-4 764 uma usuphothuliwe umsebenzi wokwakhiwa kwaso. UMongameli Jacob Zuma uzokwethula le yunithi mhla zingama-30 Ncwaba 2015.Umsebenzi wokwakhiwa kweMedupi waqala ngoNhlaba 2007 futhi kulindeleke ukuthi wonke amayunithi alesi sikhungo ayisithupha abe esesebenza ngesigamu sokuqala sonyaka wezi-2019. Uma usuphothuliwe umsebenzi wokwakhiwa kwalesi sikhungo, sizoba yisikhungo esiphehla ugesi ngamalahle sesine ngobukhulu emhlabeni, futhi sizoba yisikhungo esikhulu kunazo zonke ezipholiswa ngomoya emhlabeni. Lesi sikhungo kulindeleke ukuthi sisebenze kuze kuphele iminyaka engama-50.Iyunithi 6 ixhunywe okokuqala ngqa kwisikhungo sikagesi sikazwelonke mhla zi-2 kuNdasa kophezulu futhi beyihlinzeka ngogesi izikhawu kwisikhungo sikagesi sikazwelonke ngenkathi kusenziwa imiklamo eqhubekayo yokuhlola ukuthi izokwazi yini ukuhlinzeka ngogesi ngendlela efanelekile. Ngalesi sikhathi iYunithi 6 ikwazile ukunciphisa ingcindezi ohlelweni lokuphakelwa kukagesi kuleli, futhi lokhu kube negalelo elikhulu ekuvimbeleni ukucinywa kukagesi ngenhloso yokuwonga noma-ke ukuqinisekisa ukuthi uma lokhu kwenzeka akuqhubeki isikhathi eside futhi akwenzeki nsukuzonke. Njengamanje le yunithi isisebenza ngokwezinga elifanelekile futhi lokhu kwenzeke ngaphakathi kwesikhathi esibekiwe esiyizinyanga eziyisithupha emva kokuxhunywa kwale yunithi okokuqala kwisikhungo sikagesi sikazwelonke.Ukuqaliswa kokusebenza kweYunithi 6 yaseMedupi kuyiqophelo elisemqoka kakhulu okufinyelelwe kulona emizamweni yethu yokuthola izindlela ezintsha zokuqinisekisa ukuphakelwa kukagesi ngendlela efanelekile kuleli.1.2. IKhabhinethi ivumile futhi ukuthi njengamanje leli lizwe lisabhekene nezinkinga mayelana nokuphakelwa kukagesi. Akungabazeki nakancane ukuthi ukucinywa kukagesi ngenhloso yokuwonga kuyinto engathokozisi neze, kepha-ke abakwa-Eskom bazibophezele ukwenza konke ukulungiswa kwezikhungo zikagesi okudingekayo ngenhloso yokuqinisekisa ukuthi izikhungo eziphehla ugesi zakuleli zihlala zisesimweni esihle isikhathi eside, futhi bahlose ukuthi ukulungiswa kwezikhungo eziphehla ugesi kwenzeke ngaphandle kokuphazamiseka okukhulu kohlelo lokuphakelwa kukagesi. NgoMsombuluko ozayo (mhla zingama-31 kuNcwaba), kuzomiswa ukusebenza kweYunithi 2 yesiKhungo Esiphehla Ugesi sase-Koeberg eNtshonalanga Kapa ngenxa yomsebenzi wokulungiswa kwale yunithi okuhlelwe ukuthi wenziwe.1.3. Le yunithi kulindeleke ukuthi iqale futhi ukusebenza ngokujwayelekile emva kwezinyanga ezintathu. Ukuvalwa kweYunithi 2 yase-Koeberg okuhleliwe kuyingxenye yohlelo lwabakwa-Eskom olubanzi lokulungiswa kwezikhungo zabo eziphehla ugesi ukuze zihlale zisesimweni esifanelekile. Njalo emva kwezinyanga eziyi-16 kuya kweziyi-18 iyavalwa iyunithi ngayinye kulezi ezimbili zase-Koeberg ngenhloso yokuthi kugcwaliswe udizili, zihlolwe futhi zilungiswe. Ukuvalwa kwalama yunithi okuhleliwe kwenzelwa ukuthi kungabi nesikhathi lapho lama yunithi engasebenzi womabili ngesikhathi esisodwa futhi kwenzelwa nokugwema ukuthi lamayunithi angasebenzi ngezinyanga zasebusika njalo ngonyaka.1.4. Nakuba siqhubeka nokwenza inqubekelaphambili ebonakalayo ekwenzeni ngcono amandla okuphehlwa kukagesi kuleli, iKhabhinethi iyabanxusa bonke abantu baseNingizimu Afrika ukuthi baqhubeke nokusebenzisa ugesi ngendlela eyongayo.2. Ingqungquthela Yezinhloko Zemibuso Nohulumeni2.1. IKhabhinethi iyamukele ngezandla ezimhlophe imiphumela yeNgqungquthela yama-35 yeNhlangano Yokuthuthukiswa Kwamazwe aseNingizimu ne-Afrika (i-SADC) yeziNhloko Zemibuso Nohulumeni, lapho uMongameli Zuma ebehola khona ithimba lezithunywa zaseNingizimu Afrika.Le ngqungquthela yalwamukela ngokusemthethweni uHlelo olubuyekeziwe Lwezinkomba Ezibalulekile Zokuthuthukiswa Kwesifunda lowezi-2015-2020. Ingqungquthela isayinde futhi nezivumelwano/izinkambiso ezintathu ezizokwenza ukuthi isifunda sikwazi ukubhekana nenselelo yokuntuleka kwamathuba omsebenzi kanye nokuqedwa kobubha ngendlela esimeme.Isivumelwano esichibiyela iNkambiso (Protocol) Yokubambisana Kwezepolitiki, Ezokuvikela kanye Nokuvikeleka (iNkambiso) kanye neSivumelwano esichibiyela iSivumelwano Samazwe e-SADC (iSivumelwano Samazwe). Lezi zivumelwano zizovumela iKomidi Lemibuso Ehlukahlukene Lezokuvikela Nokuvikeleka ngaphansi koHlaka Lwezobambiswano Kwezepolitiki, Ezokuvikela kanye Nokuvikeleka ukuthi lidlale indima yokuba yisigcawu sokuhlanganisa seziNhloko Zokuhlunyeleliswa Kwezimilo kanye Nezamajele eNingizimu ne-Afrika.Isimemezelo Sezokuthuthukiswa Nokufukulwa Kwentsha siqhakambisa isidingo esiphuthumayo sokuthi kubekwe eqhulwini ukuthuthukiswa nokufukulwa kwentsha ngaphansi kwesimo sokuqinisekisa ubambiswano, ukudidiyelwa, ukuthuthukiswa kanye noxolo kumazwe aseNingizimu ne-Afrika.Inkambiso Yezinsizakalo Zokuhwebelana yokuqinisekisa ukuvuleleka kwezinsizakalo zokuhwebelana phakathi kwamazwe e-SADC ngenhloso yokwakha imakethe yezinsizakalo eyodwa kulesi sifunda. Ukwamukelwa ngokusemthethweni koHlelo Olubuyekeziwe Lwezinkomba Ezibalulekile Zokuthuthukiswa Kwesifunda lowezi-2015-2020 kuyiqophelo elibaluleke kakhulu emizamweni ye-SADC yokugqugquzela ukuhwebelana phakathi kwamazwe esifunda.IKhabhinethi iwamukele ngezandla ezimhlophe futhi nomhlangano we-Double Troika ye-SADC obanjwe ngenkathi kuqhubeka iNgqungquthela ye-SADC, obuhanjelwe yiPhini likaMongameli futhi elinguMlamuli we-SADC, u-Cyril Ramaphosa, ngenhloso yokuqinisekisa nokugcizelela kabusha imigomo okusetshenzelwa ngaphansi kwayo njengamanje yeKhomishana Yophenyo ye-SADC mayelana nesimo esiqhubekayo kwelaseLesotho.3. Uhambo lokuvakashela kwePhini likaMongameli kwelase-Japan3.1. IKhabhinethi ilwamukele ngezandla ezimhlophe uhambo lokuvakashela kwePhini likaMongameli u-Ramaphosa kwelase-Japan olube yimpumelelo enkulu. Ubephelezelwa yithimba elisezingeni eliphakeme kakhulu lezithunywa ezibandakanya oNgqongqoshe kanye nosomabhizinisi, abakhangise iNingizimu Afrika njengelizwe elikulungele kakhulu ukutshalwa kwezimali.IPhini likaMongameli laqinisekisa abatshali-zimali base-Japan ukuthi iNingizimu Afrika ikulungele ukwenza ibhizinisi namazwe angaphandle futhi labaxoxela ngesimo sezomnotho sakuleli esizinzile futhi esikulungele ukutshalwa kwezimali, ikakhulu emiklamweni yezebhizinisi, ezovula amathuba omsebenzi.IPhini likaMongameli u-Ramaphosa wasebenzisa futhi lolu hambo lwakhe ukunxenxa nokuthola izibophezelo kwilizwe lase-Japan zokubambisana neNingizimu Afrika emizamweni yayo yokulwisana nobhubhane lwengculazi nesandulela-ngculazi kanye nesifo sofuba nomalaleveva.4. Izinqumo zeKhabhinethi Eziqavile4.1. IKhabhinethi yakwamukela ukufaka kweNingizimu Afrika kanye nedolobha lase-Durban isicelo sokusingatha uMqhudelwano Wemidlalo Yamazwe Angamadlela-ndawonye wezi-2022. Lokhu kungokokuqala ngqa ukuthi i-Afrika ibe sethubeni lokuthi isingathe uMqhudelwano Wemidlalo Yamazwe Angamadlela-ndawonye futhi kuzoqhakambisa iNingizimu Afrika njengelizwe eliyintandokazi kubavakashi abavela kwamanye amazwe emkhakheni wokuvakasha okuhambelana nezemidlalo futhi kuzohlinzeka iQembu Labadlali Abazomela iNingizimu Afrika ngethuba lokuzibonakalisa.Ukusingathwa kwalo mqhudelwano kuzohlinzeka futhi ngethuba lokuthi kusetshenziswe ingqalasizinda eyakhiwa ngesikhathi seNdebe Yomhlaba ye-FIFA yowezi-2010™.Umqhudelwano Wemidlalo Yamazwe Angamadlela-ndawonye kulindeleke ukuthi ufake imali engafinyelela kumarandi ayizigidigidi ezingama-20 emnothweni wakuleli futhi lokhu kuzokhulisa iSamba soMkhiqizo Wezwe (i-GDP) ngemali engeziwe engamarandi ayizigidigidi eziyi-11.4.2. IKhabhinethi yakwamukela ukushicilelwa kuSomqulu Kahulumeni koMbiko wesi-5 weNingizimu Afrika Okhishwa Ngezikhathi Ezithile Ezibekiwe (wezi-2009-2014) ophathelene nokuQaliswa Kokusebenza Kwesivumelwano Sokuqeda zonke iziNhlobo Zokucwaswa Kwabesifazane, ukuze umphakathi uphawule ngawo.Lo mbiko uhlinzeka ngemininingwane efingqiwe ebonisayo ukuthi isebenza kahle kangakanani imithetho, izinqubomgomo kanye nezinhlelo eziqaliswe eNingizimu Afrika futhi uhlinzeka kafushane ngezinto esezifezekiswe yileli lizwe mayelana nokufukulwa nokuthuthukiswa kwabesifazane kanye nokulingana ngokobulili. Lo mbiko uyavuma futhi ukuthi kusenezinselelo nemigoqo okungelula neze ukuyisusa evimbela ukuqedwa kokungalingani kanye nokucwasana kuleli.4.3. IKhabhinethi ivumile ukuthi iNingizimu Afrika ijoyine isiZinda Sezokweluleka mayelana neMithetho Yenhlangano Yezokuhwebelana Kwamazwe Omhlaba (WTO) e-Geneva.Lena yinhlangano yamazwe ngamazwe ehlinzeka ngezeluleko eziphathelene nemithetho ye-WTO, nosizo kwizigcawu ze-WTO zokuxazululwa kwemibango kanye nokuqeqeshwa okuphathelene nemithetho ye-WTO okuqondiswe kumazwe asathuthuka kanye nalawo mazwe asasilele emuva kakhulu kwezentuthuko.Njengelungu lale nhlangano, iNingizimu Afrika izokwazi ukuthola izeluleko mayelana nokuhambelana nemithetho ebekiwe kwezinyathelo zohwebo zamanye amazwe ezithinta izimpahla zaseNingizimu Afrika ezithunyelwa kwamanye amazwe kanye nezinyathelo zohwebo iNingizimu Afrika ehlose ukuzethula. Lesi sizinda sizoyilekelela futhi iNingizimu Afrika kwizigcawu ze-WTO zokuxazululwa kwemibango.4.4. IKhabhinethi ihlinzekwe ngolwazi mayelana nokungena kukaNgqongqoshe Wezezimali, uMnu Nhlanhla Nene, esikhundleni sokuba nguMongameli Womkhandlu WoNgqongqoshe Benhlangano Yamazwe aseMpumalanga kanye nawaseNingizimu ye-Afrika Eliswana Nokushushumbiswa Kwezimali Ngendlela Efihlakele futhi Engekho Emthethweni, okuyisikhundla azosiphatha isikhathi esingunyaka. Ngenxa yalokho-ke uNgqongqoshe uzosingatha umhlangano walo mkhandlu wezi-2015 obanjwa minyaka yonke.Le nhlangano yohulumeni bamazwe esifunda igqugquzela ukuqaliswa ngendlela efanelekile kokusebenza kwezinyathelo zokulwisana nomkhuba wokushushumbiswa kwezimali ngendlela efihlakele futhi engekho emthethweni kanye nokuxhaswa kobushokobezi ngezimali kuso sonke isifunda esiseningizimu nesisempumalanga ye-Afrika.Inhloso yokuthi iNingizimu Afrika ibe yilungu lalo mkhandlu ukuqinisa izinyathelo zesifunda zokulwisana nesihlava sokushushumbiswa kwezimali ngendlela efihlakele futhi engekho emthethweni kanye nokuxhaswa kobushokobezi ngezimali, okuyinto egqugquzela ukuvikeleka kwezwe ngaphakathi kanye nakwisifunda.    4.5. IKhabhinethi iyaqhubeka nokugxeka ukubulawa kwamaphoyisa okungenangqondo. IKhabhinethi iyawanxusa amalungu omphakathi ukuthi asebenzisane namaphoyisa ukuze kuboshwe ababulali. Amaphoyisa enza konke okusemandleni awo ukuqinisekisa ukuthi bayaboshwa bonke abenzi balobu bugebengu.IKhabhinethi ithanda ukudlulisa amazwi okubonga kumalungu omphakathi afake isandla ekuboshweni kwabantu abathathu abasolwa ngokuba nesandla ekubulaweni kwamaphoyisa.5. Imithethosivivinywa5.1. IKhabhinethi ivumile ukuthi uMthethosivivinywa Wezinsizakalo Zangaphandle Kwaleli, wezi-2015 uthunyelwe ePhalamende.Lo Mthethosivivinywa uhlinzekela ukusungulwa kohlelo olulodwa lweziNsizakalo Zangaphandle Kwaleli futhi wakha uhlaka lomthetho ozoletha isimo esizokwenza uMnyango Wezobudlelwane Bamazwe Nokubambisana ukwazi ukuphatha nokulawula iziNsizakalo Zangaphandle Kwaleli ezikhona njengamanje.Lo Mthethosivivinywa uzosebenza ngaphansi koMthethosisekelo kanye neminye imithetho ephathelene nezeMisebenzi Kahulumeni kanye nezokuvikeleka futhi uhambelana nalokho okuhloswe wuHlelo Lokuthuthukiswa Kwezwe (i-NDP) mayelana nokuphucula ukuhlinzekwa kwezidingongqangi.Lokhu kuzophucula indlela okusetshenzwa ngayo, nokuphendula ngendlela efanele kanye nokubheka ukuthi ikhona yini indlela ephusile yokusebenzisa amathuba atholakalayo emazweni angaphandle ukuze kuqhutshekiselwe phambili inqubomgomo yezangaphandle yeNingizimu Afrika kanye ne-ajenda yokuthuthukisa leli lizwe, ngaphandle kokungena ezindlekweni ezinkulu.5.2. IKhabhinethi ikwamukelile ukwethulwa ePhalamende koMthethosivivinywa wezoBuholi Bendabuko Nobesizwe sama-Khoisan, wezi-2015. Lo Mthethosivivinywa ufaka isandla kumgomo we-NDP osemqoka kakhulu wokwelulwa kobumbano nobambiswano lomphakathi futhi kusenjalo loMthethosivivinywa wenzelwe ukuxazulula inkinga yokungalingani kwesikhathi esedlule ngokuhlinzekela ukwamukelwa ngokusemthethweni kwemiphakathi yesizwe sama-Khoisan kanye nabaholi baso.Lo Mthethosivivinywa uhlongoza ukuthi kusungulwe iKomidi Lokweluleka elizonikeza izeluleko ezindabeni eziphathelene nesizwe sama-Khoisan okuyinto ezolekelela uhulumeni kwinqubo yokwamukelwa ngokusemthethweni kwemiphakathi yesizwe sama-Khoisan kanye nabaholi baso.Lo Mthethosivivinywa uhlanganisa futhi nemithetho ekhona njengamanje ephathelene nobuholi bendabuko kuleli, okuyinto ezoholela ekutheni kupheliswe ukusebenza koMthetho Wendlu Kazwelonke Yabaholi Bendabuko, wezi-2009 (uMthetho wama-22 wezi-2009) kanye noMthetho Wabaholi Bendabuko kanye Nohlaka Lokuphatha, wezi-2003 (uMthetho wama-41 wezi-2003).6. Imicimbi ezayo6.1. UMongameli Zuma uzokwethula umklamo Wokulwisana Nokuvuza Kwamanzi, awumemezela kwiNkulumo yakhe Echaza Isimo Sezwe yowezi-2015, edolobheni lase-Port Elizabeth mhla zingama-28 Ncwaba 2015, njengengxenye yohlelo lukahulumeni lokulwisana nenkinga yokumosheka kwamanzi ngenxa yamapayipi avuzayo.Lo mklamo uzoqeqesha abantu abasha abayizi-15 000 njengabalungisi bamapayipi kanye nopulamba abazolungisa amapayipi avuzayo emiphakathini yabo; futhi lokhu kuzobahlinzeka ngamakhono azobasiza ukuthi bakwazi ukusungula amabhizinisi abo noma bazitholele amatoho. Sewuqalile umsebenzi wokuthungathwa nokuqashwa kwabantu abasha bokuqala abayizi-3 000 abazokwenza lo msebenzi kulo nyaka wezimali.Ukuvuza kwamanzi kuyimbangela enkulu yokumosheka kwamanzi akuleli alinganiselwa kuma--40% futhi lokhu kudla leli lizwe imali engamarandi ayizigidigidi eziyisikhombisa ngonyaka.6.2. UMongameli Zuma uzohambela uMgubho wama-70 Wokupheliswa Kokudliwa Yizitha Komhlaba Welizwe lase-China kanye Nokuphela Kwempi Yesibili Yomhlaba, ozobanjelwa kwelase-China kusukela mhla zi-2 kuze kube ngumhla zi-4 Mandulo 2015, futhi uMongameli uzothola nethuba lokufakana imilomo noMongameli wase-China u-Xi Jinping.Ubudlelwano phakathi kweNingizimu Afrika nelizwe lase-China busezingeni loBambiswano Olubanzi Emikhakheni Ebalulekile olusekelwe yisiMemezelo sase-Beijing Esiphathelene Nokusungulwa Kobambiswano Olubanzi Emikhakheni Ebalulekile, ebandakanya bonke ubudlelwano phakathi kwalawa mazwe amabili.  6.3. IKhabhinethi inxusa bonke abantu baseNingizimu Afrika ukuthi bawubungaze umlando namasiko ethu ahlukahlukene njengoba leli lizwe lizobe ligubha iNyanga Yamagugu ngoMandulo, ngaphansi kwesiqubulo esithi: “Ulwazi lwethu lwendabuko, amagugu ethu: Siphokophele ekuhlonzeni, nokugqugquzela kanye nokulondoloza amagugu abantu baseNingizimu Afrika”.Umgubho walo nyaka uzoba wumbukiso wezamasiko futhi imiphakathi iyakhuthazwa ukuthi isebenzise amagugu ayo anjengokudla, imisebenzi yezandla, imidanso kanye nomculo ukugqugquzela ukwamukela ukwahlukahlukana ngamasiko, amalungelo esintu, ukwakha isizwe kanye nokuthuthukiswa komnotho.6.4. INingizimu Afrika izogubha futhi neNyanga Yezokuvakasha ngoMandulo, okuyisikhathi esihle kakhulu sokuthi imindeni ivakashele izikhungo zamagugu zakuleli ukuze ixhumane kabusha nemvelaphi yethu ngokomoya.Ngenyanga Yamagugu, uMnyango Wezobuciko Namasiko uzobamba umcimbi wokuphendula isoyi kwiSizinda Sikazwelonke Samaqhawe ePitoli, njengophawu lokuqaliswa komsebenzi wokwakhiwa kwesizinda esiyikhumbuzo sikazwelonke esizokhombisa  imifanekiso yesimo saleli lizwe ngaphambi kokuthathwa kwalo ngabamhlophe, nesikhathi somzabalazo wenkululeko kanye namaqhawe ahlukahlukene alwela inqubekelaphambili kwinhlalo yabantu bakuleli.6.5. Umgubho Wosuku Lwesikhumbuzo Sikazwelonke Lombutho Wamaphoyisa aseNingizimu Afrika (i-SAPS) mhla ziyisi-6 Mandulo 2015 uzobungaza isibindi nokuzibophezela kwamaphoyisa asala enkundleni ngenkathi evikela umphakathi.Ngokusebenzisa umkhankaso we-SAPS wokuthungathwa nokuqashwa kwamalungu amasha, kuzoqashwa amalungu angeziwe e-SAPS ayizi-6 252 ngonyaka-mali wezi-2015/16 ukuze kuqiniswe uphiko lwezabaseshi, nolwamaphoyisa ahambahambayo emphakathini egqoke imifaniswano yamaphoyisa ebonakala kalula, nolwezobunhloli bobugebengu, nolwezokucwaningwa kobufakazi kusetshenziswa ezesayensi, kubandakanya nophiko lwezokuvikelwa kwezikhungo nezikhulu zikahulumeni nabantu abaqavile.IKhabhinethi inxusa intsha ukuthi iqoke ukuqeqeshelwa umsebenzi eMbuthweni Wamaphoyisa, ngoba lokho kuhlinzeka ngamathuba amaningi. Ulwazi oluthe xaxa lutholakala ku-www.saps.gov.za.6.6. INyanga Yezemisebenzi Kahulumeni egujwa njalo ngonyaka izobungazwa ngoMandulo kuyo yonke imikhakha yezeMisebenzi Kahulumeni ngaphansi kwesiqubulo esithi “Siqhubekisela iNingizimu Afrika Phambili: Sihambisa iMisebenzi Kahulumeni kubantu”.Le nyanga izoqhakambisa imisebenzi nezinsizakalo zikahulumeni, ukuzimisela, ukuzibophezela kanye nokusebenza ngendlela encomekayo ekuhlinzekweni kwezinsizakalo zikahulumeni. Kuzohlinzekwa ngombiko mayelana nenqubekelaphambili eseyenziwe kulandela imihlangano yokubonisana yowezi-2014 ebithe chithi-saka emikhakheni yezemisebenzi kahulumeni kanye nokufakana imilomo nabasebenzi bakahulumeni abemukela abantu abadinga usizo abavakashela izikhungo zikahulumeni ukuze “kuvuselelwe futhi kuhlelwe kabusha indlela abasebenza ngayo abasebenzi bakahulumeni”.   Umkhakha wezemisebenzi kahulumeni osebenza kahle uyisidingo esisemqoka kakhulu ekufezekisweni kwemigomo ye-NDP futhi iKhabhinethi iyabanxusa abasebenzi bakahulumeni ukuthi bazibophezele kabusha kwimigomo ye-Batho Pele ngokuthi bahlinzeke abantu baseNingizimu Afrika ngezinsizakalo eziseqophelweni eliphezulu, ezingambi eqolo futhi bazihlinzeke ngendlela efanelekile.6.7. IKhabhinethi yethulelwe umbiko mayelana nenqubekelaphambili eseyenziwe mayelana nokusingathwa kweNgqungquthela Yomhlaba ye-XIV Yezamahlathi yeNhlangano Yezokudla Nezolimo ezobanjwa kusukela mhla ziyisi-7 kuze kube ngumhla ziyi-11 Mandulo 2015 kwisikhungo sezingqungquthela zamazwe ngamazwe Inkosi Albert Luthuli Convention Centre, KwaZulu-Natali.Isiqubulo sale ngqungquthela esithi “Amahlathi kanye Nabantu: Ukutshalwa Kwezimali Kwingomuso Elisimeme” sibonisa ezamahlathi ezisekelwe kubantu, nendima yezamahlathi ekuthuthukisweni kwenhlalo nomnotho, nezidingo namathuba okutshalwa kwezimali, kanye neqhaza lezamahlathi ekuthuthukisweni komnotho. Lokhu kuhlobene ngqo nezinto ezibekwe eqhulwini nguhulumeni mayelana nokuqedwa kobubha, ukuthuthukiswa kwezindawo zasemakhaya kanye nokuvulwa kwamathuba omsebenzi. Le ngqungquthela izogxila futhi nasenkingeni yokuntuleka kwamanzi kanye nokuguquguquka kwesimo sezulu.Lena yiNgqungquthela Yomhlaba Yezamahlathi yokuqala ngqa ezobanjelwa kwizwekazi lase-Afrika futhi ihlinzeka ngethuba lokuqhakambisa leli zwekazi esigcawini sezamahlathi samazwe ngamazwe. Kuzoba nohlelo olwenzelwe umphakathi oluzofundisa futhi luhlinzeke umphakathi, kubandakanya namaqembu abantu abantulayo, ngolwazi lokuthi bangazibandakanya kanjani kule ngqungquthela.Le ngqungquthela izolandela ezithendeni zeViki Likazwelonke Lokutshalwa Kwezihlahla (kusukela mhla lu-1 kuze kube ngumhla ziyisi-7 kuMandulo) ngaphansi kwesiqubulo esithi “Lokhu kuqondiswe kwisifiso sethu sokutshalwa kwamahlathi amasha” futhi iKhabhinethi iyabanxusa abantu baseNingizimu Afrika ukuthi  namuhla batshale okungenani isihlahla esisodwa futhi ngalokho balekelele ekuhlinzekeleni ikusasa elisimeme neliqhakazile.7. Imiyalezo yokuhalalisela7.1. IKhabinethi ithanda ukubafisela okuhle kodwa abadlali nabasubathi bakuleli ababambe iqhaza eMqhudelwaneni Womhlaba we-15 Kwezokusubatha oqhubekayo njengamanje e-Beijing kwelase-China kanye nalabo abazobamba iqhaza eMqhudelwaneni we-11 Wemidlalo Yamazwe ase-Afrika ozobanjelwa e-Brazzaville kwelase-Congo kusukela mhla zi-4 kuze kube ngumhla ziyi-19 Mandulo 2015.  IKhabhinethi iyabanxusa bonke abantu baseNingizimu Afrika ukuthi basekele abasubathi bethu ngenkathi bendisizela phezulu ifulegi lezwe lethu futhi kanjalo besenza siziqhenye njengesizwe saseNingizimu Afrika.7.2. IKhabhinethi ithanda ukuhlanganyela noMongameli Zuma ekuhalaliseleni izintatheli zeNhlangano Yezokusakaza yaseNingizimu Afrika (i-SABC) u-Dennis Tshetlhane kanye no-Sam Msibi ngokudla kwabo umhlanganiso eMkhakheni Wezikamabonakude eMcimbini we-SADC Wokuhlonipha Labo Abavelele Kwezokucoshelwa Nokusakazwa Kwezindaba, kanye nomfundi wesikole samabanga aphakeme u-Imbelani Matibe ngokudla umhlanganiso kuMncintiswano we-SADC Emkhakheni Wezezikole Wokulotshwa Kwezindatshana.7.3. IKhabhinethi ithanda ukudlulisa amazwi okubonga kubo bonke abantu baseNingizimu Afrika abebebambe iqhaza kwimigubho yeNyanga Yabesifazane. Imicimbi ebibanjwe yizinhlangano ezahlukahlukene kanye nohulumeni bekuhloswe ngayo ukubungaza inqubekelaphambili esesiyenzile ekuqedeni ukungalingani ngokobulili emiphakathini yethu. Le nyanga isetshenziselwe ukubhekisisa nokucubungula izinselelo esisabhekene nazo eziphathelene nokuhlukunyezwa kwabesifazane nezingane.7.4. IKhabhinethi ithanda ukufisela uNgqongqoshe Wezempilo u-Aaron Motsoaledi ukwelulama okusheshayo, njengoba ebelaliswe esibhedlela i-Steve Biko Academic Hospital ePitoli, kule mpelasonto edlule. UNgqongqoshe usephumile esibhedlela futhi ululamela ekhaya.  8. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.8.1. Ibhodi Yophiko Lwezesimo Sezulu lwaseNingizimu Afrika:a) Nksz Ntsoaki Mngomezulu – (uqashwe kabusha futhi onguSihlalo);b) Dkt Nolulamo Nobambiswano (Lulu) Gwagwa – (uqashwe kabusha futhi oyiPhini likaSihlalo);c) Mnu Rowan Graham Nicholls – (uqashwe kabusha);d) Mnu Jonty Tshipa – (uqashwe kabusha);e) Slz Elizabeth Mokotong – (uqashwe kabusha);f) Nksz Kea Modimoeng;g) Adv Derek Block;h) Nksz Sowbakiam Mudly-Padayachie;i) Nksz Nandipha Daphne Madiba;j) Dkt David Jasper Gilbert Rees;k) Mnu David Lefutso;l) Nksz Judy Beaumont – (omele uMqondisi-Jikelele (DG) Wezemvelo); kanye nom) Dkt Linda Makuleni – (Umphathi Omkhulu (i-CEO)).8.2. Ibhodi yeSimangaliso:a) Mnu Paul Ndukuzempi Buyani Zwane – (uqashwe kabusha futhi onguSihlalo);b) Nksz Barbara Schreiner – (iPhini likaSihlalo);c) Slz Antonia Thandi Nzama – (uqashwe kabusha);d) Nksz Poppy Senelisiwe Dlamini – (uqashwe kabusha);e) Mnu Zwelenzima Thwalizwe Gumede – (uqashwe kabusha);f) Nksz Thobile Etherfrida Mhlongo – (uqashwe kabusha);g) Nksz Sibongile Daphne Nene;h) Mnu Satish Roopa;i) Nksz Thumeka Sharon Ntloko – (omele uMqondisi-Jikelele Wezemvelo);j) Mnu Andrew Zaloumis – (uMphathi Omkhulu); kanye nok) Mnu Bhekithemba Langalibalele – (omele uMnyango Wezokuvakasha).8.3. Amalungu angeyona ingxenye yesigungu esiphezulu eBhodi Yophiko Lezokuthuthwa Kwabantu Nezimpahla Ngomgwaqo Phakathi Kwamazwe:a) Nksz Reitumetse Masemola; kanye nob) Mnu Barend Christoffel Deysel.8.4. Amalungu angeyona ingxenye yesigungu esiphezulu oPhiko Lomlawuli Wezamachweba:a) Mnu Thaba Mufamadi – (uSihlalo);b) Nksz Anjue Hirachun;c) Mnu Riad Khan;d) Mnu Lindelwe Mabandla;e) Nksz Gerdileen Taylor;f)  Adv Gugulethu Abigail Thimane;g) Nksz Patricia Ntombizodwa Mazibuko – (uqashwe kabusha);h) Mnu Aubrey Bongani Ngcobo – (uqashwe kabusha);i)  Nksz Thato Abegail Tsautse – (uqashwekabusha); kanye noj) Mnu Andile Mahlalutye – (uqashwe kabusha).8.5. Amalungu angeyona ingxenye yesigungu esiphezulu eBhodi Yophiko Lwezezindiza:a) Nksz Phindile Riba – (uSihlalo);b) Mnu President Qiniso Dhlamini;c) Dkt Bridget Ssamula;d) Mnu Bennet Phonthana Malebo;e) Mnu Isaac Nkama;f)  Nksz Shaila Hari;g) Mnu Daniel Gray Mwanza;h) Adv Edwin Matane Mphahlele;i) Mnu Sfiso Norbert Buthelezi;j) Nksz Nwabisa Mtshali;k) Mnu Arthur James Bradshaw; andl) Nksz Hlengiwe Thandeka Makhathini – (uqashwe kabusha).8.6. Amalungu angeyona ingxenye yesigungu esiphezulu eBhodi Yophiko Lwezokuthuthukiswa Kwamabhizinisi Amancane:a) Nksz Anjue Hirachund; kanye nob) Nksz Zanele Monnakgotla.8.7. Ibhodi ye-Trans-Caledon Tunnel Authority:a) Nksz MW Hlahla – (uSihlalo);b) Mnu JRD Modise – (iPhini likaSihlalo);c) Mnu SN Khondlo;d) Dkt MJ Ellman;e) Nksz ZP Manase;f) Nksz SFS Makhathini;g) Nksz M Nakene; kanye noh) Mnu S Roopa.8.8. Mnu Ian van Niekerk – Isikhulu Esiyinhloko Sezokuphathwa Kwezimali kwa-Broadband Infraco.8.9. Mnu Zukile Christopher Mvalo – iPhini likaMqondisi-Jikelele: Ophikweni Lwezokuthuthukiswa Kwamakhono eMnyangweni Wezemfundo Ephakeme Nokuqeqesha.   8.10. Nksz Xolelwa Mlumbi-Peter – iPhini likaMqondisi-Jikelele: Ophikweni Lwezokuhwebelana Namazwe Ngamazwe Nokuthuthukiswa Komnotho eMnyangweni Wezohwebo Nezimboni.8.11. Mnu Tshediso John Matona – uNobhala Wophiko Lukazwelonke Lwezokuhlela eMnyangweni Wezokuhlela, Ukuqapha kanye Nokuhlola.Imibuzo ingaqondiswa ku:Nksz Phumla Williams (iBamba Lomkhulumeli weKhabhinethi)Umakhalekhukhwini: 083 501 0139"
Isitatimende somhlangano weKhabhinethi wamhla ziyisi-9 Ncwaba 2015,10 Sep 2015,https://www.gov.za/node/743661,https://www.gov.za/zu/speeches/isitatimende-somhlangano-wekhabhinethi-wamhla-ziyisi-9-ncwaba-2015-10-sep-2015-0000,"Ukuqaliswa kokusebenza kwezinhlelo zikahulumeni eziqavile1.1 IKhabhinethi ithanda ukugcizelela kwikhwelo elihlatshwe nguMongameli Jacob Zuma lokuthi kumele yonke imikhakha yomphakathi isebenzisane ukusekela umnotho kanye nokuvikela imisebenzi ngaphansi kwalesi simo somnotho esinzima esikhona njengamanje.Isivumelwano phakathi kukahulumeni, izinkampani zezimayini kanye nezinyunyana zabasebenzi sikhombisa ukuzibophezela kwayo yonke imikhakha ekuvikeleni imisebenzi kanye nokunciphisa umthelela wokulahleka kwemisebenzi.IKhabhinethi iyabanxusa bonke abantu baseNingizimu Afrika ukuthi bakweseke ukuqaliswa kokusebenza kwalesi sivumelwano, esiwumkhombandlela ozosetshenziswa kuyona yonke imikhakha ebhekene nenselelo yokuvikela imisebenzi.1.2 IKhabhinethi ithulelwe iMibiko Yemiphumela Yomsebenzi Owenziwe Ekhishwa Njalo Ngekota Yonyaka, eqondene nesikhathi esisukela mhla lu-1 kuMbasa kuyofinyelela mhla zingama-30 Nhlangulana 2015. IKhabhinethi ithokoze kakhulu ngenqubekela-phambili eyenziwe futhi iyiphawulile imikhakha edinga ukufakelwa izibuko. UPhiko Lwezokuxhumana Nokuhlinzeka Ngolwazi (i-GCIS) luzobamba izithangamu zabezindaba ukuze luhlinzeke ngolwazi oluphathelene nokuqaliswa kokusebenza kwezinhlelo zikahulumeni. Imininingwane ephathelene noluhla lwezithangamu zabenzindaba ezizobanjwa izokhishwa ngokuhamba kwesikhathi.1.3 IKhabhinethi ithulelwe ulwazi mayelana nomhlangano wamazwe e-G20 obubanjelwe edolobheni lase-Ankara kwelase-Turkey kusukela mhla zi-3 kuze kube ngumhla ziyisi-5 Mandulo 2015.  Lo mhlangano bewuhanjelwe nguNgqongqoshe Wezezimali kanye NowezaBasebenzi kanye noMphathi Webhange-ngodla laseNingizimu Afrika. Emhlanganweni, obubanjwe ngokuhlanganyela, woNgqongqoshe Bezezimali kanye NabezaBasebenzi, kuxoxiswane ngamasu okuhlinzeka ngamathuba omsebenzi angeziwe futhi okuyimisebenzi engcono kanye namasu okunciphisa ukungalingani futhi kusekelwe ukukhula komnotho okubandakanya abantu bonke.1.4 Umhlangano woNgqongqoshe Bezezimali kanye Nabaphathi Bamabhange-ngodla bewugxile, phakathi kokunye okuningi, emnothweni womhlaba; uhlaka lokukhula komnotho ngokusimeme futhi ngokulinganayo; ukutshalwa kwezimali kanye nengqalasizinda; izindaba zentela yamazwe ngamazwe, izimali zokuletha intuthuko, kanye nokuguquguquka kwesimo sezulu. IKhabhinethi iphawulile ukuthi ukukhula komnotho womhlaba akufinyelelanga kwizilinganiso zokukhula komnotho ebezilindelekile. Kodwa-ke, iKhabhinethi ikwamukele ngezandla ezimhlophe ukuzibophezela kabusha kwamazwe e-G20 ukuthi izoqhubeka nokuqapha isimo esiqhubekayo kwezomnotho, nokubhekisisa ukusabalala kwezinkinga zomnotho ezisuka ezweni elithile zidlulele kwamanye futhi izothatha izinyathelo zokubhekana nobungozi obubhedukayo, njengoba kudingekile, ukuze kukhuthazwe ukwethenjwa komkhakha wezezimali futhi kulethwe uzinzo kwezezimali.Amazwe e-G20 akushayele ihlombe futhi nokubanjwa ngempumelelo kweNgqungquthela yase-Addis Ababa ebigxile odabeni lokuXhasa Ngezimali Zokuletha Intuthuko, lapho iNingizimu Afrika yabamba khona iqhaza elisemqoka kakhulu njengosihlalo wamazwe e-G77 kufaka phakathi ne-China.1.5  IKhabhinethi iyakwamukela ukwethulwa kanye nokuqala ukukhiqiza ugesi kwePulazi Eliphehla Ugesi Ngomoya lase-Kouga eMpumalanga Kapa mhla zizi-4 Mandulo 2015.IPulazi Eliphehla Ugesi Ngomoya lase-Kouga lizohlinzeka ngogesi ohlanzekile olinganiselwa kumahora amagigawathi angama-300 ngonyaka. Lokhu kuzophakela ngogesi amakhaya alinganiselwa kwizi-50 000, futhi kuyingxenye yohlelo lwezwe lokusebenzisa imithombo kagesi ehlukahlukene ngenhloso yokuqinisekisa ukuphakelwa kukagesi okusimeme.Ngasekuqaleni kwalo nyaka, uMnyango Wezamandla wandise amathuba okuthi umkhakha wabamabhizinisi azimele ukwazi ukufaka isandla ekukhiqizweni kukagesi ngokuhlinzeka izimvume zokusebenza kubaKhiqizi Bakagesi Abazimele abayi-13 abasha, abakhiqiza ugesi ovuselelekayo, okuyinto ezokwengeza ugesi ongamamegawathi ayizi-5 243 kwisikhungo sikagesi sikazwelonke.1.6 IKhabhinethi iziphawulile izigameko eziphathelene nokufuduka kwabantu eziqhubekayo njengamanje kwizwekazi laseYurophu, okuyizigameko ezibubonisa ngokucacile ubunzima bokuphathwa nokulawulwa kwempicabadala yokufuduka kwabantu kanye nobudlelwane phakathi kwalokhu nezinqubomgomo zezangaphandle zamazwe athintekayo.INingizimu Afrika ilokhu iqhubeke njalo nokuphatha izindaba eziphathelene nokufuduka kwabantu ngendlela ekhombisa ubuntu. Impicabadala yokufuduka kwabantu kwizwekazi laseYurophu yinselelo edinga ukuthi wonke amazwe athintekayo asebenze ngokubambisana. Ukubamba iqhaza ngenkuthalo kanye nokubambisana nemiphakathi kanye nezinhlangano zomphakathi kuyinto edingeka kakhulu emizamweni yokubhekana nezindaba zokufuduka kwabantu.1.7 IKhabhinethi iwushayela ihlombe umsebenzi omuhle owenziwe yiBhodi Lokuklanywa Kwemingcele Yomasipala (i-MDB) njengoba lisanda kuphothula uhlelo lokuklama kabusha imingcele yomasipala ezifundazweni eziyisishiyagalombili ezweni lonkana.I-MDB yenze umsebenzi wayo ngokwegunya layo elinikezwe ngumthetho futhi izinqumo zokugcina izithathe ngokusebenzisa izimiselo zomthetho ezihambelana namagunya ayo. IKhabhinethi isizwakalise ukukhathazeka okukhulu mayelana nesenzo samaqembu ezepolitiki athile sokuhlasela nokugxeka i-MDB, okuyisenzo okuhloswe ngaso ukubukela phansi ukuzimela kwaleli bhodi kanye nokwamukeleka kwalo emehlweni omphakathi.IKhabhinethi ihlaba ikhwelo eliqondiswe kuwo wonke amaqembu ezepolitiki lokuthi awuyeke umkhuba wokubukela phansi umsebenzi walesi sikhungo esizimele futhi esisemqoka kakhulu, esisekela umbuso wethu wentando yeningi. Zikhona ezinye izindlela ezihlinzekwa ngumthetho ezingasetshenziswa ukuphikisa izinqumo ze-MDB.1.8 Isikhathi sokuthunyelwa kwemibiko ephathelene nokuQasha Ngokulingana (i-EE) ivuliwe mhla lu-1 Mandulo 2015 ukuze abaqashi bakwazi ukuthumela imibiko yabo ngesandla noma nge-inthanethi, futhi usuku lomnqamlajuqu ngumhla lu-1 kuMfumfu 2015 (mayelana nemibiko ethunyelwa ngesandla), kanti kulabo abathumela imibiko yabo nge-inthanethi, usuku lokuvala ngumhla ziyi-15 Masingana 2015.IKhabhinethi iyabakhumbuza bonke abaqashi ukuthi bathumele imibiko yabo ye-EE eMnyangweni Wezabasebenzi. Le mibiko ilekelela izwe ukuthi likwazi ukuqapha inqubekela-phambili eseyenziwe ukubhekana nenkinga yokucwaswa kwabantu kanye nokungalingani emsebenzini.UMnyango Wezabasebenzi uzoqalisa umkhankaso wokubamba imibukiso ezweni lonkana, ngaphansi kwesiqubulo esithi: “Uguquko – luyinto ezwakalayo futhi okufanelekile ukuthi yenziwe” ngenhloso yokuqinisa ukuqaliswa kwemigomo nemithethonqubo ebekiwe kanye nokuqinisekisa ukuthotshelwa kwayo.2. Izinqumo zeKhabhinethi eziqavile2.1 IKhabhinethi yahlinzekwa ngolwazi mayelana noMbiko Wokuphothula Oqondene Nezinjongo Zentuthuko Zekhulu-nyaka (ama-MDG) ophathelene neNingizimu Afrika. IKhabhinethi ilwamukelile uhlaka lombiko wokuphothula oqondene nama-MDG ozokwethulwa kwiNhlangano Yezizwe ngasekupheleni kophezulu.Ngokusho kwalo mbiko, emva kweminyaka engama-20 yentuthuko, sekwenziwe inqubekela-phambili enkulu ukuhlinzeka ngezinsizakalo ezisemqoka kanye nokunciphisa amazinga obubha obukhahlameza abantu kakhulu. Kodwa-ke iNingizimu Afrika iyaqhubeka nokubhekana   nezinselelo ezintathu, okuwububha, ukungalingani kanye nokuntuleka kwamathuba omsebenzi.Lo mbiko uwumkhombandlela onohlonze okhombisa umgudu obheke kwi-ajenda yentuthuko ezolandelwa emva kowezi-2015 kanye nezinjongo zentuthuko esimeme ezihambisana nale ajenda futhi okumele kube yi-ajenda ezosebenza kangcono kakhulu kunakuqala.2.2 IKhabhinethi isamukelile isincomo sikaNgqongqoshe Wezokuthutha sokuhlinzekwa kwesivumelwano sokuqasha esiphuthumayo kwinkampani yakwa-Tag Yachts (PTY) Ltd. Injongo yalesi sivumelwano ukuqalisa umsebenzi wokwakhiwa nokukhiqizwa kwezikebhe zikanokusho ezibizwa ama-catamarans kwisiKhumulo Semikhumbi sase-Port Elizabeth.  Inhloso yalokhu ukuqaliswa komsebenzi onikezwe uPhiko Lwezokukhiqizwa Kwempahla Yasolwandle olusebenza ngaphansi kwezinhlelo zomkhankaso we-Operation Phakisa zokusungula iQoqwana Lokhwakha Izikebhe eMpumalanga Kapa. Ukwamukelwa kwalesi sincomo kwenziwe ngokulandela iSigaba sama-57 Esiphathelene Nezinto Eziphuthumayo soMthetho Kazwelonke Wezikhumulo Zemikhumbi, wezi-2005 (uMthetho we-12 wezi-2005);2.3 IKhabhinethi ikwamukelile ukuthunyelwa ePhalamende kukaSomqulu wase-Afrika Wezibalobalo ukuze uqinisekiswe ngokusemthethweni.Lo somqulu wuhlaka lwenqubomgomo yokuthuthukiswa kwezibalobalo kwelase-Afrika, okuyinqubomgomo ebeka ngokucacile imigomo yokulawula ukukhiqizwa nokuphathwa kwezibalobalo ezingeni likazwelonke, nelesifunda kanye nelezwekazi.Izibalobalo ziyisisekelo sokuqapha nokuhlola ngendlela efanelekile, futhi ziyaqinisekisa ukuthi izinjongo nemiphumela kuyafezekiswa. Lo somqulu uhlinzeka ngemihlanhlandela yokukhiqizwa kwezibalobalo eziseqophelweni eliphezulu ezidingekayo ukuqapha ukuqaliswa kwe-NDP nezinhlelo zikahulumeni kanye nezinto ezibekwe eqhulwini nguhulumeni.2.4 IKhabinethi ikwamukelile ukuthi uMnyango Wezokuhlela, Ukuqapha kanye Nokuhlola (i-DPME) iluqhubekisele phambili uHlelo Lwe-Twende Mbele ukuze kwenziwe imizamo yokuqinisekisa ubambiswano mayelana nokuqapha nokuhlola umsebenzi kwizwekazi lase-Afrika lonkana.UHlelo lwe-Twende Mbele luzolekelela iNingizimu Afrika ukuthi yakhe futhi iqinisekise ukuqhutshwa ngokusemthethweni futhi ngendlela ehlelekile kobambiswano olukhona njengamanje phakathi kwaleli kanye namanye amazwe, okwamanje oluqhutshwa ngendlela engahlelekile, futhi okuwubambiswano okungenzeka lufake phakathi nezivumelwano phakathi kwaleli namanye amazwe. Lokhu kusekela umzabalazo wokuletha impilo engcono eNingizimu Afrika, okuwumzabalazo oxhumene nokuphishekela i-Afrika engcono, emhlabeni ongcono.3. IMithethosivivinywa3.1. IKhabhinethi yakwamukela ukuthunyelwa ePhalamende koMthethosivivinywa Wokuchibiyela UMthetho Wokwelulwa Kokuvikeleka Kwamalungelo Okuqasha Umhlaba, wezi-2015.Lo Mthethosivivinywa uchibiyela uMthetho Wokwelulwa Kokuvikeleka Kwamalungelo Okuqasha Umhlaba, we-1997 (uMthetho wama-62 we-1997) ukuze kuqiniswe, kuchazwe futhi kuvikelwe amalungelo eziqashi.Lezi zichibiyelo, ezisuselwe kwiziNqubomgomo Zokuvikeleka Kwamalungelo Okuqasha Umhlaba kanye Nokuxoshwa Kwabantu Emhlabeni Abahlala Kuwona eziNdaweni zaBalimi Asebethuthukile Abalimela Ukwenza Inzuzo, kuhloswe ngazo ukuthola isixazululo senkinga yokungavikeleki kwabantu abahlala emhlabeni okungewona owabo, ngokuthi kuhlanganiswe izindlela zokwaba kabusha umhlaba ngaphakathi kwezindlela ezisebenza kahle zokuvikeleka ngaphansi komthetho kanye nokuxazululwa kwemibango.Izinqubo ezikhona njengamanje kanye namandla okusebenza akwanele ukubhekana nobukhulu bokungqubuzana okuphathelene namalungelo omhlaba kanye nokungavikeleki okutholakala ezindaweni zabalimi asebethuthukile abalimela ukwenza inzuzo.4. Imicimbi ezayo4.1 Njengengxenye yemigubho yeNyanga Yamagugu ngoMandulo, uMongameli Jacob Zuma uzokwembula itshe lesikhumbuzo kwisikhungo i-Matola Memorial and Interpretative Centre kwelase-Mozambique ngoLwesihlanu, mhla ziyi-11 Mandulo 2015, kanye noMfanekiso Obaziwe weNkosi uBhambatha edolobheni lase-Greytown, KwaZulu-Natali mhla zingama-22 Mandulo 2015.4.2 Futhi uMongameli uzokwethula inkulumo yosuku emcimbini wokugujwa koSuku Lwamagugu endaweni yase-Vleifontein eMakhado esifundazweni saseLimpopo mhla zingama-24 Mandulo 2015. Isiqubulo somgubho weNyanga Yamagugu walo nyaka sithi: “Ulwazi lwethu lwendabuko, luyigugu lethu: Siphokophele ekuhlonzeni, nokugqugquzela nokulondoloza amagugu eNingizimu Afrika.”Abantu baseNingizimu Afrika bayakhuthazwa ukuthi bazijwayeze amagugu ethu emvelo ngokuthi bavakashele iziqiwu zezwe lethu, njengoba kuzobe kungenwa mahhala kulezi ziqiwu kusukela mhla ziyi-14 kuze kube ngumhla ziyi-18 Mandulo 2015, njengengxenye yemigubho yehlandla le-10 yeViki Leziqiwu Zikazwelonke zaseNingizimu Afrika eligujwa njalo ngonyaka.4.3 UMnyango Wezemfundo Eyisisekelo uzoqhuba uhlelo lokuHlolwa Konyaka Kukazwelonke (i-ANA) kwehlandla lesihlanu ngoMandulo 2015 ngenhloso yokubhekisisa inqubekela-phambili yemiphumela yokufunda ephathelene nesifundo sokufunda nokubhala, ilitherasi, kanye nesifundo sezibalo ebangeni loku-1 kuya kwelesi-9.I-ANA ikhiqiza ubufakazi obufanayo obusetshenziselwa ukuqapha inqubekela-phambili yezinhlelo zokungenelela zikahulumeni futhi iqondise ukuthuthukiswa kwezinhlelo zokungenelela ezinqondene ngqo nezingxenye ezithile lapho kusenezinselelo khona. Abazali kanye nabalondolozi bezingane bayakhuthazwa ukuthi basekele abafundi ngalesi sikhathi sokuhlolwa futhi baqinisekise ukuthi imiphumela isetshenziselwa ukulekelela abafundi kwizingxenye zomsebenzi wabo wesikole lapho bedinga khona usizo. Uhla lwezinsuku nezikhathi okuzobhalwa ngazo lowezi-2015 luyatholakala ku: www.education.gov.zaIKhabhinethi iyabanxusa othisha ukuthi babeke izidingo zabafundi phambili ngokuthi baqinisekise ukuthi i-ANA iqhubeka ngaphandle kokuphazanyiswa.4.4 IKhabhinethi ithanda ukudlulisa amazwi okubonga kubantu baseNingizimu Afrika ababambe iqhaza kwimigubho yoSuku Lokufunda Nokubhala Lwamazwe Ngamazwe mhla ziyisi-8 Mandulo 2015 ngenhloso yokukhuthaza isiko-mpilo lokufunda kanye nokugqugquzela ukubaluleka kokufunda nokubhala. Umbhalo oyisisekelo sokusungulwa koMbuso wethu Wentando Yeningi, uSomqulu Wenkululeko, ukubeka ngokucacile ukuthi sizozabalazela ukuthi “iminyango yemfundo ivuleleke kumuntu wonke.”UMnyango Wezemfundo Eyisisekelo uyabanxusa bonke abantu baseNingizimu Afrika ukuthi kule nyanga babambe iqhaza emikhankasweni yokufunda nokubhala okuhloswe ngayo ukukhuthaza ukufunda emiphakathini yethu. IKhabhinethi ihlaba ikhwelo eliqondiswe kubo bonke abantu ukuthi banikele ngezincwadi kwimitapo yolwazi yezikole, futhi kumele sinikele nangesikhathi sethu ngokuthi sihambe siyofundela izingane emiphakathini yethu.4.4 IViki Likazwelonke lezikhungo zosizo Ama-Thusong Service Centre Eligujwa Njalo Ngonyaka kusukela mhla ziyi-13 kuze kube ngumhla ziyi-18 kuMandulo 2015  lizoqhakambisa izinsizakalo nosizo olutholakala kulezi zikhungo nakumahhovisi angomahambanendlwana mayelana nokulethwa kwezinsizakalo zikahulumeni eduze kwezindawo abahlala kuzona abantu baseNingizimu Afrika. Lokhu kuyingxenye yeNyanga Yezemisebenzi Kahulumeni.IKhabhinethi iyabakhuthaza abantu baseNingizimu Afrika ukuthi bazisebenzise izinsizakalo ezahlukahlukene kanye nolwazi oluhlinzekwa ngama-Thusong Service Centre ukuze bazithuthukise futhi ngalokho bakwazi ukukhula badlondlobale.IKhabhinethi iyabanxusa abantu baseNingizimu Afrika ukuthi bakhombise ukuhlonipha nokubonga abasebenzi bakahulumeni noma izikhungo zikahulumeni ezenza umsebenzi oncomekayo ngokuthi baphakamise amagama azo ngaphambi komhla zingama-30 Mandulo 2015 ukuze zibe sethubeni lokuklonyeliswa emcimbini wokuhlonishwa ngezindondo kwezisebenzi nezikhungo zikahulumeni ezivelele obizwa nge-3rd National Batho Pele Excellence Awards 2015, ozobanjwa ngaphansi kwesiqubulo esithi: “Batho Pele – Sibeka Abantu Phambili”. Olunye ulwazi oluphathelene nalokhu luyatholakala ku: www.dpsa.gov.za4.5 IKhabhinethi ikuphawulile ukuthi iSigcawu Esijwayelekile Sama-70 SesiGungu Esibandakanya Amazwe Wonke seNhlangano Yezizwe (i-UNGA 70) sizovulwa mhla ziyi-15 kuMandulo 2015 eKomkhulu leNhlangano Yezizwe e-New York. Kusukela mhla zingama-25 kuze kube ngumhla zingama-27 kuMandulo 2015 kuzobanjwa ingqungquthela yokucubungula udaba oluphathelene noKwamukelwa Kwe-Ajenda Yentuthuko Eqondene Nesikhathi Esilandela Ukudlula kowezi-2015.Inkulumo-mpikiswano Ebandakanya Wonke Amazwe yeSigcawu sama-70 se-UNGA izobanjwa kusukela mhla zingama-28 kuMandulo kuze kube ngumhla ziyisi-6 kuMfumfu 2015. INgqungquthela yokugcina ye-AU eyayibanjelwe eNingizimu Afrika yahlaba ikhwelo eliqondiswe kuwo wonke amazwe angamalungu e-AU ukuthi asebenzise ithuba elihlinzekwa yisigcawu sesiGungu Esibandakanya Amazwe Wonke se-UN ukufaka udaba lwesidingo sokwenziwa kwezinguquko eMkhandlwini Wezokuvikeleka, ezingxoxweni zawo namazwe abambisene nawo akwamanye amazwekazi, njengengxenye yezinto ezibekwe eqhulwini eziphathelene nenqubomgomo yawo yezangaphandle; ikakhulukazi, ukufakwa kwizitatimende zawo azozethula kwizinkulumo-mpikiswano zesiGungu Esibandakanya Amazwe Wonke seNhlangano Yezizwe kwesidingo sokulungiswa kwezinto ezingaqhutshwanga ngobulungiswa esikhathini esedlule mayelana nezwekazi lase-Afrika.4.6 IKhabhinethi ikuphawulile ukuthi iNingizimu Afrika izosingatha iNgqungquthela Yesibili Yesigcawu Sokubambisana Phakathi kwe-China namazwe ase-Afika (i-FOCAC) mhla zizi-4 kuze kube ngumhla ziyisi-5 kuZibandlela 2015. Uhulumeni waseNingizimu Afrika uzosebenza ngokubambisana okukhulu noHulumeni wase-China, neQembu Lamanxusa Amazwe ase-Afrika e-Beijing kanye nase-Addis Ababa, kanye neKhomishana ye-AU ngenkathi kwenziwa amalungiselelo eNgqungquthela ye-FOCAC. Kulindeleke ukuthi iNgqungquthela ye-FOCAC yamukele ngokusemthethweni iSivumelwano esisha kanye noHlelo Lokusebenza (lowezi 2016-2018).Njengamanje iNingizimu Afrika ifakana imilomo nawo wonke amazwe angamalungu ale nhlangano njengoba imatasatasa ihlanganisa imibhalo yale miphulela emibili esemqoka kakhulu.Imiyalezo yokuhalalisela4.7 IKhabhinethi isamukela ngezandla ezimhlophe isimemezelo esenziwe yisiGungu Esibandakanya Amazwe Wonke seNhlangano Yemidlalo Yamazwe Angamadlelandawonye sokuthi idolobha lase-Durban lizosingatha uMqhudelwano Wemidlalo Yamazwe Angamadlelandawonye wezi-2022, okungokokuqala ngqa ukuthi lo mqhudelwano ohlonishwa kakhulu ubanjelwe kwizwekazi lase-Afrika.Idolobha lase-Durban lizosebenzisa ingqalasizinda yomqhudelwano Wendebe Yomhlaba ye-FIFA yowezi-2010 ukusingatha lo mqhudelwano, okulindeleke ukuthi ufake imali engafinyelela kumarandi ayizigidigidi ezingama-20 emnothweni wakuleli, okuzokhulisa isamba somkhiqizo wezwe ngemali engeziwe engamarandi ayizigidigidi eziyi-11.4.8 IKhabhinethi ithanda ukuhalalisela abasubathi bethu ngokuphuma endaweni ye-13 eMqhudelwaneni Womhlaba Wezokusubatha we-15 obubanjelwe e-Beijing, kwelase-China lapho benqobe khona indondo yegolide eyodwa kanye nezethusi ezimbili.4.9 IKhabhinethi ihalalisela futhi neBafana Bafana ngokunqoba kwayo uMqhudelwano Wendebe kaMandela wama-21, ngokushaya i-Senegal ngegoli elilodwa eqandeni. Ukunqoba kweBafana Bafana kulandela ezithendeni zokushaywa kwayo yi-Mauritania ngempelasonto edlule futhi siyethemba ukuthi lokhu kuzokhulisa ukuzethemba kweqembu lesizwe ukuze likwazi ukuzibeka ethubeni lokuyodlala eMqhudelwaneni Wendebe Yamazwe ase-Afrika.Ngenxa yokunqoba uMqhudelwano Wendebe kaMandela, iNhlangano Yezebhola Likanobhutshuzwayo yaseNingizimu Afrika (i-SAFA) ikhuphule umnikelo wayo kwisiKhwama Sezingane sika-Nelson Mandela usuka kwisigidi esisodwa samarandi wafinyelela emalini engamarandi ayisigidi esiyi-1.5.4.10 IKhabhinethi ithanda ukufisela amaBokoboko okuhle kodwa eMqhudelwaneni Wendebe Yomhlaba Webhola Lombhoxo wesi-8 ozosingathwa yizwe laseNgilandi kusukela mhla ziyi-18 kuMandulo kuze kube ngumhla zingama-31 kuMfumfu 2015 futhi inxusa abantu baseNingizimu Afrika ukuthi balisekele iqembu lethu lesizwe.4.11 IKhabhinethi ihlanganyela noMongameli ekuhalaliseleni iNyuvesi yase-Witwatersrand ngempumelelo yayo enkulukazi yokuvundululwa kwezinsalela zamathambo asemandulo eMaropeng kwiSikhungo Samagugu Omhlaba i-Cradle of Humankind eNtshonalanga Randi, eGauteng.Lokhu kuvundululwa kwezinsalela zamathambo kulandela ucwaningo olunzulu olwenziwe ngokusekelwa nguMnyango Wezesayensi Nobuchwepheshe kanye nesikhungo socwaningo sikazwelonke i-National Research Foundation Centre of Excellence eNyuvesi yase-Witwatersrand.4.12 IKhabhinethi ihlanganyela noMongameli ekuhalaliseleni iBandla LamaKhatholika Angcwele ngokuhlonishwa ngokusemthethweni kukaMnu Tshimangadzo Samuel Benedict Daswa njengoSanti Ongcwele wokuqala ngqa eNingizimu Afrika. IBandla LamaKhatholika Angcwele lizobamba umcimbi mhla ziyi-13 kuMandulo 2015 eThohoyandou, Limpopo lapho kuzohlonishwa khona uMnu Tshimangadzo Samuel Benedict Daswa. Umnu Daswa wayenguthishanhloko wesikole esifundazweni saseLimpopo. Washaywa, wagxotshwa ngamatshe futhi washiswa waze wafa ngenxa yezinkolelo zakhe zobuKhatholika ngoNhlolanja 1990. 5. Izindaba eziqavile esimweni samanje5.1 IKhabhinethi izamukelile izinhlelo ezihlongozwayo zesiKhungo Esilawula Ukuhamba Kwezimoto Emgwaqeni kanye neziphathimandla zezifundazwe ezilawula ukuhamba kwezimoto emgwaqeni zokwethula ishifu yokusebenza kwamaphoyisa omgwaqo amahora angama-24 ukuze kubhekwane nesibhicongo sokufa kwabantu emigwaqeni yethu.IKhabhinethi iyabakhumbuza bonke abasebenzisi bomgwaqo ukuthi ukuphepha emgwaqeni kungumthwalo osemahlombe ethu sonke futhi impumelelo yemikhankaso yezokuphepha emgwaqeni incike ekutheni bonke abantu bathobele imithetho yomgwaqo. Njengoba singena esikhathini samaholide ezikole, uMnyango Wezokuthutha uzowuqinisa umkhankaso wayo wezokuphepha emgwaqeni.IKhabhinethi iyabanxusa bonke abashayeli bezimoto ukuthi bagweme isibhicongo sokufa kwabantu emgwaqeni ngokuthi bahloniphe izimpawu zomgwaqo, futhi kumele bangalokothi nakancane bashayele bedakiwe, futhi akumele neze zibe semgwaqeni izimoto ezingekho esimweni esifanele sokuba semgwaqeni.5.2 IKhabhinethi iyiphawulile iNgqungquthela Yomhlaba Yezamahlathi ye-XIV eqhubekayo njengamanje e-Durban, ethanyelwe yizithunywa eziyizi-3 200. Le ngqungquthela, okungeyokuqala ngqa ebanjelwe kwelase-Afrika, ibandakanya abantu abamele imikhakha ehlukahlukene njengohulumeni, izinhlangano ezingekho ngaphansi kukahulumeni, umkhakha wabamabhizinisi abazimele kanye nezinhlangano zezesayensi noma zongoti bomkhakha wezamahlathi. Ukubamba iqhaza kwemikhakha ehlukahlukene kanye nezingxoxo ezibandakanya umuntu wonke eziphathelene nezindaba zamahlathi zizokwenza kube lula ukuthi ezamahlathi ziqhakanjiswe kuma-ajenda amazwe ngamazwe mayelana nentuthuko esimeme kanye nokwakhiwa kwamaxhama okubambisana amasha.5.3 IKhabhinethi isiphawulile isitatimende esikhishwe yiNdlu Yenxusa laseMelika eNingizimu Afrika esiphathelene nesixwayiso sokuthi kungenzeka abashokobezi bahlasele izinkampani nezikhungo zaseMelika eziseNingizimu Afrika.IKhabhinethi ithanda ukugcizelela emazwini kaNgqongqoshe Wezobunhloli lapho eqinisekisa umphakathi ukuthi ukuphepha kwabo bonke abantu baseNingizimu Afrika kuyohlala njalo kubekwe eqhulwini. Izikhungo zethu zokuqinisekisa ukugcinwa komthetho zizohlala zivule amehlo ngenhloso yokuvikela izakhamuzi zakuleli kanye nempahla yazo.Amazwi enduduzo5.4 IKhabhinethi ithanda ukuhlanganyela noMongameli Zuma ekudluliseni amazwi enduduzo emndenini, abangani kanye nozakwabo beJaji uThembile Lewis Skweyiya, osedlulile emhlabeni.Wadlala indima enkulu kuleli njengommeli owabe elwisana nobandlululo, isishoshovu samalungelo esintu, iJaji leNkantolo Ephakeme kanye neJaji leNkantolo Yomthethosisekelo.5.6. IKhabhinethi ithanda futhi nokudlulisa amazwi enduduzo emndenini kanye nesizwe saBatlokwa ba Mota eFreyistata ngokukhothama kweNgonyama yaso iNkosi u-Lekunutu Cavendish Mota.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1 Nksz Mmabatho Ramagoshi – oqashwe njengSekela-Mqondisi-Jikelele: Ophikweni Lwezokuhlanganiswa Kwenqubomgomo kanye Nokuphathwa Kolwazi ngaphansi koMnyango Wezabesifazane.6.2 Inhloko Kazwelonke: Yophiko Lokuphenywa Kwamacala Abekwe Eqhulwini. UNgqongqoshe Wezamaphoyisa uzokwenza isimemezelo mayelana nalokhu namhlanje ntambama.Imibuzo ingaqondiswa ku:Nksz Phumla Williams (Ibamba Lomkhulumeli weKhabhinethi)Umakhalekhukhwini: 083 501 0139"
 Isitatimende somhlangano weKhabhinethi wangomhla zingama-23 Mandulo 2015,26 Sep 2015,https://www.gov.za/node/744158,https://www.gov.za/zu/speeches/statement-cabinet-meeting-23-september-2015-26-sep-2015-0000,"1. Ukuqaliswa kokusebenza kwezinhlelo zikahulumeni eziqavile1.1. IKhabhinethi ikwamukele ukuthulwa ngokusemthethweni koshicilelo lwesikhombisa lweZinkomba Zentuthuko (zowezi-2014) mhla zinga-20 Mandulo 2015, oluthule ezakamumva mayelana nesimo sentuthuko eNingizimu Afrika. Lezi zinkomba zenza kube lula ukuqonda umthelela wezinqubomgomo ezihlukahlukene zikahulumeni kanye nezinhlelo zokuletha izinsizakalo entuthukweni yezwe.Lezi zinkomba ziphinda zikhuthaze inkulumo-mpikiswano mayelana nezinselelo ezibhekene nezwe lethu futhi zisebenze njengezimpawu ezisiza ngokuchaza ibanga eselihanjiwe ekuguquleni umphakathi. Ziyasigqugquzela ukuthi sisebenze ngokubambisana ukuze sifeze izinhloso zethu zesikhathi eside nezesiphakathi nendawo njengoba kubekiwe kuHlelo Lokuthuthukiswa Kwezwe (i-NDP) – uMbono we-2030 kanye noHlaka Lokusebenza Kwesikhathi Esimaphakathi.1.2. IKhabhinethi ikwamukele ukuqokwa kwezimantshi zesifunda eziyi-154 kuzinkantolo zezimantshi ezihlukahlukene ezweni lonke. Okubaluleke kakhulu ukuthi izimantshi ezi-90 zingabantu besifazane, nokwenza ama-59% abafakizicelo abaqokiwe. Njengoba izimantshi ezi-141 zingabantu abamnyama futhi ezi-13 zingabantu abamhlophe kuzokwenza ngcono kakhulu izinguquko zezobulili nezobuhlanga ezinkantolo ezisezingeni eliphansi. Lokhu kuqokwa kwezimantshi kwakamumva kulandela ukuqokwa kwezimantshi zesifunda ezingama-57 mhla zi-2 Nhlolanja 2015, nokwenza isamba sonke sezimantshi eziqokwe kulo nyaka zibe nga-211, nokungakaze kwenzeke eminyakeni enga-21 yentando yeningi labantu.1.3. IKhabhinethi ikwamukele ukukeliswa kweNingizimu Afrika ibe ngenye yamazwe amathathu aphezulu kuHla Lwesabelomali Esisobala lowezi-2015, nokuyisona kuphela isikali esizimele, esiqhathanisekayo emhlabeni jikelele sokukala ukuba sobala kohlelo lwesabelomali, ukubamba iqhaza kanye nokuqapha. Lokhu kubeka iNingizimu Afrika ibe ngumholi womhlaba mayelana nokuba sobala kwesabelomali. Ezinye zezinguquko izwe eliqale ukuzisebenzisa phakathi konyaka wezi-2010 nowezi-2015 kubandakanya uhlaka olusha lwezinhlelo ezingamaqhinga kanye nezinhlelo zokusebenza zonyaka, kanye nokuzibophezela kukahulumeni ukuxoxisana nezinhlangano zomphakathi ukuqunisekisa ukubamba iqhaza okubonakalayo.1.4. IKhabhinethi iyasamukela isimemezelo sokuthi iNingizimu Afrika izothatha isikhundla sokuba nguSihlalo we-Open Government Partnership (i-OGP). I-OGP wuhlelo oluxube amazwe lokuthi ohulumeni bazibophezele ngendlela ebonakalayo ukugqugquzela ukusebenzela obala, ukuhlomisa izakhamuzi, ukulwa nenkohlakalo kanye nokusebenzisa ubuchwepheshe obusha ukuqinisa ukubusa. INingizimu Afrika i-Brazil, i-Indonesia, i-Mexico, i-Norway, i-Philippines, i-United Kingdom ne-United States of America ngiwo amalungu asungula lolu hlelo.Ngesikhathi sayo sokuba nguSihlalo iNingizimu Afrika ithembisa ukukhulisa ulwazi lwezombusazwe lwe-OGP ukuqinisekisa ukubamba iqhaza kanye nokuziphendulela ezingeni loMongameli Bamazwe. INingizimu Afrika izophinda igxile ekufakeni i-OGP ohlelweni lwezingxoxo zamazwe omhlaba kuNhlangano Yezizwe (i-UN), kuSigungu-Jikelele (i-UNGA), Eqoqweni Lamazwe angama-20 (i-G20), kanye nakwezinye izinkundla zokuxoxisana.2. Izinqumo zeKhabhinethi eziqavile2.1. IKhabhinethi isekela ukuthi iNingizimu Afrika isingathe Inkomfa Yesibili yamazwe e-Commonwealth emayelana neMisebenzi Yentsha ngoNdasa 2016, ngokucela kweHhovisi likaNobhala Wamazwe e-Commonwealth. UMnyango Wezokuhlela, Ukuqapha kanye Nokuhlola uzosebenzisana neHhovisi likaNobhala Wamazwe e-Commonwealth, Inyuvesi YaseNingizimu Afrika kanye ne-Ejensi Kazwelonke Yezokuthuthukiswa Kwentsha ekuhleleni le nkomfa. Le nkomfa ihlose ukuthuthukisa abantu abasha abanda ngokushesha baseNingizimu Afrika, futhi ihlinzeka ngenkundla yokuphatha ngobuchule intuthuko yabasebenzi abasebasha kanye.nokubakhuthaza njengabahlinzekingqangi bemisebenzi ebhekiswe entsheni2.2. IKhabhinethi igunyaze Imihlahlandlela Yezamabhizinisi Yokuziphatha Kahle Wezinkampani ZaseNingizimu Afrika Eziqhuba Amabhizinisi e-Afrika. Le mihlahlandlela iyiqoqo lemigomo oyilandela ngokuzithandela ehambisana nemithetho kanye namazinga amukelwe emhlabeni jikelele ekhuthaza ukuziphatha ngendlela efanele ekuqhubeni ibhizinisi ezwenikazi lase-Afrika. Iphinda ihlinzeke uhlaka oluqondisayo lwezinkampani zaseNingizimu Afrika lokukhuthaza intuthuko yezomnotho esimeme e-Afrika. Iphinda ikhuthaze izinkampani zaseNingizimu Afrika ukuthi zenze ukubandakanyeka kwazo kanye nendlela eziqhuba ngayo umsebenzi kuhambisane nezinhloso zentuthuko nokudidiyela zikahulumeni e-Afrika kanye nokwakha ukwethembana kanye nemihlomulo yezinkampani kanye nemiphakathi eziqhuba ibhizinisi kuyo.2.3. IKhabhinethi ivume ukwamukelwa kweNgqugquthela ye-Institutionalization of the Southern African Customs Union (i-SACU). Le ngqungquthela, ebandakanya oMongameli bamazwe noma Uhulumeni wezwe ngalinye, izohlinzeka inkombandlela yezombusazwe neyamaqhinga ku-SACU. Wonke amalungu e-SACU kumele asayine lesi sivumelwano ukuze ingqungquthela ibe yisikhungo esiphezulu sokuthatha izinqumo ze-SACU.2.4. IKhabhinethi ivume Ukukhishwa kwenCwadi Yokusekela ebhekiswe kuKhomishani Yamazwe Ase-Afrika yeNhlangano Yabahlinzeki be-Inthanethi ohlelweni lwesicelo sokusingatha i-Internet Exchange Point yesifunda. Lokhu kunomthelela ekudidiyelweni kwesifunda kanye nokwakhiwa kwengqalasizinda ephephile, enokwethenjelwa kanye nezinsizakalo ukuhlangabezana nezimfuno zomphakathi wezolwazi.Lokhu kugxilisa ukusebenzisana kanye nokubambisana phakathi kwezikhungo zase-Afrika futhi kubeka iNingizimu Afrika ibe ngumholi womhlaba ekuthuthukisweni kanye nasekusatshalalisweni koLwazi lwezoBuchwepheshe Kwezokuxhumana (i-ICT). Ukugcina imisebenzi kusifunda kuzokwehlisa izindleko zokuxhumana kanye nokukhuthaza ukwakhiwa kwamathuba emisebenzi, ukusungula izinto ezintsha, ukuqala amabhizinisi kanye nezinkundla zemisebenzi kahulumeni etholakala nge-inthanethi, kanye nokuqinisekisa ukuthi i-Afrika izilawulela ulwazi lwayo kanye nokuqukethwe.2.5. IKhabhinethi igunyaze ukuthi iNingizimu Afrika ibe lelinye lamazwe azosingatha Umhlangano Wesibili Wongqongqoshe Wezentuthuko Yezempilo Phakathi Kwe-China ne-Afrika ngaphansi kwengqikithi ethi “Ukukhuthaza ukutholakala Konakekelo Lwezempilo e-Afrika, Ukwenza Ngcono Ukubambisana Phakathi kwe-China Ne-Afrika Kwezempilo Yomphakathi emva kwesikhathi se-Ebola” kusukela zi-4 zize zibe yi-6 Mfumfu 2015 eKapa. Lesi sinyathelo siwumphumela woMhlangano Wokusebenzisana phakathi kwe-China ne-Afrika okubeka ezempilo njengengxenye ebalulekile yokubambisana phakathi kwe-China ne-Afrika. Kamumva nje, i-China ithembise ngezinsiza ezibalulekile ukusiza ukulwa nokuqubuka kwe-Ebola eNtshonalanga Ye-Afrika.3. IMithethosivivinywa3.1. IKhabhinethi ikwamukelile ukushicilelwa Kwesichibiyelo Somthethosivivinywa Semithetho Kazwelonke Yokuphathwa Kwemvelo, wezi-2015 ukuze umphakathi uphawule. Lo Mthethosivivinywa uchibiyela uMthetho Kazwelonke Wokuphathwa Kwemvelo, we-1998 (uMthetho we-107 we-1998) kanye nemithethonkambiso eminingana yokuphathwa kwemvelo. Izichibiyelo ziqinisa, phakathi kwezinye izinto, ukuphathwa kwemvelo okudidiyelwe, izinyathelo zokuthobela kanye nokuqinisekisa ukulandelwa komthetho, ezemvelo ezihlukahlukene kanye nokongiwa kwayo, ukuphathwa kwezinga lomoya kanye nokuphathwa kwemfucuza.3.2. IKhabinethi iphasise ukwethulwa Kwesichibiyelo Somthethosivivinywa Wezababhaci, wezi-2015 ePhalamende. Izichibiyelo zikhulisa ukusebenza kahle kanye nokusebenza ngempumelelo ohlelweni lwababhaci lokufaka izicelo zokukhoseliswa, futhi kuyingxenye yokubuyekeza okubanzi kweNqubomgomo Yokufuduka okuqhubekayo.3.3. IKhabinethi iphasise ukwethulwa Komthethosivivinywa Kwesikhwama Esilawulwa Ezobulungiswa, wezi-2015 ePhalamende. Lo Mthethosivivinywa wakha uhlala lwezomthetho oluzokhulisa ukuziphendulela nokubhekana nemiphumela yocwaningo kaMcwaningimabhuku Jikelele ngokwenza ngcono ukusebenza kahle kwenhlangano kanye nokuguqula izinsizakalo zezobulungiswa.Lo Mthethosivivinywa uphinda uhlinzekela ukusungulwa kweSikhwama Esilawulwa Ezobulungiswa ukulawula ukuphathwa, ukuqondiswa, ukutshalwa kwezimali kanye nokusetshenziswa kweZimali Ezinikelwe Ingxenye Yesithathu (okuphinda kubizwe ngeZimali Ezikuthrasti), njengezimali zesondlo nezebheyili3.4. IKhabhinethi yakwamukela ukwethulwa ePhalamende koMthethosivivinywa we-Ejensi Yokuphathwa Kwemingcele (i-BMA), wezi-2015. Lo Mthethosivivinywa uhlose ukwakha i-BMA,ezolinganisa uhambo olunqamula imingcele oluphephile, ukwenziwa lula kwezohwebo kanye nokuphepha kwezwe okuphoqelekile kuzibophezelo zeNingizimu Afrika zesifunda, zezwekazi lase-Afrika nezomhlaba. Leli gunya elilodwa lokuthobelisa ukulandelwa kwemithetho emingceleni lihlinzeka izinsizakalo ezingabizi, ezokuphepha ezenziwe ngcono kanye nokuphathwa okungcono kwezindawo ezisemingceleni.4. Imicimbi ezayo4.1. UMongameli Jacob Zuma uzohola ithimba laseNingizimu Afrika eliya ku-UNGA yama-70 e-New York, eMelika ngaphansi kwegqikithithi ethi “Inhlangano Yezizwe Eminyakeni engama-70: Indlela okusabhekenwe nayo yezoxolo, ezokuphepha kanye namalungelo abantu” Umhlangano we-UN Wentuthuko Esimeme kusukela zinga-25 zize zibe ngama-27 Mandulo 2015 izobanjwa ngaphambi komhlangano we-UNGA ukuze kuvunyelwane ngoHlelo Lwentuthuko lwangemumva konyaka we-2015.Uhlelo olusha lwentuthuko esimeme luyosebenza njengohlelo lokuqala umsebenzi ngamazwe omhlaba kanye nokuhumeni bamazwe ukukhuthaza ukuphumelela okwabelwana ngakho kanye nenhlalakahle yabo boke abantu eminyakeni eyi-15 ezayo. Mhla zingama-25 Mandulo Ongcwele u-Pope Francis uzothula inkulumo ku-UNGA, kanti inkulumo-mpikiswano jikelele izoqala mhla zi-28 Mandulo zize zibe zi-6 Mfumfu 2015. INingizimu Afrika yanelisekile ukuthi izinhloso zentuthuko esimeme zizoqhubeka nokugxila ekulweni nobubha, nokungalingani kanye nentuthuko esimeme.4.2. UMnyango Wezokuthutha uzoqalisa ukusebenzisa umkhankaso weNyanga Yezithuthi kaMfumfu (i-OTM) kusuka lu-1 kuya zi-31 Mfumfu 2015 ngaphansi kwengqikithi ethi ""Sisonke siqhubekisela iNingizimu Afrika phambili"". I-OTM ibanjwa njalo ngonyaka njengenyanga okuhloswe ngayo ukukhombisa ngamaphrojekthi engqalasizinda anomthelela omkhulu kunhlalo nomnotho kwezezithuthi njengemigwaqo, ezomoya, ezasemanzini, ezikajantshi kanye nezithuthi zomphakathi. Amaphrojekthi aqavile kuyobandakanya ukuvulwa ngokusemthethweni kwentuthuko yengqalasizinda yezemigwaqo njengePhrojekthi yomgwaqo u-R71 Yase-Moria (ukwenziwa ngcono kwezokuphepha kunxanxathela); Umgeni Interchange kanye ne-Denneysville Sasolburg Road eFreyistata yiNkampani Yezemigwaqo YaseNingizimu Afrika (i-SANRAL) ngokubambisana neminyango yezokuthutha nemigwaqo yezifundaI-OTM izophinda isetshenziselwe ukukhuphula umkhankaso Wokuphepha Emgwaqeni Wezinsuku ezingama-365, oholwa ngumnyango futhi owenziwa ngokubambisana nezikhungo zezokuthutha ezinegunya lezokuphepha emgwaqeni kanye nomkhakha ozimele kanye nezinhlangano ezingekho ngaphansi kukahulumeni. INhlangano Ephethe Imigwaqo Yezithuthi izoqalisa uhlelo lokusebenza amahora angama-24 lwamaphoyisa omgwaqo ukuqeda lokhu kubulala. Uhulumeni uphinde wathuthukisa iziqu zamaphoyisa omgwaqo zisuka kuHlaka Lweziqu Lukazwelonke (i-NQF) 4 kuya ku-NQF 6 ukwenza kuhlonipheke umsebenzi wezamaphoyisa omgwaqo.ISikwama Sezingozi Zasemgwaqeni (i-RAF) sizoqhubeka nokuhlinzeka unakekelo lwangemva kokushayisa kanye nolunye usekelo olufanele kuzisulu zezingozi zomgwaqo kanye nemindeni ethintekile kanye nokufinyelela emphakathini ngokusebenzisa imikhankaso ye-RAF.4.3. INingizimu Afrika izosingatha okokuqala ngqa Inkomfa Yomhlaba YaseNingizimu Afrika Yezamandla Asebenziseka Kabusha kusukela zi-4 kuze kube zi-7 Mfumfu 2015 eKapa, ngaphansi kwegqikithi ethi “Ukunikeza Kabusha i-Afrika Amandla”. Inkomfa izoveza amathuba amandla asebenziseka kabusha akhona eNingizimu Afrika kanye nase-Afrika kubakhiqizi bamandla avuselelekayo, njengendawo la okumele batshale khona imali.INingizimu Afrika, ngokusebenzisa Uhlelo Lokuthenga Kubakhiqizi Bezamandla Avuselelekayo iba ngamanye aseebenzisa kakhulu amandla avuselelekayo. Ngomuso, i-biomass, amandla aphehlwa ngomoya ugesi welanga kanye nogesi we-hydropower uzofaka amagigawathi ayi-11.4 ogesi ovuselelekayo kugridi.UMnyango Wezesayensi Nobuchwepheshe usekela izinqubomgomo zezamandla zezwe ngocwaningo kanye nentuthuko yezobuchwepheshe kubuchwepheshe obungcolisa kancane nobungangcolisi nhlobo okungathengiswa futhi kusatshalaliswe ukunyusa izinga likagesi owanele futhi otholwa yizo zonke izakhamuzi zaseNingizimu Afrika. Eminye imizamo yezokuhlukanisa izindlela zokuphehla ugesi kubandakanya ukuthuthukiswa kobuchwepheshe be-hydrogen fuel obungasetshenziswa ukusekela emakhaya kanye nokuhlinzekwa kukagesi, izimoto ezisebenza ngogesi – kakhulukazi ezimayini nakumkhakha wezokugcebeleka – wezimoto zasezimayini, ukusatshalaliswa kohlobo ezimotini zegalofu kanye neziteshi zezokuxhumana ezingomahambanendlwana.Manje sesiyakwazi ukwakha kanye nokudidiyela izinto ezahlukahlukene senze izisetshenziswa zokuphehla ugesi ezihlukahlukene ezihlolwayo njengamanje. Imihlomulo yohlelo lobuchwepheshe be-hydrogen and fuel cell ukusetshenziswa kweplathinamu engaphinda ivule amathuba kumakethe yezimoto iphinde ikhuthaze imihlomulo kumaminerali ethu amaningi. Mayelana nalokhu, sesisungule futhi saqinisa ubudlelwano bethu nomkhakha wangasese ukwenza ukuhlola kokugcina kanye nokungenisa emakethe izingxenye ezahlukene kanye namandla aphelele.4.4. Uhulumeni uzogubha Inyanga Yokuthuthukiswa Komphakathi ngoMfumfu ngokugqamisa izinhlelo zokulwa nobubha kanye nokusabalalisa lezi zinhlelo ngokusebenzisa i-Project Mikondzo ukufinyelela kubo bonke abantu baseNingizimu Afrika abahlwempu. Kusukela kuthulwe ngokusemthethweni kwe-Project Mikondzo ngowezi-2013, izikhulu zikahulumeni sezivakashele izigceme ezingaphezu kwama-900 ezinamazinga aphezulu obubha kanye nokuswelakala kwamathuba emisebenzi ukuqonda kangcono izidingo ezihlukahlukene zemiphakathi.Njengengxenye yemicimbi kaMfumfu, uMnyango Wezokuthuthukiswa Komphakathi uzophinda ugubhe Iminyaka Eyishumi Inhlangano Yezimpensheni Nezibonelelo Zikahulumeni eNingizimu Afrika (i-SASSA), ehlinzeka ngezibonelelo zikahulumeni njengamanje ezihlomulisa abantu abayizigidi eziyi-16,8, futhi eminyakeni eyishumi edlule isize ekunciphiseni ububha kanye nokuhlinzeka ukudla okwanele emndenini ehlwempu. UMnyango uphinde wavula isikhathi sokufaka izicelo zemifundaze yosonhlalakahle futhi abantu abanentshisekelo bayakhuthazwa ukuthi bafake izicelo ngaphambi komhla zi-31 Mfumfu 2015. Ukuthola ulwazi oluthe xaxa, sicela uvakashele lesi sizindalwazi: www.dsd.gov.za.4.5. IKhabhinethi ihlonipha bonke othisha bethu ngoSuku Lothisha Lomhlaba mhla zi-5 Mfumfu 2015 futhi lidlulisa ukubonga kubo ngokuzibophezela, ukuzinikela nokubekezela kwabo ekuqeqesheni intsha kanye nokukhulisa izingqondo zabafundi ukuze bakwazi ukubhekana nekusasa.IKhabhinethi imema yonke intsha yaseNingizimu Afrika enentshisekelo ukuthi ifake izicelo zoHlelo Lomfundaze WeFunza Lushaka, uhlelo lweminyaka eminingi lokukhuthaza ukufundisa njengomsebenzi, kusuka mhla lu-1 Mfumfu 2015. Ulwazi oluthe xaxa luyatholakala kulesi sizindalwazi: www.education.gov.za. IKhabhinethi inxusa zonke izakhamuzi zaseNingizimu Afrika, ikakhulu abantu abasha ukuthi babheke umkhakha wokufundisa njengomsebenzi abangawukhetha.4.6. IKhabhinethi inxusa bonke abantu baseNingizimu Afrika ukuthi babungaze izihlabani zethu zezemidlalo ngozikhethela Izindondo Zezemidlalo zowezi-2015 ungakapheli uMandulo 2015. Ulwazi oluthe xaxa luyatholakala ku: www.srsa.gov.za4.7. UMnyango Wezemidlalo Nezokugcebeleka waseNingizimu Afrika uzosingatha Izinkambu Zentsha eneminyaka eyi-15 kuya kwengama-23 kusukela zi-5 zize zibe yi-10 Mfumfu 2015. Izinkambu zentsha ziyingxenye esabalele yohlelo lukahulumeni lokuthuthukisa intsha, ukuyihlomisa ngolwazi kanye namakhono ukuze ibe yizakhamuzi ezibamba iqhaza ngendlela ebonakalayo.4.8. IKhabhinethi unxuse abantu baseNingizimu Afrika ukuba basekele Usuku Lokugcebeleka Lukazwelonke lokuqala lonyaka, oluzoba mhla zi-2 Mfumfu 2015. Mhla zi-10 Zibandlela 2014, iKhabhinethi yamemezela ukuthi uLwesihlanu lokuqala ngoMfumfu unyaka ngamunye kufanele lube wuSuku Lwezokugcebeleka Lukazwelonke. Lolu suku luyohlinzeka ithuba kubo bonke abantu baseNingizimu Afrika ukuba babambe iqhaza kumisebenzi eyokwenza ngcono impilo yabo kanye nenhlalakahle. Izakhamizi eziphile kahle futhi ezibamba iqhaza zibalulekile ekufezeni izinhloso ze-NDP.4.9. IKhabhinethi ifisela Iqembu lakuleli lekhilikithi,ama-Proteas, inhlanhla ohambweni lawo lokuyodlala ikhilikithi e-India kusukela zingama-29 Mandulo zize zibe yisi-7 Zibandlela 2015, futhi ifisela Amabhokobhoko inhlanhla kumdlalo wawo obalulekile weNdebe Yomhlaba namuhla (ngoMgqibelo). IKhabhinethi ikhuthaza abantu baseNingizimu Afrika ukuba basekele amaqembu ethu njengoba edlala kumincintiswano ehlukahlukene.5. Isimo sekhabhinethi ngezindaba eziqavile esimweni samanje5.1. IKhabhinethi iyakwamukela ukutshalwa kwezigidi zamarandi ezingama-22 ukuthuthukisa izakhiwo eMaropeng ukufaka inkundla yokuhlala enezihlalo ezinga-500 kanye nokulungisa indawo yabavakashi ukuhlinzekela ukuthutheleka okulindelekile kwezivakashi ezintsha. Lokhu kulandela ukutholakala okuwumlando kwe-Homo Naledi eNdaweni Yamagugu Yomhlaba ebizwa nge-Cradle of Humankind. .5.2. IKhabhinethi iphawulile ngezakamumva mayelana neZivivinyo Zikazwelonke Zonyaka (ama-ANA) futhi inxusa zonke izingxenye ukuthi zithole isixazululo esibeka phambili siphinde sivikele amalungelo abafundi. Ama-ANA ayithuluzi elibalulekile elisetshenziselwa ukuhlonza amagebe ukuqinisekisa ukuthi ukungenela okuhlosiwe kokuthuthukiswa kwabafundi kanye nothisha. Nakuba uhulumeni ephawula ngokukhathazeka okuphakanyiswe ngothisha, uyagcizelela ukuthi imfundo kumele ibe yiyo eseqhulwini.5.3.  IKhabhinethi ihlanganyela nezwe lonke ekukhumbuleni Obusisiwe uTshimangadzo Samuweli Benedict Daswa, owayenguthisha oneminyaka engama-43 wasendaweni yaseTshitanini eLimpopo, owabulawa mhla zi-2 Nhlolanja 1990 ngenxa yenkolelo yakhe eqinile kwezokholo. Lokhu kubuye kube ngokokuqala emlandweni weSonto LamaKhatholika eNingizimu Ne-Afrika ukuthi isakhamuzi saseNingizimu Afrika sihlonishwe njengoMfelilukholo Obusisiwe KaKristu. IKhabhinethi inxusa zonke izakhamuzi zaseNingizimu Afrika ukuthi zihloniphe umfelilukholo wokuqala waseNingizimu Afrika ngokuzibophezela ekuqinisekiseni ukuthi siphila ndawonye ngokuthula nangokuzwana, futhi sihloniphe amalungelo oMthethosisekelo kanye nawesintu abanye abantu.5.4. IKhabhinethi ihalalisela Iyunithi Elwisana Nokuzingelwa Ngokungemthetho, i-Black Mamba (iZimamba), iqembu labaqaphiziqiwi baseNingizimu Afrika elihlanganisa nabantu besifazane, elihlabane ngendondo ye-Champions of the Earth, umklomelo wezemvelo ophezulu we-UN. IZimamba zaklonyeliswa ngomthelela eziwenzile ekulweni ukuzingelwa ngokungemthetho kanye nezenzo zazo zesibindi. Umthelela uyabonakala ngoba kusukela yaqala ukuba khona ngo-2013, iyunithi yamalungu angama-26 isize ekuboshweni kwabazingeli abazingela ngokungemthetho abayisithupha, yanciphisa ukucushwa kwemigoga ngama-76%, futhi yasusa imigoga eyi-1 000, futhi yaqeda izinkambu zabazingeli abazingela ngokungemthetho ezinhlanu kanye nezindawo zenyama yasendle ezimbili.5.5. IKhabhinethi incoma abaqokiwe futhi abawinile kuZindondo ZeMbokodo zonyaka wezi-2015, ukubambisana phakathi koMnyango Wezobuciko Namasiko kanye nomkhakha ozimele.5.6. IKhabhinethi ihalalisela inhloko yemisebenzi yezocwaningomabhuku ekhethekile kuMnyango Kazwelonke Wezezimali, uNksz Zanele Mxunyelwa, owamenyezelwa njengoMhloli Oqonisekisiwe Wonyaka wezi-2015 yiNhlangano Yabahloli Benkohlakalo Abaqinisekisiwe. Lo mklomelo ophezulu uqinisekisa ukuthi uhulumeni ulikhuphulile izinga lokulwa nenkohlakalo nokukhwabanisa, futhi labo abahlela imisebenzi yenkohlakalo nokukwabanisa baxwayisiwe ukuthi bengayenzi.5.7. IKhabhinethi idlulisa amazwi enduduzo emndenini kanye nakubangani baka-Reggie Vandeyar, isishoshovu sezepolitiki ebesihamba phambili emikhankasweni eminingi, kubandakanya umkhankaso wokushaya indiva amapasi futhi wachitha iminyaka eyi-10 e-Robben Island. Wayesithameli soMhlangano Wabantu owamukela uMqulu Wamalungelo waphinda wasebenza nemiphakathi ehlukahlukene. Ungcwatshwe ngoMgcwabo Okhethekile Osemthethweni Wesifundazwe ngeSonto, zingama-20 Mandulo 2015.5.8. IKhabhinethi idlulisa amazwi enduduzo emndenini kanye nakubangani bakaMnu. Wandile Dlamini odlule emhlabeni mhla ziyi-21 Mandulo 2015. Ubedume kakhulu ngelika-“Quesh”, uMnu. Dlamini wayesishoshovu sezombusazwe futhi wayelilungu loMkhonto WeSizwe. Ngesikhathi esekudingisweni wayezinze eLesotho futhi wabuye waya eZambia kwaze kwaba sekukhululweni kwe-ANC njengenhlangano esemthethweni eNingizimu Afrika. Ngesikhathi sokushona kwakhe, ebesebenza njengeMenenja-Jikelele kwiNhlangano Kahulumeni Yezokuvikela. 6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. SASSA:a. UMnu. Tsakeriwa Joseph Chauke njengeSikhulu Esiphezulu Sezezimali (i-CFO); kanyeb. noMnu. Abraham Sonny-Boy Mahlangu njengeMenenja Jikelele : ICT.6.2. UMkhandlu we-ICT B-BBEE Charter:6.2.1. Isigatshana Sezokuxhumanaa. UMnu. Lucky Mokgabudi Masilela (Inkundla Yezokuxhumana YaseNingizimu Afrika); kanyeb. noNkz Sarah-Jane Capazario (Inhlangano Yabahlinzeki Be-inthanethi).6.2.2. Umkhakhana Wezikagesia. UMnu. Raletlhogonolo Andile Tlhoaele (Inhlangano Yezamakhebuli YaseNingizimu Ne-Afrika); kanyeb. noMnu. Mduduzi Odysseus Mkhonza (weNkundla i-Black IT).6.2.3. Isigatshana Sezobuchwepheshea. UMnu. Gavin Pieterse (Inhlangano Yezobuchwepheshe); kanyeb. noMnu. Adrian Schofield (Isikhungo Sabasebenzi Bezobuchwepheshe SaseNingizimu Afrika).6.2.4. Umlawulia. UKhansela Katharina Pillay (Inhlangano Elawula Ezokuxhumana eNingizimu Afrika).6.2.5. Abesifazanea. UNkz Nokuzola Nelly Ehrens (Inkundla Yezokuxhumana eNingizimu Afrika).6.2.6. Intshaa. UNkz Morwesi Ramonyai (ku-Young Entrepreneurs South Africa).6.2.7. Ukuthuthukiswa Komnotho Kazwelonke kanye Nomkhandlu Wezabasebenzi (i-Nedlac)a. UMnu. Thulani Tshefuta.6.2.8. Izinyunyana noma umfelandawonye wezabasebenzia. UMnu. Richard Charles Poulton (Inyunyana Yabasebenzi Bezokuxhumana); kanyeb. noMnu. Tshepang Lesiba (Inyunyana Yabasebenzi Bezokuxhumana).6.2.9. Umkhakhana Wezokuxhumanaa. UNkz Pheladi Gwangwa (Inhlangano Kazwelonke Yezinkampani Zokusakaza); kanyeb. noMnu. Frank Awuah (Inhlangano Yezokusakaza YaseNingizimu Afrika).6.2.10. Abasebenzi bakahulumenia. UNkz Petronella Linders – Isekela Mqondisi-Jikelele : Inqubomgomo ye-ICT Nokuthuthukiswa Kweqhinga (UMnyango Wezengqalasizinda  Yezokuxhumana Nezinsizakalo Zeposi)6.3 UMnu. Mlamli Booi oqashwe njengeSikhulu Esiphezulu (i-CEO) ye-Sentech.6.4 UNkz Rudzani Cordelia Rasikhinya oqahswe njenge-CFO futhi njengelungu lesigungu se-Ejensi Yezobuchwepheshe Bombuso.6.5  UNkz Bongani Louisa Mathebula njengelungu langaphandle leBhodi le-National Metrology Institute of South Africa.6.6 UMnu. Pascal Moloi oqashwe njenge--CEO ye-Ejensi Yezokuthuthukiswa Kwesindlu.6.7 UMnu. T Takalani oqashwe njenge-CEO yeSedibeng Water.6.8 USlz Edith Vries oqashwe njengoMqondisi Jikelele woMnyango Wokuthuthukiswa Kwamabhizinisi Amancane, Inkontileka yeminyaka emithathuImibuzo ingaqondiswa ku:Nksz Phumla Williams (Ibamba Lomkhulumeli weKhabhinethi)Umakhalekhukhwini: 083 501 0139"
Isitatimende somhlangano weKhabhinethi wangomhla zingama-21 Mfumfu 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/zu/speeches/statement-cabinet-meeting-21-october-2015-23-oct-2015-0000,"1. Ukuqaliswa Kokusebenza Kwezinhlelo Zikahulumeni Ezisemqoka1.1. IKhabhinethi yeseka imizamo emenyezelwe uNgqongqoshe Wezezimali uNhlanhla Nene Esitatimendeni Samaphakathi Nesikhathi Sesabelozimali.  Le mizamo izolawula umnotho ngezikhathi zokwehla kwamandla okukhula komnotho kanye nokuba ntekenteke.INingizimu Afrika yenze inqubekela phambili ekuguqukeni komphakathi kanye nasekubhekaneni nezinto eziyizithiyo zokukhula komnotho. UNgqongqoshe Nene wethule uhlaka lwezindleko zezwe lweminyaka emithathu ezayo. Uhlaka lwezindleko luzoqinisekisa ukuthi uhulumeni uhlala esemgqeni lapho enza izinhlelo zakhe njengoba zibaluliwe Kuhlelo Lukazwelonke Lwentuthuko (i-NDP). Izinto eziqavile eziseqhulwini zizohlala zibe umongo wezinhlelo zezindleko zaphakathi nesabelo saphakathi nonyaka.IKhabhinethi iphinde yeseka izinyathelo zokubopha amaxhama kukahulumeni ukuze kuqinisekiswe ukuthi izinto eziseqhulwini kuhulumeni azithikamezeki nhlobo.IKhabhinethi yemukele uhambo lukaMongameli lomsebenzi e-Democratic Republic of Congo (DRC) kusukela ngomhla ziyi-16 kuya kumhla ziyi-17 Mfumfu 2015. Esikhathini seminyaka eyishumi ezayo Ikhomishini Yamazwe Amabili izoqinisa ukuqaliswa kokusebenza kwemiklamo ehlanganyelwe, ikakhulukazi i-Grand Inga Hydropower Project. Umklamo uzoholela komunye umthombo owengeziwe wezamndla agesi ukwengeza emandleni kagesi ezwe kanye Nasesizindeni SaseNingizimu ne-Afrika yonkana.1.2. IKhabhinethi yamukela ukuphethwa ngempumelelo kohambo lomsebenzi lwePhini likaMongameli u-Cyril Ramaphosa elibangise e-Stockholm, eSweden kusukela mhla ziyi-18 kuya kumhla zingama-20 Mfumfu 2015, lapho ebengusihlalo ngokuhlanganyela esiwombeni sesishiyagalolunye Sekhomishini Yamazwe Amabili, i-Ningizimu Afrika ne-Sweden, lapho kwethulwe kuyona ikomidi lezemvelo, amandla kagesi nezamanzi.2. Izinqumo zeKhabhinethi Eziqavile2.1. IKhabhinethi ivumele ukugunyazwa Kwemigomo Yezinga Eliphezulu Yokusebenza Ngokungafihli Lutho Kwamalungu amazwe e-G20.  Imigomo ibeka ngokusobala izinyathelo izwe ngalinye eliyilungu okufanele ilithathe ukuze livikele ukuxhashazwa nokusetshenziswa ngokungeyikho kwabantu bomthetho nezivumelwano zobunikazi.IKhabhinethi iphinde yagunyaza ukusungulwa kweKomidi leminyango eyahlukene elizobhekelela ukuqaliswa kokusebenza koHlelo Lwezwe Lokusebenza.  Ikomidi lizoqalwa uMnyango Wezemisebenzi Kahulumeni Nokuphathwa Kwayo. Imigomo yezinga eliphezulu izokwenza ngcono ukusebenza ngokusobala kwabantu bomthetho kanye nezinhlelo okubalulekile ukuvikela isimilo esihle nokuvuleleka kohlelo lwezimali lomhlaba.Ukuvikela ukuxhashazwa nokusetshenziswa ngokungeyikho kwalezi zinhlaka nokusebenzisela inhloso engekho emthethweni okufana nenkohlakalo, ukubalekela ukukhokha intela kanye nokukhwabanisa kweseka izimpokophelo ze-G20 zokunyusa ukukhula ngotshalomali embonini ezimele.2.2. IKhabhinethi ikwamukele ukuthatha kweNingizimu Afrika isikhundla sokuba uSihlalo weKomidi Elishayela Ukusebenza Kukahulumeni Ngokuvulelekile (i-OGP) ngowezi-2015-2016. IKhabhinethi iphinde yamukela Uhlaka LweNingizimu Afrika Lohlelo Lokusebenza Lukazwelonke Lwesithathu.I-OGP umzamo womhlaba owenziwe inhlanganisela yohulumeni abaphambili nezinhlangano zomphakathi ezisebenza ukwandisa ukusebenza okungafihli lutho nokuphendula ngokwenziwe kuhulumeni – ngezinjongo zokukhuphula ukuphendula kukahulumeni ezidingweni zezakhamuzi, ukulwa nenkohlakalo, ukukhuthaza ulwazi kwezomnotho, ukucijisa amakhono okwenza izinto ezintsha, kanye kokuthuthukiswa ukulethwa kwezinsiza. Kusukela isungulwa i-OGP, iNingizimu Afrika ibe yilungu eliqavile leKomidi Elishayelayo, nokuyinhlangano ephezulu kakhulu eyenza izinqumo.2.3. IKhabhinethi igunyaze ukuba Isivumelwano Somhlaba Sokubhekana Kwabantu Nezindleko Ezidalwa Umonakalo Wawoyela, sowezi-2001 silethwe phambi kwePhalamende ukuze isivume.Isivumelwano, i-Bunkers Oil Convention, siqinisekisa ukuthi bonke abayingxenye bayahlomula ekuchitshiyelweni komonakalo owenzeke ngenxa yengozi eyenzeke kwingxenye yabo yolwandle. Lesi sivumelwano sizoqondana kuphela nezingozi zemikhumbi yawoyela ezingeyona ingxenye yezinye izivumelwano zomhlaba. INingizimu Afrika ngeke ithwale ukulahlekelwa ngokomnotho noma izindleko zokucoca ezidalwe ukukhishwa komkhumbi wawoyela ngaphakathi emingceleni, endaweni kanye nasesizindeni sezomnotho kepha kuyoba umnikazimkhumbi noma umhlinzeki ngomshuwalensi.Isivumelwano siphinde saqinisekise ukuthi ukunxephezela okwenele, okusheshayo, kanye nokuyimpumelelo kuyatholakala kubantu abathola ukulimala okudalwe ukuchitheka kukawoyela, lapho uthwelwe njenge-fuel emkhumbini.2.4. IKhabhinethi igunyaze imiklamo yezinhlamvu zemali zeNkampani Ekhiqiza Izinhlamvu Zemali eNingizimu Afrika zangowezi-2015 nowezi-2016 zezinhlamvu zemali eziyizikhumbuzo kanye nezizosetshenziswa. Lesi siqubulo siveza umlando wamagugu eNingizimu Afrika (odlule nowamanje), izilwane nezitshalo zakhona kanjalo nezimpumelelo ezifeziwe emphakathini kanjalo nokuhambisana nokwenzekayo emhlabeni-jikelele mayelana nezinhlamvu zemali.a) Ukubungazwa kochungechunge lohlamvu lwemali kowezi-2015 – Umgubho Wonyaka We-200 Coinage of Griqua Townb) Ukubungazwa Kohlamvu Lwemali yaseNingizimu Afrika kowezi-2015 – Intinginono      c) Uchungechunge lwe-Protea lwangowezi-2016 – Impilo Yesithwalandwe: NR Mandelad) Uchungechunge lwe-Natura lwangowezi-2016 – Izilwane Ezizingela Ebusuku(Impisi)e) Uchungechunge lwe-Izilwane ezihubuluzayo zaseNingizimu Afrika lwangowezi-2016 (Unwabu Oluncane LwaseKapa)f) Uchungechunge lwe-Biosphere Reserve lwangowezi-2016 (Cape West Coast Biosphere)g) Uchungechunge lwe-Silver lwangowezi-2016 – South Africa’s Marine Protected Areas.3. Imithethosivivinywa3.1. IKhabhinethi igunyaze uMthethosivivinywa Webhange Lentuthuko Elisha ukuba wethulwe phambi kwePhalamende. Lokhu kuzokwenza ukuba iNingizimu Afrika ikwazi ukukhokha isitolimende sayo sokuqala sekhephithali yezigidigidi zamarandi ezimbili eBhange Lentuthuko Entsha eliholwa yi-BRICS ngonyakamali wezi-2015/2016.IBhange Lentuthuko Entsha yibhange lentuthuko lezinhlaka ezahlukene elilawulwa ngamazwe e-BRICS (i-Brazil, Russia, India, China kanye neNingizimu Afrika) ukuze kukhuthazwe ukusebenzisana nentuthuko evelele kulezi zinhlaka ezifufusayo ezinhlanu.3.2. IKhabhinethi yamukele ukushicilelwa Kokuchitshiyelwa koMthethosivivinywa Welabhorethri Kazwelonke Yosizo Lwezempilo, wezi-2015 kuSomqulu Kahulumeni, ukuze umphakathi uphawule ngayo. Izichibiyelo ziqinisa ukuphathwa kanye nezindlela zokuxhaswa ngezimali Kwelabhorethri Kazwelonke Yosizo Lwezempilo ukuze kuphuculwe ukufinyeleleka kosizo lwezempilo.UMthethosivivinywa uqinisekisa ukuthi umongo osemqoka Welabhorethri Kazwelonke Yezempilo ukuhlinzeka ngosizo lokuxilonga kwezempilo emphakathini.3.3. IKhabhinethi yamukele ukwethulwa koMthethosivivinywa Wezimali, wezi-2015 phambi kwePhalamende.UMthethosivivinywa uhlinzekela ukugunyazwa kukahulumeni kazwelonke kwezindleko ezingagunyaziwe njengecala elibhekiswe Esikhwameni Sikazwelonke Sezimali Zezwe. Ulandela isigaba 34 soMthetho Wokuphathwa Kwezimali Zezwe, sowezi-1999, futhi uvumela ukuqaliswa kokusebenza kwezincomo zeKomidi LesiShayamthetho sikaZwelonke mayelana Nezimali Zomphakathi. UMthethosivivinywa uqinisekisa ukungamela okuhle nokuzinzile kwezindaba zezimali zikahulumeni kanye nokuthi imali egunyazwe ukusetshenziswa igunyazwa ngokuhambisana nohlaka lwezomthetho olusebenzayo.4. Imicimbi ezayo4.1. UMongameli Jacob Zuma uzothamela Ingqungquthela yesiThathu Yesithangami se-India ne-Afrika phakathi komhla zingama-26 kuya kuma-29 Mfumfu 2015 e-New Delhi, eIndia. Ingqungquthela yowezi-2015 yelulelwe ukuba ibandakanye zonke izizwe zase-Afrika ezingama-54 kanti futhi izokhuthaza uhwebo iphinde ibhekane nezinselele ezivamile.4.2. UMongameli Jacob Zuma wamukele uMongameli waseMozambique u-Filipe Nyusi ezindlini zombuso, i-Union Buildings eTshwane izolo. Womabili amazwe anobuhlobo obuqinile kwezomnotho lokhu kubonakale ezivumelwaneni zokusebenzisana azisayinile ezingama-60 ezimbonini ezahlukahlukene.4.3. Uhambo lomsebenzi lwePhini likaMongameli u-Cyril Ramaphosa elibhekise e-Havana, e-Cuba kusukela ngomhla zingama-22 kuya kumhla zingama-26 Mfumfu 2015, luzophinde luqinise ubudlelwano bezepolitiki nezomnotho obukhona phakathi kwala mazwe womabili.4.4. I-African Union iqhuba i-AMANI AFRICA (Peace in Africa) II Field Training Exercise e-South African Army Combat Training Centre e-Lohatla eNyakatho Kapa kusukela ngomhla ziyi-19 kuMfumfu kuya kumhla ziyisi-7 kuLwezi 2015. Abalelwa kwayizi-5 400 amasosha, amaphoyisa kanye nezinhlaka nezakhamuzi ezimele zonhlanu Izinhlaka Zezinda Zomnotho ze-AU ezizoba yingxenye yalo mnyakazo.Injongo ukuhlolisisa isimo sokuma ngomumo koMbutho Wezempi Wase-Afrika kanye Namandla ayo Okuphangisa Ukukhipha Amabutho okugcina ukuthula ukuze kufinyelele esimweni Sokusebenza Ngokugcwele uma kufika uZibandlela wezi-2015.4.5. IKhabhinethi ifisela bonke abafundi ikakhulukazi baMatikuletsheni wezi-2015 konke okuhle kulokhu kuhlolwa kwabo Kwesitifiketi Esiphakeme Sikazwelonke kowezi-2015 (i-NSC), okuzoqala mhla zingama-26 Mfumfu 2015 kuqhubeke kuze kube ngama-27 Lwezi 2015. Kulo nyaka bayizi-801 688 abantu ababhalisele ukubhala ukuhlolwa kanti abayizi-674 232 babo bafunda ngokugcwele bese abayizi-127 456 bafunda ngokungagcwele. Okunye okube yimpumelelo kube yinani elinyukile labafundi abaphothule ukufunda kwabo.Bonke abazali nabanakekeli bezingane bayakhuthazwa ukuba beseke izingane zabo emalungiselweni azo okubhala.4.6. UMnyango Wezokuthuthukiswa Komphakathi uzogubha Inyanga Kazwelonke Yokuqwashisa Ngamalungelo Abakhubazekile kusukela mhla zi-3 kuLwezi kuya kumhla zi-3 kuZibandlela 2015 nokuphinde kube Usuku Lomhlaba Lwabantu Abaphila Nokukhubazeka.Le nyanga ihlinzeka ngenkundla yokuba uhulumeni, umphakathi, abamabhizinisi kanye nabasebenzi babheke inqubekela phambili asebeyenzile ekugqugquzeleni nasekuvikeleni amalungelo abantu abaphila nokukhubazeka. IKhabhinethi inxusa abantu baseNingizimu Afrika ukuba baqhubeke nokuqeda izithiyo, ezivimbela abantu abaphila nokukhubazeka ukuba bahlanganyele ngokugcwele emphakathini nasemnothweni.4.7. Isikhungo Solwazi Nobuchwepheshe Bombuso (i-SITA) kuzothi ngalo nyaka baphathe Inkomfa Yeshumi Yezobuchwepheshe Kuhulumeni, ezogxila ekulethweni kwezinsiza embonini Yezobuchwepheshe Bokuxhumana kuhulumeni. I-GovTech 2015 izoba ngomhla zingama-25 kuya kumhla zingama-28 kuMfumfu 2015 ngaphansi kwesiqubulo esithi: ""Ukubambisana Ukuze Kulethwe Izinsiza"", ngaphansi kwesihlokwana esithi 'Sixhumanisa Imiphakathi Ukuze Kube Nentuthuko Nokudlondlobala'.Izophinde yethule ama-ICT Public Service Delivery Awards. Yeseka i-‘South Africa Connect’, njengoba yethulwa uMongameli Jacob Zuma Enkulumweni Yakhe Echaza Isimo Sezwe yowezi-2014, ngokuhlinzeka ngenkundla yokuthola izisombululo ezisebenzisekayo neziletha inqubekela phambili esizweni esisakhula kusetshenziswa amathuluzi e-ICT.4.8. IKhabhinethi igunyaze ukuba khona Kweviki Lokugxila Ezimbizweni Likazwelonke kusukela ngomhla zingama-30 kuLwezi kuya kumhla ziyisi-6 kuZibandlela 2015 ngaphansi kwesiqubulo esithi: ""Sisonke Siqhubekisela iNingizimu Afrika Phambili"". Lesi sikhathi sokuxhumana okuqondile sizoveza inqubekela phambili eseyenziwe kufezwa izinjongo Zohlelo Lwamaphuzu Ayisishiyagalolunye okukhulisa umnotho waseNingizimu Afrika.Siphinde sihlinzeke ngenkundla yokuzibandakanya komphakathi ezingxoxweni eziphusile zokusimamisa umnotho. Amalungu Esigungu Esiphezulu ayanxuswa ukuba anikele ngesikhathi sawo alekelele lapho kwelulwa zindlela zokuba lo mkhankaso ufinyelele ezindaweni ezingaphandle kwaleli. Kumele kugxilwe ekwelulweni kobudlelwane kanye nezindaba zobufakazi obuvela kubahlomuli. Uphiko Lohlelo LukaHulumeni Lwezokuxhumana Nokudluliswa Kolwazi (i-GCIS) lunomsebenzi wokuxhumanisa umkhankaso futhi luzosabalalisa isu eliphelele lokusebenza, kubandakanya nemiyalezo eqavile kanye nohlelo lwabomthombo wezindaba.5. Isimo seKhabhinethi Ezindabeni Esisematheni5.1. Amazinga okushisa alokhu ephezulu ezingxenyeni zezwe eziningi agqamisa ukubaluleka kokusetshenziswa kwamanzi ngokucophelela kubo bonke abantu. IKhabhinethi igqugquzela ukuba bonke abantu baseNingizimu Afrika basebenzise amanzi ngokuqikelela futhi bayonge le ngcebo eyigugu.Abantu abahlala KwaZulu-Natali bayanxuswa ukuba balandele imigomo abayibekelwe yamanzi njengoba isifundazwe sibhekene nesomiso esikhulukazi esingakaze sibonakale emva kweminyaka eminingi. Abantu baseNingizimu Afrika kufanele bonge amanzi ngokuba bangasebenzisi amapayipi lapho begeza izimoto, bechelela izingadi kusihlwa, bagade amamitha amanzi lapho eveza ukusetshenziswa kwamanzi okuphakeme baphinde balungise ompompi abaconsayo.5.2. IKhabhinethi idlulise amazwi enduduzo emndenini nakubangani balabo abalahlekelwe yizimpilo zabo ngenkathi kudilika isibhaxa sebhuloho lesikhashana i-Great Walk Bridge ku-Grayston Drive e-Sandton.IKhabhinethi iphinde ifisela labo abalimala ukululama okusheshayo. IKhabhinethi ishayela ihlombe bonke abosizo oluphuthumayo, iDolobha laseGoli kanye noHulumeni Wesifundazwe saseGauteng ngendlela abaphangisa ngayo kanjalo nabezokuthutha baseGauteng abangenelela ukusiza abagibeli.IKhabhinethi idlulisa ukubonga kubagibeli ngokubekezela kwabo ngenkathi kucocwa indawo yenhlekelele. IKhabhinethi inxusa ukuba uphenyo oluqhubekayo lwenziwe ngendlela futhi nangokushesha ukuze kufinyelelwe kumbangela yalesi sehlakalo kuphindwe kugwenywe ukuba kuphinde kwehle into efanayo. IKhabhinethi inxusa ukuba kube nokubekezela ngenkathi uphenyo lusaqhubeka.5.3. IKhabhinethi yamukela imiphumela yowezi-2015/16 ye-World Economic Forum's annual Global Competitiveness Index, lapho iNingizimu Afrika ikhuphuke izindawo eziyisikhombisa isuka kuma-56 yaya kuma-49 emazweni ayi-140.Izindawo iNingizimu Afrika ebe nentuthuko kakhulu kuzona kubalwa: ezempilo kanye nezemfundo eyisisekelo (ikhuphuke ngezindawo eziyisithupha), ukusebenza ngendlela embonini yezabasebenzi (ikhuphuke ngezindawo eziyisithupha), ukufaneleka kwezobuchwepheshe (ikhuphuke ngezindawo eziyi-16), kanye nobuciko bokusungula izinto ezintsha (ikhuphuke ngezindawo eziyisi-5).Lokhu kukhombisa ukuthi ndawonye singenza okuningi. IKhabhinethi ibiza abamabhizinisi nabezinhlangano zomphakathi ukuba baqhubeke nokuhlanganyela nohulumeni ekufukuleni umnotho uye ezingeni eliphezulu5.4. IKhabhinethi ihalalisela i-Industrial Development Corporation (IDC) egubha iminyaka engama-75 yasungulwa kule nyanga. I-IDZ iyinsiza yazwelonke futhi eminyakeni engama-21 edlule yentando yeningi labantu, ibe negalelo kakhulu ekwenyukeni komnotho, amathuba okwakhiwa kwezimboni kanye nokulethwa koshintsho emnothweni.Kusukela ngowe-1994, i-IDZ itshale izigidigidi zamarandi ezingama-150 eNingizimu Afrika kanye nase-Afrika yonkana. Kulezi zigidigidi zamarandi ezingama-60 ezitshalwe ezinkampanini lapho abantu baseNingizimu Afrika abamnyama benamasheya okungenani angama-25%.Izigidigidi zamarandi angama-20 zitshalwe kulesi sikhathi e-Afrika yonkana, ukusiza ukuqinisa ukukhula e-Afrika kanye nentuthuko kanjalo nokuba negalelo ekwakhiweni kwamathuba emnothweni waseNingizimu Afrika. Eminyakeni emihlanu edlule, isize ukuletha izigidigidi zamarandi eziyi-103 zivela kophathina abangabatshalizimali embonini ezimele nokwenze umthelela kwezokutshalwa kwezimali kwafinyelela ezigidigidni zamarandi ezingama-163.Esikhathini lapho umnotho ubhekene nezingqinamba ezintsha kanye neziphepho, i-IDC kuzokulindeleka ukuba ikhulise igalelo layo emnothweni kanye nasekukhuliseni umthelela oguqukweni, kugxilwe ekuqhakambiseni osozimboni kanye nokuhlonyiswa kwentsha.5.5. IKhabhinethi ihalalisela Amabhokobhoko ngokuba akwazi ukudlulela emzuliswaneni wemidlalo yangaphambi kowamanqamu Wendebe Yomhlaba Yebhola Lombhoxo futhi inxusa abantu baseNingizimu Afrika ukuba beseke iqembu lethu lesizwe njengoba lisempini yokuletha iNdebe Yomhlaba ekhaya okwesithathu.IKhabhinethi ifisela Amajimbosi okuhle njengoba esemqhudelwaneni Wendebe Yomhlaba we-FIFA yabaneminyaka engaphansi kweli-17 e-Chile kusukela mhla ziyi-17 kuMfumfu kuya kumhla ziyi-8 kuLwezi 2015.IKhabhinethi ihalalisela i-Orlando Pirates ngokufinyelela kowamanqamu weNdebe i-2015 Orange CAF Confederation neBanyana Banyana ngokuphumelela ukungena emiDlalweni Yama-Olimpiki yowezi-2016.5.6  IKhabhinethi iphinde idlulise amazwi enduduzo emndenini nakubangani bowayeyisiKhulu Esiphezulu seKomiditi Elalihlela i-2013 African Cup of Nations (i-Afcon) kanye ne-African Nations Championship (i-Chan) aphinde abe Yisikhulu Esiphezulu sakwa-SABC‚ uMvuzo Mbebe odlule emhlabeni ngoMsombuluko ebusuku.5.7 IKhabhinethi idangele kakhulu ngokudlula emhlabeni kukaMlungisi Sisulu, indodana yesibili ya-Walter no-Albertina Sisulu, ngakho ithanda ukudlulisa amazwi enduduzo emndenini nakubangani.UMnumzane Sisulu wadlala indima eqavile kakhulu ezinhlakeni zikaKhongolose zomshoshaphansi ngeminyaka yawo-1980, evikela amabutho Omkhonto Wesizwe esitodlwaneni sakhe esincane eSoweto, esasaziwa nge-Shop 7, ezibeka yena uqobo lwakhe engcupheni.IKhabhinethi isho ngazwilinye noMongameli Jacob Zuma ekudluliseni amazwi enduduzo emndenini nakubangani bomunye wabalingisi bekhethelo eNingizimu Afrika, uSammy Moeti odlule emhlabeni ngoMsombuluko, ngomhlaka 13 kuMfumfu 2015, emva kokugula isikhathi eside.5.8 IKhabinethi idingide ngokujulile izibhelu zakamuva zabafundi lapho bebetelekela ukuba kunganyuswa imali yokufunda yangowezi-2016 emanyuvesi. IKhabhinethi ikhalisana kanye nabafundi ezikhalweni zokuthi izindleko zemfundo yezikhungo eziphakeme zimba eqolo futhi azifinyeleleki kubafundi abavela emindenini empofu.Imfundo ingenye yezakhi eziwumongo wokunciphisa izingqinamba izwe elibhekene nazo njengamanje zobubha ukungalingani kanye nokuntuleka kwemisebenzi. UMthethosisekelo wethu uhlinzeka ukuthi wonke umuntu unelungelo lemfundo eyisisekelo kanye nemfundo ephakeme, okufanele Umbuso, ngezinyathelo ezifanele, uyenze itholakale futhi ifinyeleleke. Uhulumeni wamanje kusukela ngowe-1994, wenze ukufinyeleleka kwezemfundo kube seqhulwini nokugxilwe kukhona.  Isikimu Sikazwelonke Sesikhwama Sosizo Lwabafundi (i-NSFAS) esibe negalelo kubafundi abampofu sidlondlobele ngokuhamba kweminyaka kusukela ezigidini zamarandi ezingama-300 kuya ezigidigidini zamarandi ezi-9,5. Kulo nyaka wezemfundo, uhulumeni weseka abafundi abayizi-45 000 abafanelekile ngokwemiphumela yabo.IKhabhinethi yathola umbiko omfushane ovela kuNgqongqoshe Wezemfundo Ephakeme Nokuqeqesha ngezingxoxo aphezu kwazo nabo bonke ababambiqhaza abafanelekile ukuze kutholakale isixazululo kulokhu kwenyuswa kwezimali zokufunda. IKhabhinethi iphinde yathola omunye umbiko ngomsebenzi owenziwayo ukuthuthukisa ukunganyelwa kwe-NSFAS. Izincomo zizolethwa phambi kweKhabhinethi ngomjikelezo olandelayo.IKhabhinethi iphinde yaphawula Ngethimba Lokusebenza LikaMongameli elisanda kusungulwa eljutshwe ukuba licubungule udaba lokunyuka kwezindleko zokufunda ngezinga elesabekayo. Leli thimba lihlanganise abamele abafundi, Izigcawu Zamanyuvesi kanye noMnyango. Ithimba kulindeleke ukuba liphothule umsebenzi walo nombiko ngokushesha emva kokuba liqede umsebenzi walo.IKhabhinethi ikholwa ukuthi imizamo eholwa nguMongameli noNgqongqoshe Wezemfundo Ephakeme Nokuqeqesha bazame futhi bazoqhubeka nasesikhathi esizayo ukubhekana nezikhalazo zabafundi.Ubucayi uhulumeni athathe ngabo izikhalazo zabafundi, buholele ekutheni uMongameli abize abaholi babafundi namanyuvesi namuhla ukuze kufinyelelwe ekujuleni kwezinkinga lezo ngenhloso yokuthola isisombululo.UMongameli uzokhuluma kafushane nesizwe njengoba lolu daba lusemqoka esizweni.5.9 IKhabhinethi ibikelwe malungana nenqubekela phambili eyenziwe Yikomidi Longqongqoshe Beminyango Ehlukene (i-IMC) Lezimiso Zezivakashi Zangaphandle Kwaleli elaliholwa yiPhini likaMongameli.UMongameli useqoke i-IMC ukuze iphenye mayelana nemiphumela ebingahlosiwe eyadalwa ngababambiqhaza embonini yezokuvakasha.Njengoba-ke bephenyile bacubungula izindawo okungenziwa kuzo izinguquko ukuze kubhekanwe nezindaba zokuphepha kanjalo nemiphumela ebingahlosiwe i-IMC yenze iziphakamiso ezilandelayo.Ukufaka Isicelo Somuntu Mathupha:Izimvume ezizokwenziwa ezinyangeni ezilandelayo ezintathu.Emazweni lapho iNingizimu Afrika ingenazithunywa khona, uMnyango WezaseKhaya (i-DHA) uzokwamukela izicelo ngeposi. Emva kwalokho, imininingo yabantu nezithombe zalabo bavakashi zizoqoqwa uma befika emingceleni yokungena ezweni.  Lezi zimvume zizosebenza kuphela kubavakashi/ kuma-Visa ezokwelapha. Abe-DHA bazoqalisa ukusebenza kwemininingo (kubandakanya iminyatheliso yezandla nezithombe) emingceleni yokungena ezweni. Izikhungo okuzohlolwa ngazo ukusebenza kwalolu hlelo kuzoba Yizikhumulo Zezindiza i-O R Tambo, King Shaka, ne-Cape Town International.Abe-DHA bazokwethula Uhlelo lweNkampani Yezokuvakasha Egunyaziwe (i-ATC) e-China, e-India nase-Russia nokungenzeka lwelulelwe nakwamanye amazwe adinga ama-visa.Abe-DHA bazoqhubeka bashicilele ama-Multiple Entry Visa esikhathi eside kulabo bavakashi abasihambela njalo. Lokhu kuzosebenza isikhathi esevile ezinyangeni ezintathu kodwa kungeqi eminyakeni emithathu.Izimvume ezizosebenza esikhathini sezinyanga ezintathu kuya onyakeni owodwa.Abe-DHA bazonyusa inani leziKhungo Ezikhiqiza Ama-Visa (VFC) e-China, India, United Kingdom, Nigeria, Democratic Republic of Congo, Angola, Ghana, Kenya nase-Uganda. Abe-DHA bazophongisa ukuvulwa kwe-VFC eZimbabwe, UAE naseBotswana.Izimvume ezizosebenza ngaphezu konyaka owodwa.Abe-DHA bazofakela izinhlelo zokuhlola kwangaphambi kokungena ebhanoyinini (kubandakanya izikhungo zokusebenzela) ezikhumulweni zezindiza ezihambela amazwe omhlaba.Abe-DHA bazophucula izinhlelo ezibizwa phecelezi nge-Upgrade Passenger Processing (i-APP) bese beqalisa ukusebenza kwe-Passenger Name Record (i-PNR) ukuze kuphuculwe izindlela zokuhlola okungase kube yingcuphe.Abe-DHA bazophothula ukusebenza kwevisa kanye nezinhlelo zokunikeza izimvume. Izidingo zokuhamba kwezingane: Izingane zaseNingizimu AfrikaMalungana nezingane zaseNingizimu Afrika (ezihambela ngaphandle) i-IMC yamukele izidingo zamanje zokuhamba kwezingane, kubandakanya ukufakazisela kwabazali ngama-afidavithi njengoba lokhu kuzama ukuvikela izingane.Izimvume ezizoqala ukusebenza ezinyangeni ezintathu ezizayo.Othishanhloko bezikole bazokhipha izincwadi eziqinisekisa imvume yokuhamba kwezingane lapho izingane zihamba nezikole. Leli gunya lizokwelulwa libandakanye izinhlangano zezemidlalo ezibhalisiwe.Isikhathi sokusebenza Kwama-Afidavithi Okunikeza Imvume Yabazali sizokwelulwa siye esikhathini esingevile ezinyangeni eziyisithupha.Izimvume ezizoqala ukusebenza ezinyangeni ezintathu ezizayo kuya onyakeni.Igama elithi ""Isitifiketi Sokuzalwa Esingafingqiwe"" lizoshintshwa lithi ""Isitifiketi Sokuzalwa Esiqukethe Imininingwane yabazali""Imininingwane yabazali izoshicilelwa kumaphasiphothi, ukuze abazali imininingwane yabo evelayo khona kungadingeki baphathe izitifiketi zokuzalwa.Izidingo zokuhamba kwezingane: izingane zangaphandle kwaleli.Malungana nabahambeli abangena kuleli, i-IMC ithathe isinqumo sokuthi lapho kudingeka ama-visa, ukulethwa kwezitifiketi zokuzalwa noma amakhophi afungelwe amaphepha adingekayo kufanele kuqhubeke ngesikhathi sokufakwa kwezicelo njengoba lokhu kuhambisana nezinqubo zamanye amazwe.Malungana nezingane zamazwe angenawo ama-visa, i-IMC income izindlela zokufakazela lapho:Abavakashi bezokhuthazwa kakhulu ukuba baphathe ubufakazi bobuhlobo kanye nemvume evela kumzali/abazali abangekho noma umnakekeli/abanakekeli.Zonke ezinye izinto zokungamela uhlelo ezithinta iminyango ethile zizosonjululwa ngokusebenzisana kweminyango eyahlukene.IKhabhinethi izivumile izincomo futhi ikholwa ukuthi zizobhekana nemiphumela engahlosiwe eyavela kanti nokuphepha kwezingane ngeke kube sengcupheni.IKhabhinethi iphakamise ukuthi abe-DHA basebenzise umthetho ukuze baqalise ukusebenza kwezincomo.  Iphinde yagunyaza yonke iminyango ukuba ixoxisane nababambiqhaza bayo ukuba baqhakambise lezi zincomo esezamukelwe.IKhabhinethi yelule isikhathi sokusebenza kwe-IMC ukuze ikwazi ukubhekana nazo zonke izinto ezingaqhamuka ngenkathi kusaqalwa ukusebenza kwezinqumo zeKhabhinethi.Imibuzo ingabhekiswa ku:Nksz Phumla Williams (Ibambela Lomkhulumeli weKhabhinethi)Kungashayelwa: 083 501 0139"
Isitatimende Somhlangano WeKhabhinethi wangomhla zi-5 Lwezi 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/zu/speeches/isitatimende-somhlangano-wekhabhinethi-wangomhla-zi-5-lwezi-2015-5-nov-2015-0000,"1. Ukuqaliswa Kokusebenza Kwezinhlelo Zikahulumeni Ezisemqoka1.1 IKhabhinethi iyayemukela Iprojekthi Yokuhlola Yokuthuthikiswa Kwamabhizinisi Yezigidi zamarandi ezingama-20. Lolu hlelo lweminyaka emibili olusahlolwa nokho kuhloswe ngalo ukulungiswa kabusha kwezindawo ezifana namapaki ezimboni eNingizimu Afrika, kusungulwe izinhlaka zezimboni ezithile bese kwesekwa ukuthuthukiswa komnotho wendawo ukuze kuxhaswe kuphinde kufukulwe amabhizinisi amancane.Le projekthi yenziwe ngokubambisana phakathi kweminyango eyahlukene kahulumeni phakathi kwayo okukhona owohwebo nezimboni, owokuthuthukiswa kwamabhizinisi amancane, Umnyango Wezezimali Kazwelonke, kanye nesikhungo esiyibhange i-Middle Income Grant of the African Development Bank. Ukusungulwa kwale projekthi kuhloswe ngakho ukuthi kubanjwe iqhaza ekwakhiweni kwamathuba omsebenzi, kuncishiswe ubuphofu emphakathini eswele futhi kwenziwe ngcono ukufinyelela kwezobuchwepheshe kanye namakhono kumabhizinisi amancane, asafufusa kanye namancanyana (ama-SMME).Lolu hlelo luzokweseka umkhakha wama-SMME kuze kuba uZibandlela 2017. Sekungabe-ke sekubhekwa ukuthi ngabe lube yimpumelelo kangakanani, bese uhulumeni ethatha isinqumo sokuthi alusabalalise ezweni lonkana.1.2 IKhabhinethi iyakwemukela ukwethulwa kwesikhungo esaziwa ngokuthi yi-Joint Operation Centre eSkukuza nguMongameli uJacob Zuma. Lesi sikhungo sizoxhumanisa izinhlaka ezahlukene ekulweni nesihlava sokuzingelwa kobhejane kuleya ndawo.2. Izinqumo zeKhabhinethi eziqavile2.1. IKhabhinethi ikuphasisile ukwethulwa kwenqubomgomo eyaziwa ngokuthi yi-Black Industrialists Policy, neyingxenye yoHlelo Lokusebenza Lwenqubomgomo Yezimboni (IPAP). Le nqubomgomo ihambisana kahle Nohlelo Lukazwelonke Lokuthuthukiswa Kwezwe (i-NDP) kanye Nohlelo Lwamaphuzu Ayisishiyagalolunye olwamenyezelwa nguMongameli Zuma Kwinkulumo yakhe Echaza Isimo Sezwe (i-SoNA) yangonyaka wezi-2015.  Iphinda futhi ibe yingxenye yohlelo oluvulekile lukahulumeni lokuvukuzwa kwezimboni nokuhloswe ngalo ukuthi kwandiswe izizinda zezimboni kuphinde futhi kufakwe nomfutho omusha wezezimboni emnothweni. Le nqubomgomo imemezela ukuthi makube nokungenelela okubanzi ngokwezinqubomgomo ngasohlongothini lukaHulumeni ukuze kwandiswe isizinda sezimboni ezweni bese kukhuliswa nomnotho ngokweseka okunokuzinikela kokweseka osozimboni abamnyama njengalokhu kubaluliwe kwi-IPAP.Le nqubomgomo izogxila kakhulu ekukhuleni kanye nasekuncintisaneni kwamabhizinisi abantu abamnyama. Inhloso lapha ukubamba iqhaza ekutheni kube noshintsho emkhakheni wezimboni ukuze osozimboni abamnyama bakwazi nabo ukubamba iqhaza, ngoba njengamanje bathathwa ngokuthi kabasetshenziswa ngendlela efanele ukwakha amathuba emisebenzi, ukuthola imali, izintela kanye nokusungulwa kwezinto ezithile. Le nqubomgomo iyobamba iqhaza ekutheni izinkampani eziningi okungezabantu abamnyama nalezo eziphethwe ngabantu abamnyama zikwazi nazo ukuba yingxenye ukufaka isandla emnothweni wezwe kwizitolo ezinkulu kuleli.UNgqongqoshe Wezohwebo Nezezimboni uzoba nesithangami esehlukile nabemithombo yokubika kanye nabezindaba ukuze azokhuluma kabanzi ngale nqubomgomo.2.2. IKhabhinethi iye yaphasisa Umbiko Wesithathu Kazwelonke WaseNingizimu Afrika Mayelana Nokwenziwa Kwe-Cartagena Protocol on Biosafety, ukuze uthunyelwe Ehhovisi LikaNobhala okuyi-Secretariat of the Convention on Biological Diversity.Le nqubo ilawula ukuthuthwa kanye nokuhanjiswa kwama-Living Modified Organisms, abuye futhi aziwe ngokuthi ama-Genetically Modified Organisms nokuholela ekutheni kube nobuchwepheshe bempilo, esuka ezweni elithile eya kwelinye izwe.INingizimu Afrika iyizwe lesishiyagalombili emhlabeni jikelele futhi isahamba phambili ekwamukeleni izitshalo eziqale zalungiswa. Kanti lokhu kuhambisana Nesigaba 24 soMthethosisekelo wezwe lethu, nokubeka kucace ukuthi kumele ukuthi sisebenzise izinto zethu eziphilayo ngendlela yokuthi zikwazi ukusisiza futhi nangesikhathi esizayo2.3. IKhabhinethi iphasise ukuzinikela okwenziwe yiNingizimu Afrika ngokulandela isinqumo esathathwa Kwingqungquthela Yongqongqoshe Yesishiyagalombili YeNhlangano Yohwebo Emhlabeni (i-WTO) ngokuhlinzeka ngempatho ekhethekile lawo mazwe angathuthukile kakhulu (ama-LDC).INingizimu Afrika izibophezele ekufezekiseni isivumelwano se-WTO, nesithi kumele nakanjani kwesekwe lawo mazwe angama-LDC. Kumazwe angama-34 abizwa ngokuthi angama-LDC, angama-25 amazwe aphuma ezwenikazi lase-Afrika. INingizimu Afrika izoqala ibambe iqhaza kulokhu ngokuthi ibe semkhakheni wezezimali, ezokuxhumana, ezokuvakasha kanye nezokuthutha. Kanti lokhu kuzinikela kweNingizimu Afrika kuyingxenye yohlelo lokwenza ukuthi kufinyeleleke kalula kwizinsizakalo ezinqala kanye nokuthi abahlinzeki ngezinsizakalo bakwazi ukufinyelela kalula ezimakethe zamazwe angesiwona ama-LDC.2.4. IKhabhinethi ikuphasisile ukubuyekezwa kwamaholo ngo-5.5% nokubhekele izindleko zokuphila okuzohlinzekwa amalungu eKhomishani YaseNingizimu Afrika Yamalungelo Oluntu (i-SAHRC) kanti kuzoqala kusukela mhla lulunye kuMbasa 2015. Lokhu kuhambisana kahle kakhulu Nesigaba 9(1) soMthetho we-SAHRC, wangezi-2013 (uMthetho onguNombolo 40 wangezi-2013).2.5. IKhabhinethi ikuphasisile ukuhanjiswa Kombiko Wesibili Ohlanganisiwe waseNingizimu Afrika ngaphansi kwe-African Charter on Human and People’s Rights kanye Nombiko Wokuqala ngaphansi kwe-Protocol to the African Charter on the Rights of Women in Africa.Lo mbiko obuya KwiKhomishini Yenhlangano Yamazwe Ase-Afrika (i-AU) uwukubuyekezwa kwezinto okuphunyelelwe kuzo kanye nezinselelo okusabhekwene nazo maqondana namalungelo oluntu, amalungelo angokwepolitiki, awangokwenhlalo kanye nawangokomnotho. Lokhu kuhambisana kahle kakhulu ne-AU Protocol to the African Charter on Human and People’s Rights on the Rights of Women in Africa.2.6. IKhabhinethi iye yakuphasisa ukwethulwa kohlelo olubhekene ngqo nabantu basezweni laseLesothoabakuleli noluzoqala mhla lulunye kuNhlolanja 2016. Lokhu kwenziwe kulandela uhlelo olukhethekile oluye lwenziwa phambilini obelubhekene ngqo nabantu basezweni laseZimbabwe ngonyaka wezi-2010, nokuwuhlelo oseluphinde lwelulwa futhi.Lolu hlelo luzosiza ekutheni kulawulwe kangcono ukuthutheleka kwabantu abazozama amatoho kuleli abavela ezweni laseLesuthu nabafika lapha kuleli bengenawo amaphepha amanje okuba kuleli afanele.UNgqongqoshe Wezasekhaya uzohlinzeka ngemininingwane ebanzi esithangamini sabezindaba mayelana nalokhu ngokuhamba kwesikhathi.2.7. UNgqongqoshe Wezezimali uye wazisa iKhabhinethi mayelana nokusebenza koMthetho Wezintela Oyisichibiyelo wezi-2013 kanye nezi-2014 nokumele uqale ukusebenza ngomhla lulu-1kuNdasa 2016. Lezi zinguquko kuhloswe ngazo ukuhlanganisa kanye nokwenza lula izinto ezimayelana nezimali ezifakwa kwintela yilabo abenzela ukuthi mhla sebethatha umhlalaphansi kanye nokuthi babhekelele imihlomulo yabo yangomuso. Ukwelula izinsizakalo zezentela ukuze zibhekele iziKhwama zokonga zamalungu kuyokwenza ukuthi kube ngabasebenzi abangaphezu kwesigidi abayokwazi ukuthi babe neholo eliyimali enkulu nebhekile elisala ngakubo ekugcineni.Lokhu kuyophinda kusize futhi ukuthi kuncishiswe ukubalekelwa kokungakhokhwa kwentela nokwenziwa yilabo abahola kakhulu, kanti lokhu kungancipha ngesamba esingaye sifinyelele kuma--27.5% omholo noma imali ebanjelwa intela engaye ifinyelele kwizi-R350 000.UNgqongqoshe waphinda futhi wabikela iKhabhinethi ngohlelo lokuthi zonke izimali ezibekelwa ukuthatha umhlalaphansi zivele ziguqulwe kuthengwe ngazo impesheni ukuze kungabibikho muntu othi uma esethatha umhlalaphansi anikwe imali yakhe yonke bese iyidla yonke iyaphla, kanti ngalolu hlelo kuhloswe ngalo ukuthi labo abahlomulayo ekubanjweni kwentela ezimalini zabo bakwazi ukuthi bangazithathi nje izimali zabo bayozidla ziphele kodwa bakwazi ukuthi bathengelwe izimpesheni ngazo uma sebethatha umhlalaphansi.Lezi zinguquko kumanje ziyenziwa ngokuxoxisana kabanzi nabo bonke abathintekayo ngaphakathi kanye nangaphandle Komkhandlu Kazwelonke Wokuthuthukiswa Kwezomnotho kanye Nezabasebenzi (i-Nedlac), njengoba sikhuluma njengamanje sekubanjwe okungenani imihlangano engama-33 nabasebenzi kanye nemboni kusukela ngonyaka wezi-2012. Iningi labantu abathintekayo kulokhu selikuvezile ukuthi lona liyakweseka kakhulu ukuqhutshekwa kokulethwa kwezinguquko ngomhla lulu-1 kuNdasa 2016.3. Imithethosivivinywa3.1. IKhabhinethi ikuphasisile ukwethulwa Kwesichibiyelo Somthethosivivinywa Wokusakaza wezi-2015 ePhalamende. Lo Mthethosivivinywa ungena esikhundleni somthetho obuwaziwa ngokuthi uMthetho Wezokusakaza, we-1999 (uMthetho onguNombolo 4 we-1999) ukuze kusungulwe futhi kwenziwe indlela yokubusa enozinzo eqinisekisa ukuthi kunozinzo lwesikhathi eside kanye nokukwazi kweNhlangano Yezokusakaza yaseNingizimu Afrika (i-SABC) ukuzimela ngakwezezimali.Uhulumeni uzibophezele ekubeni nomsakazeli womphakathi onamandla kanye nofanele, nokwazi ukuphendula ngakho konke okwenzayo kubanikazi bamasheya, emphakathini kanye nasePhalamende.Ukuze i-SABC ikwazi ukwenza umsebenzi wayo eyasungulelwa wona kuncike ekutheni isebenza kanjani Ibhodi yakwa-SABC ekuhlinzekeni ngobuholi obunephupho nobubonisa indlela kumsakazeli womphakathi.3.2. IKhabhinethi iye yaphasisa uMthethosivivinywa Wemishuwalense wezi-2015 nokusamele ukuthi wethulwe ePhalamende.Lo Mthethosivivinywa uhlinzeka ngohlaka oluhlangene lomthetho lokukwazi ukulawula ingcuphe emkhakheni wezomshuwalense ngendlela ehambisanayo nezimiso zamazwe omhlaba ekulawulweni kwemishuwalense. Lo Mthethosivivinywa ubheka ukulawulwa kwengcuphe esikhathini samanje, izidingo zezimali kanye nokuphatha. Lo Mthethosivivinywa uzongena endaweni uphinde futhi uqinise izingxenye ezinkulu zoMthetho Womshuwalense Wesikhathi Eside, wange-1998 (uMthetho onguNo 52 we-1998) kanye noMthetho Womshuwalense Wesikhathi Esifushane, wange-1998 (uMthetho onguNo 53 we-1998) mayelana nokuphatha ngendlela ingcuphe eqondene nemishuwalense.3.3. IKhabhinethi ikuphasisile ukushicilelwa KoMthethosivivinywa Owuhlaka Lokufuna Izimbiwa e-Afrika Kwigazethi Kahulumeni, ukuze umphakathi uphawule ngawo. Lo Mthethosivivinywa usungula Inkampani Yezokufuna Izimbiwa e-Afrika kanye Nezezimali ngokulandisa komthetho. Uphinda futhi uchaze igunya kanye nezinhloso ezingamaqhinga. Lo Mthethosivivinywa uqinisa ukubuswa kanye nokwenganyelwa kwesikhungo lesi.3.4. IKhabhinethi iye yakuphasisa ukwethulwa Kwesichibiyelo soMthethosisivinywa Wokuveza Okuthile Ngendlela Evikelekile sangezi-2015 ePhalamende. Lo Mthethosivivinywa welula ukusebenza KoMthetho Wokuveza Okuthile Ngokuvikelekile, wangezi-2000 (uMthetho onguNo 26 wangezi-2000) ukuthi wenze okungale ngaphezu kobudlelwano obuphakathi kukamqashi kanye nomsebenzi.Lezi zichibiyelo zilawula ukuba necala kwabantu bobabili, zethula isibopho sokwenza uphenyo ngalokho okuveziwe, zihlinzeke ngoshwele wokuthi kube khona abangethweswa amacala amademeshe futhi bangashushiswa ngaphansi kwezimo ezithile kanti ziphinda futhi zikwenze ukuthi kube yicala lobugebengu ukuveza okungesilona iqiniso.Lo Mthethosivivinywa ubamba iqhaza ekuzibophezeleni kukahulumeni wakuleli ukulwa nokukhwabanisa kanye nomkhonyovu ngokuqinisa ukuvikelwa kanye nokuvikeleka kwalabo ababika ngezenzo zobugebengu ezenzekayo.3.5. IKhabhinethi iye yakuphasisa ukwethulwa Kwesichibiyelo soMthethosivivinyo Wokuphathwa Kokulawulwa Kwamacala Omgwaqo sangonyaka wezi-2015 ePhalamende. Lo Mthethosivivinyo uchibiyela uMthetho owaziwa ngokuthi uMthetho Wokuphathwa Kwamacala Omgwaqo, wange-1998 (uMthetho onguNo 46 wange-1998).Lo Mthethosivivinywa uzosiza Isikhungo Sokulwa Nokwephulwa Komthetho Emgwaqeni kanye nezikhulu ezibhekene nalokho ukuthi zikwazi ukuba nozinzo ngakwezezimali, futhi wethula izindlela ezisebenzayo ekuthunyelweni kwezaziso kwizaphulamthetho emgwaqeni.4. Imicimbi Ezayo    4.1. UMongameli uZuma uzohambela iNgqungquthela ye-G20 Summit ngomhla ziyi-15 kanye nangomhla ziyi-16 kuLwezi 2015 e-Antalya, ezweni lase-Turkey, nokuyilapho kuzobe kugxilwe khona kakhulu ekukhulisweni komnotho ngokubambisana nangendlela enkulu ngokuthi kube khona okwenziwa yiwona wonke umuntu.  Abaholi abazobe behambele lo mhlangano bayokhuluma ngokufaka wonke umuntu, ukwenza lokho okumele makwenziwe kanye nokutshala izimali ukuze kube nokukhula komnotho okunamandla, okuhlala isikhathi eside futhi okubhalansile emhlabeni ezingeni lomhlaba jikelele.4.2. UMongameli uZuma uzoba Nohambo Olusemthethweni Lokuvakashela e-Berlin, ezweni lase-Germany mhla ziyi-10 kuLwezi 2015, lapho ezofikela khona kuShansela u-Angela Merkel. UMongameli uzophinda futhi avakashele uMongameli u-Joachim Gauck.Ngalesi sikhathi sokuvakasha, lawa mazwe omabili azophinda azibophezele ekubeni namaxhama okuxhumana kanye nobudlelwano bokubambisana.4.3. UMongameli uZuma uzokwamukela uNdunankulu wasezweni laseNerthelands u-Mark Rutte ezindlini zombuso e-Union Buildings ngomhla ziyi-17 kuLwezi 2015.Ngemuva kwalokhu-ke, uNdunankulu uRutte uzobe esehola ithimba lakhe losomabhizinisi belibangise eGoli kanye naseKapa lapho bezobe begxile kakhulu khona kwezolimo, ezempilo, ezokuthutha, ingqalasizinda, ezamanzi kanye nakwezamandla.  4.4. INingizimu Afrika izobamba iNgqungquthela Yesithangamu Sokubambisana kwe-China ne-Afrika eGoli ngomhla zizi-4 kanye nangomhla zi-5 kuZibandlela 2015. Izinhloso ezinkulu zalo mhlangano wabaphathi bamazwe ukuzama ukuhlaziya kanye nokuhlahla uhlaka lokubambisana phakathi kwezwe lase-China kanye nelaseNingizimu Afrika nokuwuhlelo lweminyaka esukela kwemihlanu kuya kweyishumi olwaziwa ngokuthi yi: 5-10 Year Strategic Programme for Cooperation (2015-2024) kanye nokukhuthaza izivumelwano zokuhwebelena phakathi kwalawa mazwe womabili.4.5. USekela Mongameli uCyril Ramaphosa uzohola ithimba elisezingeni eliphezulu kakhulu elizobe liyovakasha ngokusemthethweni e-Islamic Republic of Iran kusukela ngomhla ziyisi-7 kuya mhla ziyisi-9 kuLwezi 2015, ukuze kuqiniswe amaxhama okuxhumana ngakwezepolitiki kanye nangakwezomnotho phakathi kwalawa mazwe omabili.  4.6. UMongameli Zuma kuzothi ngomhla ziyisi-6 kuLwezi 2015 enze umsebenzi wakhe wokuvakashwa owaziwa ngokuthi Isiyahlola ngokuhambela endaweni yase-Bushbuckridge esifundazweni saseMpumalanga, kanti uzobe egxile kakhulu odabeni olukhuluma ngamanzi kanye nenhlanzeko.Sikhuluma nje amakhaya ayizi-16 600 ayazuza Ohlelweni loku-1 lweprojekthi yamanzi kahulumeni endaweni, lapho khona izigodi ezingama-24 ngaphansi Kukamasipala Wendawo i-Bushbuckridgeihlinzekwa khona ngamanzi.Uhulumeni uzibophezele ekuqinisekiseni ukuthi bonke abantu baseNingizimu Afrika bayazithola izidingo zabo ezinqala. Phakathi kweminyaka wezi-2002 kanye nowezi-2014, amaphesenti emizi esithola amanzi aye akhula kakhulu esuka kuma-80% aya kuma-86%, kanti imizi eye yathola izindlu zangasese iye yakhula kakhulu isuka kuma-62% yaya kuma-80%.4.7. UMongameli Zuma uzohambela ukubekwa ngokusemthethweni kwalowo ozoba nguMongameli wase-United Republic of Tanzania, uMhlonishwa uMnu John Pembe Magufuli, ngomhlaka zi-5 kuLwezi 2015.5. Imiyalezo Yokuhalalisela5.1. IKhabhinethi ihalalisela abasebenzi bakahulumeni abaye baqokwa kwimiklomelo eyaziwa ngokuthi ama-National Batho Pele Excellence Awards esithathu. Le miklomelo izobanjwa ngomhla ziyi-13 kuLwezi 2015 e-Emperor’s Palace, eGauteng ngaphansi kwesihloko esithi: “Batho Pele – Sibeka Abantu Phambili”. Kule miklomelo kuklonyeliswa ukusebenza okuhle, ukuzimisela okufanele kanti futhi kukalwa ukweneliseka kwezakhamisi ngendlela uhulumeni asebenza ngayo.5.2. IKhabhinethi ihalalisela uhulumeni kanye nabantu base-Republic of Côte d’Ivoire kanye nabase-United Republic of Tanzania ngokuba lawa mazwe aye aba nokhetho olunokuthula. Ukubamba iqhaza okethweni kwabantu abaningi base-Côte d’Ivoire kanye nabaseTanzaniya okhethweni lukazwelonke kuye kwabonisa ukuqonda kwabo ukubaluleka kokwenza umsebenzi wabo kanye nokuqonda kabanzi ngamalungelo abo abanawo. Lokhu kuwukubonisa kokukhula kwezinhlaka zentando yeningi ezwenikazi lase-Afrika.5.3. IKhabhinethi ihalalisela Iqembu LamaBhokobhoko ngokudlala kwayo eMqhudelwaneni Wendebe Yomhlaba Webhola Lombhoxo wezi-2015. Iqembu libuye nendebe yethusi ekhaya.5.4. IKhabhinethi ihalalisela ithimba lababhukudi baseNingizimu Afrika ngokubamba iqhaza kwindebe yomhlaba yokubhukuda okuyi-FINA/airweave Swimming World Cup ebibanjelwe eDoha, eQatar.    U-Cameron van der Burgh uhlabane ngendondo yegolide emjahweni wamamitha ayi-100 okuyi-breaststroke race, kwathi uChad le Clos naye waziwinela indondo yegolide kumamitha ayi-100 ku-butterfly waphinda futhi walala isine kumamitha angama-200 kwi-backstroke. UMichael Meyer uhlabane ngendebe yesiliva kumamitha angama-200 kwi-individual medley. UDouglas Erasmus wawina indebe yethusi kwi-freestyle esheshayo yebanga lamamitha angama-50. UKaylene Corbett waphuma waba ngowesishiyagalombili kumamitha angama-50 kowomanqamu kwi-breaststroke kwase kuthi uCalvyn Justus naye waqeda endaweni yesishiyagalombili kwi-freestyle yamamitha angama-200.6. Izingqungquthela6.1. IKhabhinethi iyakwemukela ukuhambela kwezithunywa kuleli lapho zizobe zizokwethamela khona Ingqungquthela Yesine Yokuncintisana Kwamazwe Omhlaba ezobanjwa kusukela mhla ziyi-12 kuya mhla ziyi-13 kuLwezi 2015 nezobe ibanjelwe e-Inkosi Albert Luthuli Convention Centre, e-Durban ngaphansi kwesihloko esithi: “Ukuncintisana kanye Nokukhula Ndawonye”.Le ngqunqguthela izohlanganisa ndawonye ongoti bezomthetho wokuncintisana ukuze babheke ukuthi ngabe inqubomgomo yokuncintisana ingalibamba kanjani iqhaza ekukhuleni ndawonye kanye nasekuthuthukeni ngokomnotho kwamazwe e-BRICS (okuyilawa: i-Brazili, i-Russia, i-India, i-China kanye neNingizimu Afrika).Ukulawula ukuncintisana okunamandla kweNingizimu Afrika kwenza ukuthi izakhamuzi zibambe iqhaza ngendlela engavuni luhlangothi emnothweni kazwelonke. Lokhu kukhuthaza ukubamba iqhaza kwabantu abaningi ezimbonini zezokukhiqiza zomnotho kanti futhi kwenza ukuthi bonke abasebhizinisini bakwazi ukuncintisana ngendlela efanayo, kungabibikho oqonela omunye.Indlela iNingizimu Afrika elawula ngakhona ukuncintisana yenza ukuthi izakhamuzi zayo eziningi zikwazi ukubamba iqhaza kakhulu ekuncintisaneni futhi seyenze umsebenzi omkhulu kakhulu ukuqinisekisa ukuthi ukuthengisa ngobubhululu kanye nokwenyuswa kwamanani ngendlela engekho emthethweni kuyaqedwa. INingizimu Afrika ibonise ukuhamba phambili kakhulu ukubhekelela umphakathi kukhona konke ekwenzayo okuhlanganisa ukubambisana kwabamabhizinisi kanye nasekuthengweni kwempahla.6.2. UNgqongqoshe Wezokuthutha u-Dipuo Peters uzokwethamela Ingqungquthela Yesibili YoNgqongqoshe Bezokuthutha ezokuba kusukela mhla ziyi-18 kuya mhla zingama-20 kuLwezi 2015 ezweni lase-Brazil, nokuyilapho khona iNingizimu Afrika izofika yethule Umbiko Wayo Wezwe Waphakathi Nonyaka mayelana nenqubekela phambili eseyenziwe ekufezekiseni Uhlelo Lenhlangano Yamazwe Omhlaba Lokuphepha Emgwaqeni olwaziwa ngokuthi yi-United Nations Decade of Action for Road Safety 2011-2020 Global Plan.INingizimu Afrika yazibophezela ekutheni izonciphisa izingozi zomgwaqo ngesilinganiso esinguhhafu zisuka kwisibalo esiyizi-13 967 ziye kwezingaphansi kweziyi-7 000 ngonyaka wezi-2020. INingizimu Afrika yenza konke okusemandleni ayo ukufinyelela kulokho ekuhlosile okushiwo wuhlelo lwe-Decade of Action for Road Safety 2011-2020 Global Plan, naphezu kwezinselelo ezibhekene nezwe njengamanje.7. Isimo seKhabhinethi ngezindaba ezisematheni7.1. Ukubhekana ngqo nezinselelo zokwakhiwa kwamathuba emisebenzi kuseyinkinga enkulu esabhekene nohulumeni kuleli. Isitatimende Samaphakathi Nesikhathi Sesabelozimali siye sakuveza ukukhula kancane komnotho okubhekene nomhlaba wonke, lapho amanani ezimpahla ezejwayelekile engaphansi kwengcindezi kanti lokho kuye kwenyusa kakhulu amathuba okungaqashwa ezindaweni eziningi kakhulu kakhulu emhlabeni jikelele.Lokhu kuye kwavela Ocwaningweni Lwabasebenzi Olwenziwa Njalo Ngesigamu, nokuye kwathi, isikhawu sesithathu onyakeni wezi-2015 lwaveza ukwenyuka kwezinga lokungaqashwa kwabantu lakubeka kuma-25.5%, nokusho ukuthi bekuthe ukwenyuka kusuka kuma-25.4% kwisigamu esifanayo ngonyaka owedlule.Lokhu kukodwa nje kubeka umthwalo emahlombe ayo yonke imikhakha ukuthi ibhukule yeseke izinhlaka zikahulumeni zokwakhiwa kwamathuba emisebenzi ukuze abantu abaningi baseNingizimu Afrika bakwazi ukuthi basebenze.Uhulumeni ngakolunye uhlangothi, ngokusebenzisa uHlelo Olunamaphuzu Ayisishiyagalolunye , usebenza kanzima ukwenza ukuthi kukhule futhi kwakheke amathuba amasha ezizindeni ezibalulekile zomnotho kuleli.7.2. IKhabhinethi iyasemukela isimemezelo esenziwe nguMongameli uZuma ngokuthi izimali zokufunda ezikhungweni zemfundo ephakeme azizukwenyuka ngisho nangesenti onyakeni wokufunda wezi-2016. Lesi sinqumo siletha ukukhululeka ngakwezezimali obekudingeka kakhulu, ikakhulukazi kubantu bakithi abahlwempu, kubasebenzi kanye nasemindeneni eswele kakhulu enabafundi abasemanyunivesi.IKhabhinethi iphinda futhi yemukele isinqumo esithathwe nguMongameli ukusungula ikhomishani ezobheka zonke izinto ezishiwo ngabafundi basezikhungweni zemfundo ephakeme. UMongameli uzomelele le khomishani kanye nemigomo ezosebenza ngaphansi kwawo ngesikhathi esifanele.7.3. IKhabhinethi iyakwemukela ukungenelela okwenziwe uMnyango Wezamanzi Nenhlanzeko ukwelekelela imiphakathi KwaZulu-Natali kanye naseFreyistata. Izindawo ezihlinzekwa ngamadamu esifunda amakhulu kanye nezinye izindawo ezigcine amanzi zona zisaphephile ngokwamanzi okwamanje ngoba njengamanje lezi zindlela zokugcina zisesesimweni esihle ngoba sikhuluma nje amadamu anokugcwala okusesilinganisweni esingamphesenti angama-66.IKhabhinethi iyakwemukela ukusungulwa Kwekomidi LoNgqongqoshe (i-IMC) maqondana Nokuphepha Kwamanzi kanti leli komidi liholwa nguNgqongqoshe Wokwengamela Ngokubambisana Nezendabuko u-Pravin Gordhan. I-IMC yakhiwe oNgqongqoshe bale Minyango elandelayo: UMnyango Wezokuthuthukiswa Kwezindawo Zasemakhaya Nezinguquko Kwezomhlaba; Owezamanzi Nenhlanzeko, kanye Nowezolimo, Ezamahlathi Nezokudoba. Leli komidi liyokholuma liphinde liveze izindlela zokungenelela ukusiza leyo miphakathi ekhahlanyezwe yisomiso.7.4. IKhabhinethi izwile futhi nangezigemegeme ezenzeke ezweni lase-Nigeria lapho khona inkampani yakwa-MTN’s iye yahlawuliswa izigidigidi ezi-5.2 zamadola aseMelika Yikhomishani Yezokuxhumana Yase-Nigeria. IKhabhinethi yethemba ukuthi izingxoxo ezikhona neziqhubekayo njengamanje phakathi kuka-MTN kanye nabasemagunyeni ezweni lase-Nigeria kuzoholela ekutheni kusonjululwe ngokuphazima kweso lokhu kungaboni ngaso linye ukuze kuqinisekiswe ukuthi inkampani yakwa-MTN iyaqhubeka nomsebenzi wayo wokutshala izimali emnothweni wasezweni laseNigerian.8. Ukubhonga emswaneni8.1. IKhabhinethi ishaqeke kakhulu ngokudlula emhlabeni ngokuzuma okukhulu kukaChumani Nqakula, nobeyindodana kaNgqongqoshe Wezokuvikela noMakadebona Bezempi uNosiviwe Mapisa-Nqakula kanye no-Charles Nqakula, oyiLungu LePhalamende. IKhabhinethi ithi dudu emndenini wakwaNqakula kanye nakubangani ngokunjalo.8.2. IKhabhinethi yedlulisa ukudabuka okukhulu emndenini kanye nasezihlotsheni zikaNgqongqoshe Wezemisebenzi Kahulumeni Nokuphathwa Kwayo u-Adv Ngoako Ramatlhodi, ngokushiywa emhlabeni ngumama wakhe obeseneminyaka yobudala engama-95, umama uMmatlou Elizabeth Ramatlhodi.9. AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye nokuqinisekiswa kokufaneleka kwabo kulezi zikhala kwavunywa.1. UMnu Mogojare Richard Seleka uqashwe Njengomqondisi-Jikelele (i-DG) eMnyangweni Wezamabhizinisi Kahulumeni; noe2. Mnu Robert Moeketsa Ramasodi uqashwe Njengephini LikaMqondisi-Jikelele: Ukukhiqizwa Kwezolimo, Ezempilo kanye Nokuphepha Kokudla eMnyangweni Wezolimo, Ezamahlathi kanye Nezokudoba.9.1.  Ibhodi Yenhlangano Ebhekele Ukusebenza Kwezimoto Emgwaqeni:a) UNks Daphline Harridene Charlotte-Ann Ewertse – Uqokwe Njengelungu Elingesiyona Ingxenye Yesigungu Seziphathimandla; no-  b)  Mnu Thulani Matiki Norman Kgomo – Uqokwe Njengelungu Elingesiyona Ingxenye Yesigungu Seziphathimandlac   9.2.    Ibhodi Yenhlangano Yomphakathi Yokutshalwa Kwezimali:a)    UNks Lindiwe Toyi – unguMqondisi Ongasiyona Ingxenye Yesigungu Seziphathimandla;b)    UNks Sandra Beswick – unguMqondisi Ongasiyona Ingxenye Yesigungu Seziphathimandla;c)    UNks Tantaswa Fubu – unguMqondisi Ongasiyona Ingxenye Yesigungu Seziphathimandla;d)    UDkt Claudia Manning – unguMqondisi Ongasiyona Ingxenye Yesigungu Seziphathimandla;e)    UMnu Pitsi Paul Moloto – unguMqondisi Ongasiyona Ingxenye Yesigungu Seziphathimandla; no-f)    Nks Matshepo Faith More – obuye waqokwa Njengesikhulu Esiphezulu Esibhekele Ukusebenza Kwezimali.9.3.    Ibhodi Yesikhungo Sokuthuthukiswa Kwezezindlu:a)    UMnu Mavuso Walter Msimang – uSihlalo;b)    UMnu Maanda Emmanuel Mutheiwana;c)    UMnu Pravin Amar Singh;d)    MUnu Thuthuka Siphumezile Songelwa; kanye no-e)    Mnu Nkululeko Nkosingiphile Vilakazi – omele uNgqongqoshe Wezemisebenzi Yomphakathi.Imibuzo:Nks Phumla Williams (Ibambela Lomkhulumeli weKhabhinethi)Umakhalekhukhwini: 083 501 0139 "
Isitatimende Somhlangano WeKhabhinethi wangomhla ziyi-18 Lwezi 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/zu/speeches/statement-cabinet-meeting-18-november-2015-19-nov-2015-0000,"1. Ukuqaliswa Kokusebenza Kwezinhlelo Zikahulumeni Ezisemqoka1.1. IKhabhinethi incoma uMnyango Wezokuhlaliswa Kwabantu ngokunika abantu izindlu ohlelweni olwaziwa ngokuthi yiSavanna City Integrated Human Settlements project olukuMasipala Wesifunda waseSedibeng kubantu abahluphekile. Abantu asebezakhele amagama eNingizimu Afrika baye babambisana nalabo ababambe iqhaza odabeni lokwakhiwa kwezindlu, kuhlanganisa izimeya kanye nezikhulu zikaMasipala Wesifunda iSedibeng, ekupendeni lezi zindlu ebeseziphothuliwe ngesikhathi sokwethulwa kwazo kwaphinde futhi kwethulwa nezingadi ezihambisana nalezi zindlu.Cishe yizindlu eziyi-18 000 ezakhiwe, nokuzuze kuzo abantu abadala, abantu abaphila nokukhubazeka, imindeni eyondliwa yizingane kanye naleyo eyondliwa ngabantu besifazane. IKhabhinethi iphinda futhi yemukele ukumenyezelwa kokuthi ngonyaka ozayo lo Mnyango uzokwethula uhlelo, noluzokwenza ukuthi kwakhiwe izindlu eziyizi-60 000.1.2. IKhabhinethi iyayemukela inqubekelaphambili eseyenziwe uhlelo olwaziwa ngokuthi yi-Tshepo 10 000, nokuwuhlelo olusiza ukulwa nokungaqashwa kanye nokungaqasheki kwabantu abasha ngaphansi Kwedolobha laseTshwane. Le projekthi ezodla izigidi zamarandi esungulwe Yidolobha ngokubambisana neNyuvesi yasePitoli, ifisa ukuqeqesha abantu abasha abangasebenzi ababalelwa kwizi-10 000 ngokuthi ibafundise amakhono kanye nobuchule ababudingayo ukuthi bakwazi ukufaka amathenda ekwenziweni kwamaprojekthi.Ngemuva kokuphothulwa kokuqeqeshwa, abantu abasha bayaye bese bezisungulela baphinde baphathe imiphilandawonye eyimpumelelo kakhulu. sikhuluma kumanje nje, yimiphilandawonye engaphezu kwe-190 esihlinzeke abantu abasha abaningi ngamathuba emisebenzi. Ngaphezu kwalokho, iminyango engaphansi kukamasipala iyaye bese iqasha abanye babantu abasha abasuke sebethole lokhu kuqeqeshwa.1.3. IKhabhinethi iyakwemukela ukulungiswa komgwaqo u-R25 (P6-1), nokungumgwaqo oyibanga elingamakhilomitha angama-42 kanti lo mgwaqo uhlanganisa iGauteng kanye neLimpopo. Le projekthi ehamba phakathi kwe-Bapsfontein kanye ne-Bronkhorstspruit, iqashe abantu abangaphezu kwama-200. Le projekthi izophinda futhi ihlomulise imikhakha yezolimo kanye nowezokumbiwa phansi endaweni ngokukhuthaza ukuhamba ngokushesha kwamaloli athwala impahla naphinda futhi ahlinzeke ngezinsizakalo endaweni.2. Izinqumo ZeKhabhinethi eziqavile2.1. IKhabhinethi iye yabekwa esithombeni nguMnyango Wezesayensi Nobuchwepheshe, njengoba izoba nesonto elikhulu lesayensi lomphakathi nelaziwa ngokuthi: yi-Science Forum South Africa 2015 ngaphansi kwengqikithi ethi: “Ukuvula ingxoxo mayelana nesayensi” kusukela mhla ziyisi-8 kuya kumhla ziyisi-9 kuZibandlela 2015, ePitoli.Lo mcimbi unikeza labo ababambe iqhaza kwisayensi nezinto ezithinta isayensi, abavela eNingizimu Afrika, ezwenikazi lase-Afrika kanye nalabo abangabantu okubanjiswene nabo emazweni omhlaba ithuba lokuthi kube nenkulumongxoxo kanye nokufunda ngenqubomgomo emayelana nokuxhumana phakathi kwesayensi kanye nomphakathi.2.2. IKhabhinethi iye yakuphasisa ukuthi umcimbi we-International Maritime Organisation (IMO) okuyi-World Maritime Day Parallel Event ubanjelwe lapha eNingizimu Afrika ngonyaka wezi-2020. UMnyango Wezokuthutha uzobe usudlulisela lesi sinqumo seKhabhinethi emhlanganweni woMkhandlu we-IMO nokuhlelwe ukuthi ube ngomhla zingama-23 kuLwezi kuya kumhlaka 04 kuZibandlela 2015.3. Imicimbi Ezayo3.1. UMongameli Jacob Zuma uzokwamukela uzakwabo wase-China u-Xi Jinping njengalokhu ezobe esohambeni lwakhe Lokuvakashela Izwe lwezinsuku ezimbili kusukela mhlaka zi-2 kuya mhla zi-3 kuZibandlela. Ngalolu hambo kuhloswe ukuthi kuphothulwe uhlelo lokubambisana phakathi kwalawa mazwe omabili olwaziwa ngokuthi yi- China-South Africa 5-10 Year Framework on Cooperation noluzophinda lugxilise kabanzi izivumelwano zethu kusukela selokhu kwenziwa Isivumelwano sase-Beijing ngonyaka wezi-2010. Lolu hambo luzophinda futhi luqinise luphinde lwelule Ukubambisana Okuningi Kwamaqhinga Okucebisana lawa mazwe omabili abelana ngakho.Ubudlelwano beNingizimu Afrika nezwe lase-China yibona obudlala indima enkulu kakhulu ekutheni leli likwazi ukufezekisa uhlelo lwayo lwentuthuko ngomgomo walo wangaphandle ngoba bandisa imizamo yokwenza ukuthi iHlelo Lokuthuthukiswa Kwezwe (i-NDP) isebenze, kubanjiswane kwezolimo, kwezemvelo, kwezohwebo nezimboni kanye nakwezezimali njengalokhu izwe lisaqhubeka nokuqhubela iNingizimu Afrika phambili. Lobu budlelwano futhi bubuye buhlinzeke ngethuba lokubuyekeza inqubekelaphambili kwiminxa yokuhwebelana evele ikhona kanye nokuthi kube nokubambisana phakathi kwalawa mazwe omabili, kubuye futhi kusheshiswe bese kufezekiswa izindawo ezintsha zokubambisana.3.2.    UMongameli uZuma uzohola ithimba elizobe lilibangise Kwingqungquthela Yamazwe Abambe Iqhaza yehlandla lama-21 ezobe ibanjwe ngaphansi kweNgqungquthela YeNhlangano Yezizwe Yohlaka Lwezokuguquguquka Kwesimo Sezulu (i-UNFCCC) kanye Nengqungquthela Yamazwe Abambe Iqhaza yehlandla le-11 kanti izodlala indima yokuba nguMhlangano Wamazwe asayina Isivumelwano saseKyoto (i-CMP11) nozokuba kusukela mhla zingma-30 kuLwezi kuya mhla ziyi-11 kuZibandlela 2015 eParis, eFrance.Izingxoxo zamazwe ngamazwe zokuthi kube nesivumelwano esisha esisemthethweni ziyoba yiyona mpendulo esimweni sokuguquguquka kwesimo sezulu, nesiyoqala kusukela ngonyaka wezi-2020 kuya phambili. Ngokuhambisana nalokho iNingizimu Afrika ekufunayo njengezwe lase-Afrika futhi nanjengezwe elisathuthuka neliyodinga ukwesekwa ngemuva kweminyaka yezi-2020, iNingizimu Afrika izoqhubeka nokumela kanye nokulwela imigomo enqala ye-UNFCCC, newukulingana kanye nokwehlukana.Emhlanganweni Weqembu lamazwe angama-77 kanye ne-China, iNingizimu Afrika iyofuna ukuqhubeka kanye nokuqinisa ubunye bamazwe athuthukayo ukuze ithole Isivumelwano saseParis esingavuni luhlangothi, esiphokophelele phambili, esigxile kwisayensi nesikhiqiza indawo yokuthuthuka kumazwe asathuthuka.3.3.    UMongameli uZuma uzokwethula umkhankaso weziNsuku Eziyi-16 Zokulwisana Nodlame Oluqondiswe Kwabesifazane Nezingane ngomhla zingama-25 kuLwezi 2015 e-Naauwpoort, eMahikeng ngaphansi kwengqikithi ethi: “Ngibale Nami: Sisonke Siqhubekisela iNingizimu Afrika Engenaludlame Phambili.” Lo mkhankaso ugujwa njengengxenye ye-365 Days of Activism, nokungumkhankaso oqhubekayo ovusa ukuqwasha ngodlame olubhekiswe kubantu besifazane kanye nezingane, futhi uvukuza abantu ukuthi babambe iqhaza ekulweni nokuhlukunyezwa kwabesifazane nezingane unyaka wonke. IKhabhinethi imema bonke abantu baseNingizimu Afrika ukuthi baweseke lo mkhankaso kanye nokuthi basebenzise lesi sikhathi ukuvukuza imiphakathi futhi ibambisane nohulumeni ukuqeda udlame olubhekiswe kwabesifazane kanye nabantwana - #Count me In.3.4. USekelamongameli uRamaphosa uzohola ithimba likahulumeni ekuxoxisaneni nalo okujwayelekile nenhlangano yabacosheli bezindaba okuyi-South African National Editors’ Forum mhla zingama-21 kuLwezi 2015 njengengxenye yokuzibophezela kukahulumeni kanye nohlelo oluqhubekayo lokuqinisa ubudlelwano nezikhungo ezisakaza izindaba. UHulumeni uzobeka esithombeni abahleli bezindaba ngezindaba ezibalulekile kanye nangezinhlelo zikahulumeni ezizayo kanti futhi abahleli bazonikwa ithuba lokuthi baveze ilaka labo kuhulumeni.3.5. INingizimu Afrika izogubha Usuku Lomhlaba Wonke Lwengculaza ngaphansi kwengqikithi ethi - “Siphokophelele Kwisizukulwane Esingenayo i-HIV: SUKUMA. YENZA. VIKELA. LUTHO – kanti lokhu kuyinhlabamkhosi ethi imiphakathi makube khona ekwenzayo ukulwa nalolu bhubhane. Le ngqikithi yakulo nyaka isuselwe kwingqikithi Yenhlangano Yeziwe Yosuku Lomhlaba Wonke Lwengculazi yangeminyaka esukela kwizi-2011 kuya kwizi-2015 ethi: “Ukufinyelela Lapho Kungasekho Muntu Othelelekile”. Usuku Lwengculaza Lomhlaba wonke luzophinda luqinise inkulumompendulwano mayelana nokukhishwa inyumbazane kanye nokucwaswa, futhi luzophinda luvukuze imiphakathi ukuthi ukwazi ukubhekana nokuvikela, ukwelapha kanye nezinsizakalo zokweseka lapho abanaleli gciwane.Umcimbi omkhulu wokugubha Usuku Lomhlaba Lwengculaza uyobanjelwa KwaZulu-Natali. Kanti yiwona kanye-ke lo mcimbi ozoba yisendlalelo sengqungquthela yengculaza okuyi-21st International AIDS Conference ezobanjelwa kuleli eNkosi Albert Luthuli International Convention Centre e-Durbankusukela mhla ziyi-17 kuya mhla zingama-22 kuNtulikazi 2016. INingizimu Afrika iyaqhubeka nokubonisa inqubekelaphambili ekulweni ne-HIV kanye ne-AIDS, ngoba isikwaze ukwelula uhlelo lwayo lokuhlinzeka ngemishanguzo, sikhuluma nje kunabantu abangaphezu kwezigidi ezintathu abadla imishanguzo, kanti isikwaze futhi nokunciphisa ukusuleleka komntwana ngegciwane elithola kumama omzalayo kanti futhi nezibalo zibonisa ukuthi leli lizwe lenza kahle kangcono ekulweni nesifo sofuba.3.6. IKhabhinethi ikhuthaza abantu baseNingizimu Afrika ukuthi bahambele Izimbizo ezihlelwe ezweni lonkana ngesonto elaziwa ngokuthi yiNational Imbizo Focus Week kusukela mhla zingama-30 kuLwezi kuya kumhlaka ziyi-6 kuZibandlela 2015. Le nkundla yenza ukuthi izakhamuzi zikwazi ukufakana imilomo noNgqongqoshe abathile.Isonto i-National Imbizo Focus Week lizokwenzeka ngaphansi kwengqikithi ethi: “Sisonke siqhubekisela iNingizimu Afrika phambili” futhi lapha kuyokwaziswa imiphakathi ngalokho okwenziwa nguhulumeni oHlelweni Olunamaphuzu Ayisishiyagalolunye ekukhuliseni umnotho kanye nasekwakheni amathuba omsebenzi, njengalokhu kwabekwa nguMongameli Zuma eNkulumweni yakhe Echaza Isimo Sezwe ngoNhlolanja 2015. ONgqongqoshe bazophinda basebenzise leli thuba ukukhuthaza umphakathi ukuthi ubambe iqhaza ekulweni nezinto eziningi ezihlukumeza umphakathi, kuhlanganisa nezinto ezihlobene nodlame olubhekiswe kwabesifazane nezingane.  3.7. Inyanga kaZibandlela Yinyanga Yokuxolelana kanti iNingizimu Afrika iyogubha Usuku Lokuxolelana ngomhla ziyi-16 kuLwezi eBhayi, eMpumalanga Kapa ngaphansi kwengqikithi ethi: “Sivala igebe: Sakha ubuzwe baseNingizimu Afrika obufanayo ukuze sibe yizwe elithuthukayo”. Le nyanga ibaluleke kakhulu ngoba ikhuthaza ukuxolelana, ukuthola kanye nokubumbana komphakathi kanti lezi yizinto ezaba yisisekelo sokwakhiwa kwentanto yeningi entsha yaleli lizwe.IKhabhinethi ikhuthaza bonke abantu baseNingizimu Afrika ukuthi basebenzise le nyanga ukuthi baxhumane njengesizwe njengalokhu siqhubeka nokusebenzisana ndawonye sakha isizwe esihlangene nesinenqubekelaphambili.3.8. IKhabhinethi ikhumbuza abakhokhi bentela abangakawahambisi amaphepha abo awubufakazi bokukhokha kwabo intela onyaka wentela wezi-2014/15 ukuthi usuku olungumnqamulajuqu umhla zingama-27 kuLwezi 2015. IKhabhinethi ibonga bonke abakhokhibentela ngokubambisana nohulumeni ngokuhlinzeka ngezinsizakalo ezidingeka kakhulu kangaka ezisiza ukwenza ngcono izimpilo zezinkulungwane zemiphakathi ezweni lonkana.3.9. IKhabhinethi ihalalisela isikhungo soMnyango Wezokuthuthukiswa Komphakathi okuyi-Gender-Based Violence Command Centre (GBVCC) ngokuhlabana kwaso ngomklomelo i-Global Best Contact Centre Award e-Las Vegas, eMelika, ngoLwesine, mhla zi-5 kuLwezi 2015. I-GBVCC isikhungo samahora angama-24 esizinikele ekuhlinzekeni ngokweseka kanye nokweluleka izisulu zodlame olubhekiswe kwabesifazane. Lena enye indaba eyimpumelelo ebonisa uhulumeni onakekelayo omile ekulweni nokuqeda udlame olubhekiswe kwabesifazane.3.10.  IKhabhinethi ihalalisela u-Eskom ngokusebenza izinsuku eziyi-100 ngaphandle kokunqamula ugesi ngisho nakanye (ukunqamula ugesi ngenhloso yokuwaba ngononina). U-Eskom ufinyelele kuleli qophelo ngoLwesibili, mhla ziyi-17 Lwezi 2015. Lezi zinsuku eziyi-100 zokuhlinzeka ngogesi okungaphazanyisiwe akusho nokho ukuthi sekufanele ukuthi sihambele phezulu. Kodwa okunalokho iKhabhinethi imema yonke imiphakathi ukuthi iqhubeke nokusebenzisa izindlela zokonga ugesi.3.11. IKhabhinethi ihalalisela labo abaqokelwe Izindondo Zemidlalo Zowezi--2015  nezizobanjwa ngomhla zingama-22 kuLwezi 2015 eSand du Plessis Theatre eMangaung, eFreyistata. Le miklomelo, izobanjwa ngaphansi kwengqikithi ethi: “Ukuhamba phambili akusikhona nje ukuthi yingoba uhambe phambili; kodwa kuwukwenza lokho okukwenza ukuba uhambe phambili”, kanti izobe igubha iminyaka eli-10 selokhu yasungulwa ukubona kanye nokuhlonipha labo bantu kanye namathimu abenze kahle ngaphakathi ensimini yokudlala kanye nangaphandle. Abantu baseNingizimu Afrika bayakhuthazwa ukuthi baweseke lo mcimbi ngokuthi bavotele uMdlali Ovelele Wonyaka wezi-2015.4. Isimo seKhabhinethi ngezindaba ezisematheni4.1. IKhabhinethi iye yahlanganyela noMongameli Zuma kanye nomphakathi wamazwe omhlaba ekugxekeni kakhulu ukuhlasela kwabashokobezi okwenzeke e-Beirut (e-Lebanon), e-Baghdad (e-Iraq), eYola  (e-Nigeria) kanye nase-Paris (e-France), nokuholele ekutheni kushone abantu abaningi abangenacala kwacekelwa phansi nempahla. INingizimu Afrika imile ayiguquki ekugxekeni zonke izinhlobo zokuhlasela okuqondiswe kubantu phaqa abangenacala futhi iyaphinda iyakuveza ukuthi yona imelele nezenzo zobushokobezi, ngisho noma ngabe zingezaluphi uhlobo futhi zivela kunoma iyiphi indawo, angeke nanini zabekezeleleka.4.2. IKhabhinethi iyayeseka imisebenzi eseyenziwe Yikomidi LoNgqongqoshe BakaHulumeni(i-IMC) Kwinkinga Yokushoda Kwamanzi kanye Nesomiso ukulwa nokuthi imithelela yesomiso ingezweli kakhulu kanti futhi ifisa ukukhuthaza imiphakathi ukuthi isebenzise amanzi ngokuwonga ukuze kuhlale kunamanzi nangomuso.  UHulumeni usengeze ngesamba semali esiyizigidi ezingama-96,6 kuleyo yokuqala ayeyikhiphile okwakuyizigidi ezingama-352,6 nebekwe eceleni ukuthi kwesekelwe imizamo yezwe yokulwa nesomiso ezindaweni ezithintekile. Lokhu kufaka phakathi ukuthengwa kwezimoto ezithwala amanzi ezingama-45 ukuze zisabalalise amanzi ezindaweni ezithintekayo, kumbiwe nemigodi ezokhipha amanzi kuphindwe kulungiswe lezo zindawo ebese zingasasebenzi kahle, kongiwe amanzi futhi aphathwe nangendlela kubuye futhi kuthathisiselwe amanzi emithonjeni eyizizinda zalapho kuvela khona amanzi.UMnyango Wezokuthuthukiswa Kwezindawo Zasemakhaya Nezinguquko Kwezomhlaba, kuzothi kulezo zindawo ezishayeke kakhulu, ukuvumele ukuthi imfuyo ithuthwe iyokhothiswa kwezinye izindawo ezingumhlaba kahulumeni lapho kuzobe kusekhonyana ukudla kwezinkomo. Ngaphezu kwalokho, uMnyango Wokwengamela Ngokubambisana Nezendabuko usubambisane neziMeya ukuzama ukuza nezindlela ezahlukene zokonga amanzi ngaphansi kolawulo loMnyango Wezamanzi Nenhlanzeko.Lokhu kufaka phakathi ukwethula imigomo enqala yokusetshenziswa kwamanzi, ukubheka ukuthi ngabe iyalandelwa yini imigomo yokusetshenziswa kwamanzi; ukuthi kuhlawuliswe labo abenzi ngendlela efanele lapho kufanele khona; ukubeka phambili ukuvala lezo zindawo zamanzi ezivuzayo; ukukhuthaza izinto zobuchwepheshe ezihambisana nokongiwa kwamanzi ezifana namathoyilethi ashaywa ngamanzi amancane; ukongiwa kwamanzi emvula kanye nokusetshenziswa kwamanzi asesebenze kwenye indawo lapho kwenziwa izinto ezifana nokunisela.4.3. UMongameli Jacob Zuma uye wahola ithimba eliqhamuka eNingizimu Afrika ebeliya kwiNgqungquthela Yabaholi be-G20 ebibanjelwe e-Antalya, ezweni lase-Turkey kusukela mhla ziyi-15 kuya kumhla ziyi-16 Lwezi 2015. Ingqikithi yale ngqungquthela yabaholi bamazwe yathi; ukufaka wonke umuntu, ukutshala izimali kanye nokwenza. INingizimu Afrika iphakathi kwamazwe angama-51 awasayina isivumelwano esaziwa ngokuthi i-Agreement on Automatic Exchange to Tax Information e-Berlin, e-Germany ngoMfumfu 2015. La wamazwe azoqala abelane ngolwazi kusukela ngonyaka wezi-2017, kanti lokho kuyokwenziwa ngaphansi komthetho okumanje usezithebeni zePhalamende. UMongameli Zuma ukwamukele ukuphothulwa kwezinto ezizokwenziwa eziyi-15 ngaphansi kohlelo lwe-G20/Organisation for Economic Cooperation and Development Base Erosion and Profit Shifting project, nobekuyizinto ebezibaluke kakhulu ukuqinisekisa ukuthi yonke into ihamba ngendlela efanele kanye nokuzinziza indawo yokwenza imali ekwi-sub-Saharan Africa.4.4. Amalungu e-Southern African Customs Union (SACU) uMkhandlu WoNgqongqoshe aye ahlangana ngomhla ziyi-11 Lwezi 2015 eWindhoek, eNamibia ngaphambi kokwethulwa kwamahhovisi amakhulu e-SACU kanye nangaphambi kokuba nesithangami sokucobelelana ngolwazi noMongameli bamazwe e-SACU kanye noHulumeni. Lo Mkhandlu wasebenzisa leli thuba ukubheka inqubekelaphambili eseyenziwe Ohlelweni Olunamaphuzu Ayisithupha kusukela emhlanganweni wawo wokugcina, waphinda futhi wagcizelela ukuzibophezela kwawo kwi-SACU. UMkhandlu wavuma ukuthi i-SACU le kumele yenze okungaphezulu kokwabelana ngemali eyenziwe nje kuphela kodwa kumele iqhamuke ngisho nanezinhlelo ezizokweseka ukuhlangana esifundeni. Amalungu aphinda futhi emukela ibalazwe kanye namapulani okusebenzela ingqungquthela yabaphathi bamazwe ezobanjwa ngoNhlangulana 2016.4.5. IKhabhinethi iyayemukela Imiphumela Yokucwaningwa Kwamabhuku yezi-2014-15 kuhulumeni kazwelonke kanye nakohlumeni bezifundazwe. Umbiko ubonisa ukuthi kukhona ukwenza ngcono kuyona yonke imikhakha yokucwaningwa kwamabhuku kuhulumeni kazwelonke nohulumeni wesifundazwe. Imiphumela ibonisa ukuthi khona kukhona okuncane okuzanywayo ngasekuphatheni kahle izinto ngendlela kanye nasekuphatheni izimali ngendlela futhi kwenza ukuthi kunokuphathwa ngendlela manje kweminyango kahulumeni, kanti lokhu kubonakale ngokuthi iminyango eminingi kahlumeni ithole imibiko yokucwaningwa kwamabhuku engenawo amachashaza. Lokhu kwenza kangcono kubuye kubonise ukuthi uhulumeni usebenza kanzima ukuqinisekisa ukuthi abantu abasebenzisa izimali zikahulumeni bayaphendula kuyona yonke imisebenzi abayenzayo.Nakuba kukhona lokhu kwenza kangcono ngale ndlela, uhulumeni uthathe isinqumo sokuthi uzoqhubeka weseke leyo minyango ethole imibiko engemihle ukuze kuqinisekiswe ukuthi uhulumeni wonkana usebenza ngendlela engcono kakhulu.4.6. IKhabhinethi iyakwemukela ukuqokwa nguMongameli Zuma kukaJaji uMandisa Muriel Maya njengeSekelamongameli leNkantolo Enkulu Yokwedluliswa Kwamacala ngokwemigomo yesigaba se-174(4) soMthethosisekelo waseNingizimu Afrika wangonyaka we-1996 kanye nokuqokwa Kwejaji uNonkosi Zoliswa Mhlantla njengojaji eNkantolo Yomthethosisekelo ngokwemibandela yesigaba se-174(3) soMthethosisekelo waseNingizimu Afrika we-1996.Lokhu kuqokwa kwalaba kuqinisa ukuzibophezela kweNingizimu Afrika ukuthi kube nobulingana kobulili ezingeni eliphezulu kakhulu futhi kuqhubela phambili ukushintshwa kanye nokuguqulwa kwamajaji. IKhabhinethi iyabahalalisela bobabili abehluleli futhi ibafisela okuhle kodwa ekusebenzeni kwabo ekwenzeni lomsebenzi obucayi kangaka esigqikini samajaji eNingizimu Afrika.4.7. IKhabhinethi ifisa ukuhalalisela uDkt S’thembile Ngidi oqophe umlando ngenkathi ethweswa imiyezane eCollege of Medicine South Africa njengodokotela wokuqala ongumuntu wesifazane ukuba ngudokotela ofunde wagogoda ekuhlonzeni kanye nasekudanjisweni komdlavuza KwaZulu-Natali kanti ungowesibili kuphela kuleli lizwe.4.8. IKhabhinethi imncoma kakhulu umenzi wamafilimu waseNingizimu Afrika uReina-Marie Loader owenze umbhalo osabhayisikobho onesihloko esithi ‘Horn’ nothole ukunconywa okuningi kakhulu, nowaze waqokelwa ngisho nemiklomelo ama-Rhino Conservation Awards anonyaka wezi-2015 ngoNtulikazi ngaphansi komkhakha othi: Best Awareness, Education and Funding, wase uphumelela kwindondo eyaziwa ngokuthi i-Best Conservation Film kwi-International Film Festival eNew York City, e-USA eyabanjwe khona ngonyaka wezi-2015.4.9. IKhabhinethi ithi dudu emndenini kanye nakubangani beSekelangqongqoshe loMnyango Wezamanzi Nenhlanzeko, uNks Pamela Tshwete, ngokushiywa emhlabeni ngumama wakhe, uMama uRuth Nomzi Zondeki.4.10. IKhabhinethi yedlulisa amazwi enduduzo kuhulumeni wasezweni lase-New Zealand, emndenini, kubangani kanye nakwinhlangano yebhola lombhoxo iNew Zealand Rugby Union ngokudlula emhlabeni kwesihlabani sebhola lombhoxo, uJonah Tali Lomu, obaziwa kakhulu ngegalelo lakhe emdlaweni wezombhoxo.5.  AbaqashiweBonke laba abaqashiwe ukuqashwa kwabo kuyoqinisekiswa mhla izicucu zokuqashwa kwabo kanye nokuqinisekiswa kokufaneleka kwabo kulezi zikhala kwavunywa.5.1.  Ukwelulwa Kwesivumelwano Sokusebena iminyaka emihlanu sikaMnu Maswahle Diphofa – uMqondisi-Jikelele (i-DG): uMnyango Wezemisebenzi Kahulumeni Nokuphathwa Kwayo.5.2. Ukwelulwa Kwesivumelwano Sokusebenza izinyanga eziyishumi nambili sikaNks Nonkululeko Sindane – u-DG: uMnyango Wezobulungiswa kanye Nokuthuthukiswa Komthethosisekelo.5.3. UMnu Livhuwani Tommy Makhode njengeSekela likaMqondisi-Jikelele: Ukuhlelwa Kwesikhungo kanye Nokweseka eMnyangweni Wezesayensi Nobuchwepheshe.5.4. UMnu Rory Gallocher njengeSikhulu Esiphezulu Kwisikhungo Esilawula Izindlu Zomphakathi.5.5. UDkt Pradish Rampersadh njengoMqondisi Omkhulu WoMkhandlu WaseNingizimu Afrika Wemisebenzi Yesayensi Yemvelo.5.6. UMnu Mark Barnes njengeSikhulu Esiphezulu Jikelele Kwinhlangano Yeposi YaseNingizimu Afrika.5.7. Ibhodi Yebhange i-Development Bank of Southern Africa:i. UMnu Jabulani Philip Moleketi – (uqokwe kabusha futhi kanti unguSihlalo);ii. UMnu Msokoli Frans Baleni – (uqokwe kabusha futhi kanti uyiSekela Sihlalo);iii. UNks Martie Janse van Rensburg – (UnguMqondisi Ongasiyona Ingxenye Yesigungu Seziphathimandla);iv. UNks Malijeng Theresa Ngqaleni – (UnguMqondisi Ongasiyona Ingxenye Yesigungu Seziphathimandla); kanyev. UNks Kameshni Naidoo – (uqokwe kabusha futhi njengoMqondisi Ongasiyona Ingxenye Yesigungu Seziphathimandla).5.8. Ibhodi Yenhlangano Yomshuwalense Wengcuphe Eyisipesheli:i. UNks Margaret Octavia Ndlovu – (uqokwe kabusha futhi njengoMqondisi Ongasiyona Ingxenye Yesigungu Seziphathimandla); kanyeii. NoNks Bulelwa Mnkangisa – (uqokwe kabusha futhi njengoMqondisi Ongasiyona Ingxenye Yesigungu Seziphathimandla).Imibuzo: UNks Phumla Williams(Ibambela Lomkhulumeli weKhabhinethi)Umakhalelukhukhwini: 083 501 0139"
Isitatimende somhlangano weKhabhinethi wamhla ziyisi-9 Zibandlela 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/zu/speeches/statement-cabinet-meeting-9-december-2015-11-dec-2015-0000,"1.    Ukuqaliswa kokusebenza kwezinhlelo zikahulumeni ezisemqoka1.1.    IKhabhinethi ikwamukele ngezandla ezimhlophe ukusayindwa kwezivumelwano ezingama-26, ngenkathi uMongameli wase-China u-Xi Jinping ehambele kuleli esikhathini esifushane esedlule, ezibalelwa kwizigidigidi zamarandi ezingama-94. Lezi zivumelwano zibandakanya nesamba semali engamarandi ayizigidigidi eziyi-12 yokusungula isikhungo sokwakha izimoto eNingizimu Afrika, nemali ebolekwe abakwa-Eskom engamaDola aseMelika ayizigidi ezingama-500 yokuthuthukisa ingqalasizinda kanye nesibambiso samaDola aseMelika ayizigidigidi ezimbili nesigamu esinikezwe abakwa-Transnet, esikhishwe yiBhange Lentuthuko lase-China.  Njengengxenye yeNgqungquthela Yesibili Yobambiswano Phakathi Kwamazwe ase-Afrika ne-China (i-FOCAC), uMongameli Xi Jinping wathembisa ukuthi izwe lakhe lizohlinzeka ngemali engamaDola aseMelika (i-US$) ayizigidigidi ezingama-60 yentuthuko e-Afrika.Ukwamukelwa kweSimemezelo esisha kanye noHlelo Lokusebenza (lowezi-2016-2018) kwingqungquthela ye-FOCAC kuqinisa ubambiswano oludlondlobalayo phakathi kwe-Afrika ne-China, oluzovula amathuba amasha okuhwebelana nokutshalwa kwezimali ukuze kukhuthazwe ukukhula komnotho.    Umnotho uthole futhi inkuthazo ngesimemezelo seNkampani yakwa-BMW yaseNingizimu Afrika sokutshalwa kwemali engamarandi ayizigidigidi eziyisithupha ophikweni lwayo oluse-Rosslyn, ePitoli, okuwubufakazi bobambiswano olusemqoka olukhona phakathi kwabamabhizinisi nohulumeni, kanye nendima edlalwa ngabamabhizinisi ekuthuthukisweni komnotho.1.2.    NgoLwesibili mhla ziyisi-8 kuZibandlela, uMongameli Zuma uzohlonipha ngeziNdondo Zezwe abantu baseNingizimu Afrika kanye nabakwamanye amazwe abavelele abafake isandla esikhulukazi ekuthuthukisweni kwabantu. Umcimbi wokunikezwa kweziNdondo Zezwe uhlinzeka ngethuba lokubheka emuva kanye nokubungaza umsebenzi omuhle futhi uletha ukuziqhenya okukhulu kubantu bakuleli. Lezi zindondo zibungaza insebenzo enhle, ukuzinikela kanye nendima enkulu edlalwe ngabantu abathile ngenhloso yokwenza izwe lethu libe yizwe elingcono kakhulu. Sibathulela isigqoko bonke labo abaklonyeliswe ngeziNdondo Zezwe zowezi-2015.1.3.    IKhabhinethi iyabanxusa bonke abantu baseNingizimu Afrika ukuthi amanzi bawasebenzise ngokuwonga. Lokhu kuzolekelela emizamweni ehlukahlukene esiqalisiwe yokunciphisa ukuntuleka kwamanzi, okubhebhethekiswe nayisivuvu sokushisa ebesikhona kulama viki edlule. Nakuba izimvula ezitholakele esikhathini esifushane esedlule ezingxenyeni ezithile zaleli lizwe ziyidambisile kancane inkinga yokuntuleka kwamanzi, ukushoda kwamanzi kuseyinselelo enkulu futhi kudinga ukuthi sonke siqinisekise ukuthi amanzi siwasebenzisa ngokuwonga.1.4.    IKhabhinethi izwakalise amazwi okubonga kubo bonke abantu baseNingizimu Afrika ababambe iqhaza emkhankasweni walo nyaka weziNsuku eziyi-16 Wokulwisana Nodlame Olubhekiswe Kwabesifazane Nezingane, ophothulwe izolo. Ucwaningo lwakamuva lukhombisa ukuthi siphezulu isibalo sabantu abasuleleka ngegciwane lesandulela ngculazi (i-HIV) kwizwekazi lase-Afrika, ikakhulukazi abesifazane abasebasha kanye namantombazane aneminyaka yobudala ephakathi kweyi-15 kanye nengama-24.Abantu baseNingizimu Afrika bayakhuthazwa ukuthi baqhubeke nokulwisana nsukuzonke nokuhlukunyezwa kwabesifazane nezingane, njengengxenye yomkhankaso we-#365 Days Campaign Wokulwisana Nodlame Olubhekiswe Kwabesifazane Nezingane kanye nomkhankaso we-#CountMeIn, okuyimikhankaso ezoqhubeka kuze kuphele unyaka ozayo.    Ngokusebenzisa umkhankaso we#365 Days Campaign kanye nowe-#CountMeIn, leli lizwe kudingeka ukuthi liqhubeke nokugqugquzela amalungu omphakathi, ikakhulukazi amadoda, ukuthi asebenzisane nohulumeni ekulwisaneni nalesi sihlava.Kungumthwalo osemahlombe esizwe sonke, nomuntu ngamunye, ukunqanda ukusabalala kwe-HIV ngokuthi sinakekele izimpilo zethu kanye nezabanye abantu.1.5.    IKhabhinethi izwakalise ukuyithokozela inqubekelaphambili eyenziwe wuMkhandlu Wocwaningo Lwezesayensi Nezimboni (i-CSIR) ekuthuthukisweni kwenqubo yokuthola ikhambi lokuvimbela i-HIV.Lokhu sekubeke imboni yezempilo esimweni sokuthi khona maduze nje ikwazi ukuqhamuka nekhambi lokuvimbela isandulela ngculazi elingambi eqolo futhi elizoba nomthelela omuhle kwezomnotho. Njengoba kusenzima kuleli lizwe ukuthola ikhambi lokwelapha ingculazi, abantu baseNingizimu Afrika kumele bazivikele uma beya ocansini futhi balandele umgomo we-ABC (okusho Ukuzithiba, Ukwethembeka kanye Nokusebenzisa Ikhondomu) ngenhloso yokuvimbela ukusuleleka ngegciwane lesandulela ngculazi.1.6    IKhabinethi ibashayela ihlombe bonke abafundi, izitshudeni, othisha, izikole kanye nezikhungo zemfundo ephakeme ngokuphothula unyaka wemfundo obe yimpumelelo, nakuba kube nezinselelo ezithile ngokuqhubeka konyaka. IKhabhinethi ibafisela okuhle kodwa labo bafundi abavumile ukuthi ukuhlolwa kwabo kuhleliselwe onyakeni ozayo, njengoba bezoqala ukubhala ngasekuqaleni kowezi-2016.   1.7  UMnyango Wezokuthuthukiswa Komphakathi, ngokubambisana noMnyango Wezokuvikela kanye noPhiko Lukazwelonke Lwezokuthuthukiswa Kwentsha (i-NYDA), uzobamba iNgqungquthela Yentsha Kazwelonke yesithupha. Lolu wuhlelo lokuthuthukiswa kobuholi entsheni, okuhloswe ngakho ukuguqula uziphatha nokucabanga kwentsha futhi ihlinzekwe ngolwazi oluphathelene namathuba akhona njengamanje enzelwe intsha. Le ngqungquthela izolekelela futhi ekucijeni nokufundisa abafana ukuze bakhule babe ngamadoda abazisayo abesifazane futhi abahloniphayo.1.8  Isivumelwano esisayindwe nguNgqongqoshe Wezemfundo Ephakeme Nokuqeqesha, uDkt Blade Nzimande namazwe e-BRICS abambisene naleli, i-Brazil, Russia, India kanye ne-China – kuhloswe ngaso ukuthuthukisa  uhlaka lokubambisana kwezemfundo esikhathini esizayo.Lesi sivumelwano sibandakanya imikhakha yemfundo yonkana, isu lenqubomgomo yezemfundo amakolishi eMfundo Yobuchwepheshe Bamakhono Ezandla Nokuqeqesha (ama-TVET) kanye nomkhakha wezemfundo ephakeme. Amakolishi angama-TVET anawo amandla nekhono lokuvula amathuba ezomnotho kubantu abasha bakuleli, futhi ngokunjalo alekelele empini yokulwisana nenselelo yokuntuleka kwamathuba omsebenzi, ukungalingani kanye nobubha, okuyizinto ezikhahlameza imiphakathi.Lesi sivumelwano, okuhloswe ngaso ukwenza ngcono izinga lokufundisa kanye nelokuqeqeshwa kothisha, sibophezela futhi namanyuvesi amazwe e-Brics ekusekeleni imiklamo yocwaningo eyenziwa ngokuhlanganyela, sikhuthaze nezinhlelo zokubambisana emazingeni eziqu ze-postgraduate, doctoral kanye postdoctoral futhi siwabophezele nasekushicileleni imiphumela yocwaningo lwezesayensi ngokubambisana. 1.9 UMnyango Wezesayensi Nobuchwepheshe usingathe iNgqungquthela Yezesayensi yaseNingizimu Afrika ngaphansi kwesiqubulo esithi: “Sokhela inhlansi yokuqalisa ukuxoxisana nokufakana imilomo ngezesayensi.” Angaphezu kwama-45 amazwe abambe iqhaza kwizinkulumo-mpikiswano eziphathelene nokuxhumana okukhona phakathi komphakathi nezesayensi, ezobuchwepheshe kanye nokuqanjwa nokusungulwa kwemikhiqizo nezinhlelo ezintsha, ikakhulu ngaphansi kwesimo sentuthuko. Le ngqungquthela ilekelelile futhi nasekuqiniseni ukubambisana kweNingizimu Afrika namanye amazwe omhlaba kwezesayensi, ezobuchwepheshe kanye nokuqanjwa nokusungulwa kwemikhiqizo nezinhlelo ezintsha.1.10    INingizimu Afrika izomelwa eMkhandlwini Wamazwe Ngamazwe Wezolwandle. Leli yigxathu elikhulukazi eliphokophele ekutholeni kwaleli lizwe kanye nezwekazi lonkana ithuba lokudlondlobala nokukhombisa ikhono lalo emkhakheni wezolwandle.Le nhlangano iyona ethweswe umsebenzi wokwamukela izinqumo eziphathelene nezindaba zasolwandle emhlabeni jikelele, kusukela kwezoMnotho Wasolwandle, izinhlelo zokuhlenga abadinga usizo oluphuthumayo olwandle kanye nezindaba eziphathelene nokuphepha nokuvikeleka olwandle.Ukubamba iqhaza kulo mkhandlu kuzosekela izinhlelo zikahulumeni ngokuvula amathuba okukhula nokudlondlobala kwaleli lizwe, ngokusebenzisa iSu Lomnotho Wasolwandle kanye nomkhankaso we-Operation Phakisa, okuhloswe ngakho ukuvula amathuba omsebenzi angaphezu kwesigidi ngowezi-2033.‎1.11 Ngeviki eledlule uMbutho Wezokuvikela waseNingizimu Afrika (i-SANDF) uqalise inqubo yokulungisa kabusha nokuvuselela iSiteshi  Sasolwandle sesiQhingi i-Salisbury e-Durban njengesizinda semikhumbi yezempi esisebenza ngokuphelele. Ukulungiswa kwalesi sizinda kuzophucula amandla nekhono lokuzivikela kwaleli lizwe futhi kufake isandla nasemnothweni wasolwandle.1.12 UMnyango Wezempilo, ngokubambisana ne-Soul City kanye ne-Times Media, wethule isiteshi sikamabonakude esizokwethula izinhlelo zezempilo nenhlalakahle yabantu esibizwa nge-Good Life Network esizokhonjiswa ku-DStv, kwisiteshi nombolo 199. Lesi siteshi sihlinzeka ngezinhlelo ezihlukahlukene ezihlabahlosile futhi ezithokozisayo ezivutshelwe kuleli eziphathelene nokudla okunomsoco, ezempilo nokuzivocavoca ukuze uhlale ungumqemane, amalungelo esintu, izindaba zocansi eziqondiswe entsheni, isandulela ngculazi kanye nesifo sofuba (i-TB), namalungelo abathengi kanye nawabesifazane. IKhabhinethi iyabanxusa abantu baseNingizimu Afrika ukuthi basibukele lesi siteshi sikamabonakude.2.    Izinqumo zeKhabhinethi eziqavile2.1    IKhabhinethi ikwamukelile ukushicilelwa kohlaka loMthetho Odingidwayo ophathelene noMshwalense Kazwelonke Wezempilo (i-NHI) weNingizimu Afrika, ukuze umphakathi uphawule ngalo. I-NHI iyingxenye yezinguquko ezinohlonze ezizokwenziwa nguhulumeni emkhakheni wezempilo.  Le nqubomgomo ihlongoza ukuthi kukhushulwe amandla nekhono likahulumeni lokuhlinzeka ngezinsizakalo zezempilo ezisezingeni eliphezulu kubo bonke abantu abavakashela izikhungo zezempilo ezingaphansi kukahulumeni. Lo mshwalense uzoxhaswa ngezimali yisikhwama esizolawulwa nguhulumeni kazwelonke futhi lesi sikhwama sizobaxhasa nodokotela abazimele abafisayo ukubamba iqhaza. Uma sekuphothuliwe ukuthuthukiswa nokuhlanganiswa kwale nqubomgomo, izoqaliswa kancane kancane esikhathini esiyiminyaka embadlwana futhi izogxila ikakhulukazi ekuqalisweni kokuhlinzekwa kosizo lwezempilo olusezingeni eliphezulu kulezo zindawo ezingalutholi njengamanje.Namhlanje uNgqongqoshe Wezempilo, uDkt Aaron Motsoaledi, uzohlinzeka abezindaba ngolwazi oluphathelene nokuqaliswa kwe-NHI.2.2    IKhabhinethi iyamukelile iNqubomgomo Kazwelonke Edidiyelwe Yokuthuthukiswa Kwezingane Zisencane (i-ECD).Le nqubomgomo yathuthukiswa ngokubonisana nababambiqhaza abahlukahlukene kulo mkhakha. NgoNhlolanja wezi-2015 idlule esigabeni sokubonisana nomphakathi ngenhloso yokuthola izimvo zabantu.  Le nqubomgomo yeze-ECD edidiyelwe izoqinisekisa ukuthi zonke izingane ezisencane kanye nabanakekeli bazo bathola izinsizakalo ze-ECD ezibanzi futhi ezisezingeni eliphezulu, kusukela ngenkathi zizalwa kuze kuyofinyelela kwiBanga R. Le nqubomgomo izokwelula izinsizakalo ze-ECD ukuze zifinyelele nasezinganeni ezineminyaka yobudala eyisishiyagalombili ezinobunzima bokuthuthuka ngendlela efanelekile. Le nqubomgomo ihlinzeka futhi nangohlaka lokuqapha nokuhlola ngenhloso yokuqinisekisa ukuthi iqaliswa ngendlela efanelekile kuzo zonke izingane, kungakhathalekile ukuthi ngezaluphi uhlanga, ubulili noma inkolo.2.3    IKhabhinethi ilwamukelile uhlaka loMthetho Odingidwayo Wezamalungelo Abantu Abakhubazekile kanye neSimo Oluzoqaliswa Ngaphansi Kwaso. Lokho kuhambisana neziNjongo Zentuthuko Esimeme ebandakanya abantu abakhubazekile, ezamukelwa yisiGungu Esibandakanya Wonke Amazwe (i-UNGA) angamalungu eNhlangano Yezizwe (i-UN) ngoMandulo wezi-2015.Le nqubomgomo izosheshisa uguquko futhi ilungise isimo esingagculisi neze esikhona njengamanje mayelana nokubandakanywa ngokuphelele nokudidiyelwa kanye nokuphathwa ngokulingana kwabantu abakhubazekile. 2.4     IKhabhinethi ikwamukelile ukushicilelwa kweNqubomgomo Kazwelonke Yezokuthuthwa Kwendle ukuze umphakathi uphawule ngayo. Le nqubomgomo iqhakambisa futhi ibeke eqhulwini inhlalakahle yabantu ngokuthi iqinisekise ukulingana phakathi kwendlela okwabiwa ngayo izimali zokusekela ukuhlinzekwa kwezinsizakalo emazingeni aphezulu kanye nokuhlinzekwa kwezinsizakalo kulawo makhaya angazitholi ngendlela efanelekile, futhi kusenjalo kulungiswe futhi kuvuselelwe kabusha ingqalasizinda ekhona njengamanje yokuthuthwa kwendle.2.5    IKhabhinethi ikwamukelile ukwethulwa ePhalamende laseNingizimu Afrika Kombiko Wesihlanu Okhishwa Ngezikhathi Ezithile Kuphela (wezi-2009-2014) ophathelene Nokuqaliswa Kwesivumelwano Sokuqedwa kwazo zonke Izinhlobo Zokucwaswa Kwabesifazane. Lo mbiko uhlinzeka ngemininingwane efingqiwe mayelana nemithetho ehlukahlukene nezinqubomgomo kanye nezinhlelo eziqalisiwe ukuze kutholakale ukuthi zinawo yini umthelela obonakalayo, futhi uhlinzeka nangemininingwane yalokho osekufezekiswe yileli lizwe mayelana nokufukulwa nokuthuthukiswa kwabesifazane kanye nokulingana ngokobulili. Lo mbiko uyakwamukela futhi ukuthi kusenezinselelo nezithiyo ezingafuni ukushabalala ezivimbela ukuqedwa kokungalingani nokucwaswa kwabantu abathile kuleli.2.6    IKhabhinethi ikwamukelile ukushicilelwa koHlaka Lohlelo Lokusebenza Lukazwelonke Lokulwisana Nobuhlanga, Ukucwaswa Kwezinhlanga Ezithile, Ukukhishwa Inyumbazane Kwabantu Bakwamanye Amazwe Abakuleli kanye Nokungabekezelelani Okuhlobene Nalokhu, ukuze umphakathi uphawule ngalo.Lolu hlelo luyisu lokusebenza lukazwelonke elididiyelwe futhi elihlelekile okuhloswe ngalo ukulwisana nobuhlanga kanye nokwakha iNingizimu Afrika ebuswa ngentando yeningi eqinisekisayo ukuthi kuqedwa ngokuphelele ukucwasana ngokobuhlanga nangokobulili.Luhlinzeka futhi ngohlaka lokuqinisekisa ukuthi leli lizwe lonkana lithabatha izinyathelo ezihleleke kahle, ezihambelanayo futhi ezizoqhubeka isikhathi eside ngenhloso yokulwisana nokhondolo lobuhlanga kanye nokucwaswana ngokobuhlanga.Luzolekelela iNingizimu Afrika ukuthi ikwazi ukufezekisa izibopho zayo zikazwelonke, nezesifunda kanye nezamazwe ngamazwe, ikakhulukazi isiMemezelo Sesivumelwano saseThekwini kanye noHlelo Lokusebenza olwamukelwa yiNhlangano Yezizwe kwiNgqungquthela Yamazwe Omhlaba yokulwisana Nobuhlanga eyabanjwa ngowezi-2001.2.7        IKhabhinethi yethulelwe nolwazi mayelana nenqubekelaphambili eseyenziwe ohlelweni lokufudukela kumsakazo wedijithali. Ikwamukelile ukuqala kwesikhathi lapho isiginali yokusakaza ngedijithali izosebenza kanye kanye nesiginali ye-analogi eNingizimu Afrika kusukela mhla lu-1 kuNhlolanja 2016, kuze kufike usuku lomnqamulajuqu wokuqedwa kwe-analogi ngokuphelele.Ukufuduswa kwezinsizakalo zokusakaza nge-analogi ziye kwidijithali kuzokhulula amagagasi okusakaza ngomoya adingeka kakhulu, okuzokwenza ukuthi lawo magagasi asetshenziselwe ukuhlinzeka ngezinsizakalo ze-inthanethi esheshayo. Lokhu kuzobeka umnotho waseNingizimu Afrika esimweni sokuncintisana neminotho yakwamanye amazwe ngokuthi kuvuselelwe imboni yezokusakaza, kuqiniswe imboni yezama-elekthronikhi, kuvulwe amathuba omsebenzi futhi kwandiswe isibalo sezinhlelo zomsakazo ezivutshelwe ngaphakathi kuleli kanye nezinhlelo ezizokwanelisa izidingo zabantu abahlukahlukene.2.8     IKhabhinethi ithulelwe ulwazi ngalokho okutholwe wuMbiko wezi-2014 Wezinkomba Zesayensi, Ubuchwepheshe kanye Nokusungulwa Nokuqanjwa Kwemikhiqizo Nezinhlelo Ezintsha eNingizimu Afrika nezinqubo zakamuva eziphathelene nokusebenza koHlelo Lukazwelonke Lokusungulwa Nokuqanjwa Kwemikhiqizo Nezinhlelo (i-NSI) ezintsha, okhishwa njalo ngonyaka nguMkhandlu Kazwelonke Wezokweluleka mayelana Nokusungulwa Nokuqanjwa Kwemikhiqizo Nezinhlelo Ezintsha.Lo mbiko usebenzisa izinkomba ezisemqoka kakhulu ngenhloso yokuhlola umsebenzi we-NSI kanye negalelo layo kwizinto ezibalulekile eziseqhulwini kuleli njengoba zibekwe ngokucacile oHlelweni Lokuthuthukiswa Kwezwe (i-NDP) kanye nezinye izincwajana eziphathelene nezinqubomgomo ezilekelelayo ekuthuthukisweni kwenhlalo-mnotho yabantu bakuleli. 2.9    IKhabhinethi ikwamukelile ukuhlelwa kabusha kwezifundankantolo (zezimantshi) eLimpopo naseMpumalanga, kanye nokuqokwa kweNkantolo Kamantshi yaseLephalale njengesizinda sesikhashana soPhiko lwaseLimpopo lweNkantolo Ephakeme, kuze kufike isikhathi lapho kuzokwakhiwa khona isizinda esizimele ngasodwana esizosebenza ngokugcwele soPhiko lweNkantolo Ephakeme kule ndawo.Ukuhlelwa kabusha kwezifunda-nkantolo zezimantshi kanye negunya lokwengamela leziMpiko zeNkantolo Ephakeme kuyingxenye yezinguquko okuhloswe ngazo ukulungisa ukhondolo lwesikhathi esedlule lokuklanywa kwezifunda-nkantolo ngendlela engenabo ubulungiswa. Futhi kuyingxenye yezinto eziphoqelekile zokuqinisekisa ukulethwa koguquko olubanzi ngenhloso yokwenza ngcono ukutholakala kobulungiswa, okuyinto ehambelana noMthethosisekelo WeRiphabhulikhi  yaseNingizimu Afrika we-1996.2.10     IKhabhinethi iwamukelile umbiko ophathelene nenqubekelaphambili eseyenziwe ekuqalisweni kweziqondiso zeKhabhinethi esifundazweni saseLimpopo ngaphansi kweSigaba 100 (1) (a) soMthethosisekelo.IKhabhinethi ikwamukelile ukuhoxiswa kweziqondiso zeSigaba 100 (1) (a) ngaphambi komhla zingama-31 kuNdasa 2016 kule minyango yesifundazwe elandelayo: Owezempilo; Owezokuthutha; Owezemisebenzi Yomphakathi; Owezemigwaqo Nengqalasizinda kanye neHhovisi likaMgcinimafa.IKhabhinethi ikwamukelile futhi ukuhoxiswa, ngaphansi kwemibandela ethile, kweziqondiso zeSigaba 100 (1) (a) eMnyangweni Wezemfundo ngenhloso yokulungiselela ukuthi iHhovisi likaMgcinimafa Esifundazweni likwazi ukuqalisa ngokuphelele iSigaba 18 soMthetho Wezokuphathwa Kwezimali Zikahulumeni, we-1999 (uMthetho Nombolo 1 we-1999) eMnyangweni Wezemfundo eLimpopo, ngokusekelwa nguhulumeni kazwelonke.IKhabhinethi izamukelile lezi ziqondiso ezilandelayo ezibhekiswe kuNdunankulu nakuNgqongqoshe Wesifundazwe Wezezimali kanye Nowezemfundo:a)    Ukulekelelwa kweminyango yesifundazwe ukuthi ikwazi ukwenza umsebenzi ogculisayo ngokuthi kuqashwe abasebenzi abanekhono futhi abakhuthele;b)    Ukuphothulwa kwenqubo yokugcwaliswa kwezikhala zomsebenzi ezikhona ezingeni labaphathi; kanyec)    Nokubhekana ngqo nenkinga yokuhluleka kwabaphathi ukwenza umsebenzi wabo ngendlela efanelekile kanye nokulwisana nesihlava senkohlakalo.2.11     IKhabhinethi ivumile ukuthi iNingizimu Afrika isingathe iNgqungquthela esemazingeni aphezulu yeziNgxoxo Zokufakana Imilomo Ngodaba Lokulwisana Nezidakamizwa ezobanjwa kusukela mhla ziyi-11 kuze kube mhla ziyi-12 kuNdasa 2016, ngokusekelwa yiNhlangano Yamazwe ase-Afrika.Lesi isigcawu sokulandelela emva kweZingxoxo Zokufakana Imilomo ezabe ziphakathi kwezwe lase-Russia kanye namazwe ase-Afrika, okuhloswe ngaso ukwethula umbono owodwa futhi ofanayo, okhombisa ubumbano nokuvumelana mayelana nokulwisana nenkinga yezidakamizwa emhlabeni. Lokhu kuzokwethulwa kwiSigcawu Esikhethekile se-UNGA esizobajwa ngoMbasa 2016.Impi yokulwisana nezidakamizwa ezingekho emthethweni iyahambelana nalokho okushiwo yi-NDP futhi lezi ziNgxoxo zizohlinzeka ngethuba lokuphucula uHlelo Lukazwelonke Lokulwisana Nezidakamizwa (lowezi-2013-2017) ukuze lube ngolungcono kakhulu kunakuqala.2.12     IKhabhinethi ivumile ukuthi uMnyango Wezokuhlaliswa Kwabantu usingathe ingqungquthela, okuzobanjiswana kuyona noHlelo Lwenhlangano Yezizwe Lwezokuhlaliswa Kwabantu, ngaphansi kwesihloko esithi “Ukuhola Ukulethwa Koguquko Edolobheni: Oluzophendula Imijondolo ibe Yizindawo Zokuhlalisa Abantu Ezibandakanya Umuntu Wonke, Eziphephile, Ezinohlonze futhi Ezisimeme” ezoba ngoNdasa 2016.Le ngqungquthela izosekela i-ajenda yamazwe omhlaba yezentuthuko futhi isekele ne-ajenda yakuleli ngokuqinisa ukwesekwa kweNjongo ye-11 Yezinjongo Zentuthuko Esimeme: Yokwenza Amadolobha nezindawo zokuhlaliswa kwabantu zibe ngezibandakanya umuntu wonke, eziphephile, ezinohlonze futhi ezisimeme.Le ngqungquthela iyingxenye yezingxoxo zokuqaliswa kwe-Ajenda Yenhlangano Yezizwe Yokuletha Intuthuko ezolandelwa emva konyaka wezi-2015 kanye “ne-Ajenda Entsha Yezindawo Ezisemadolobheni” ezokwamukelwa  futhi ilandelwe yiNhlangano Yezizwe ngowezi-2016.2.13       IKhabhinethi ivumile ukuthi uMkhandlu Wocwaningo Lwezolimo usingathe iNgqungquthela yesithathu Yamazwe Omhlaba Ephathelene Nocwaningo Lwezolimo Okuhloswe Ngalo Ukuletha Intuthuko ezobanjwa ngoMbasa 2016. Le ngqungquthela izohlonza ucwaningo lwamazwe ngamazwe kanye nezinto eziseqhulwini eziphathelene nokuqanjwa nokusungulwa kwemikhiqizo nezinhlelo ezintsha ngenhloso yokufezekisa izinjongo zentuthuko yesikhathi esizayo, ikakhulukazi ukuze kuhlomule abalimi abangamalunga omndeni owodwa abalima, balawule futhi basebenze epulazini okungelabo, futhi ukuze kuhlomule nemiphakathi ehlwempu.3.    Imithethosivivinywa3.1.    IKhabhinethi ikwamukelile ukushicilelwa koMthethosivivinywa Wezokuhlelwa Kokuhlaliswa Kwabantu Ezindaweni Ezakhelene Nolwandle wezi-2015 ukuze umphakathi uphawule ngawo. Lo mthethosivivinywa uhlinzeka ngohlaka lomthetho oluzoveza ukuthi ulwandle lungaba negalelo elingakanani kwezomnotho, ngokuthi kugqugquzelwe ukubambisana ekuhlelweni kokuhlaliswa kwabantu kwizindawo ezakhelene nolwandle. Lo Mthethosivivinywa uzolekelela izinhlaka ezikhona njengamanje ze-Operation Phakisa. Ngalokhu kuhloswe ukugquguzela ubambiswano kanye nokulawulwa kwezasolwandle ngendlela ephusile.  4.     Imicimbi ezayo4.1.    UMongameli Zuma uzohola umgubho woSuku Lokubuyisana ozobanjwa kuleli mhla ziyi-16 kuZibandlela e-Port Elizabeth, esifundazweni saseMpumalanga Kapa ngaphansi kwesiqubulo esithi: “Sivala igebe: Sakha isizwe saseNingizimu Afrika esiyimbumba, njengoba siphokophele ekwakheni isizwe esithuthukayo”.4.2.        UNgqongqoshe Wezengqalasizinda Yezokuxhumana Nezinsizakalo Zeposi, uDkt Siyabonga Cwele, uzohola ithimba elizokwethamela iNgqungquthela Yamazwe Omhlaba Yomphakathi Wezolwazi (i-WSIS), ezobanjwa yi-UNGA kusukela mhla ziyi-15 kuya kumhla ziyi-16 kuZibandlela 2015, lapho kuzokwethulwa khona umbono nokucabanga kweNingizimu Afrika, ngenhloso yokufaka isandla ezingxoxweni ze-WSIS+10, okuyizingxoxo ezingeyona ingxenye yezethulo ezisemthethweni.5.    Isimo seKhabhinethi ezindabeni eziqavile ezisematheni5.1.    INingizimu Afrika isingathe ngempumelelo iNgqungquthela Yesikhombisa Yamadolobha ase-Afrika ebihanjelwe yizithunywa ebezimele amadolobha nohulumeni basekhaya base-Afrika, ebibanjelwe eGoli kusukela mhla zingama-29 kuLwezi kuya kumhla zi-3 kuZibandlela 2015. Le ngqungquthela ebihanjelwe yizimeya eziyi-15 000 kanye namakhansela ayizi-500 000 futhi ebibanjwe ngaphansi kwesiqubulo esithi: “Ukusungula nokuqalisa izinhlelo zokwenza ingomuso le-Afrika kube ngeliqhakazile, ngokubambisana nabantu: igalelo loMasipala base-Afrika kwi-Ajenda yowezi-2063 yeNhlangano Yamazwe ase-Afrika”, ingenye yezindlela ezinohlonze futhi eziphathekayo zokwakha ubumbano kwelase-Afrika.Le ngqungquthela yabe igxile ekuqiniseni ohulumeni basekhaya kulo lonke izwekazi lase-Afrika, ikakhulukazi emkhakheni wezokuphathwa kwezimali kanye nokusungulwa kwemithombo ethembekile yokungenisa imali ukuze kufezekiswe i-Ajenda yowezi-2063 – yokuqinisekisa ukuthi izwekazi lase-Afrika liba yilelo esilifunayo.Le ngqungquthela isekela izinjongo ze-NDP lapho amadolobha kanye nohulumeni basekhaya bedlala indima ebalulekile kwintuthuko yethu yonkana.5.2.    IKhabhinethi isenalo ithemba lokuthi ezingxoxweni eziqhubekayo kwiNgqungquthela Yamazwe Abambe Iqhaza (i-COP21) yesigcawu sama-21 soHlaka Lwesivumelwano Senhlangano Yezizwe Esiphathelene Nokuguquguquka Kwesimo Sezulu (i-UNFCCC), kuzofinyelelwa esivumelwaneni esingachemile futhi esizoba yisibopho kuwo wonke amazwe abambe iqhaza.Ukuguquguquka Kwesimo Sezulu yinkinga yomhlaba wonke edinga isixazululo somhlaba wonke, futhi lena yinkinga engaxazululwa kuphela ngokuthi wonke amazwe omhlaba abambisane, ngaphansi kwesivumelwano esibanzi se-UNFCCC okumele sihlonishwe futhi silandelwe yiwona wonke amazwe ayingxenye yaso, futhi kumele wonke amazwe adlale indima ebonakalayo.Thina eNingizimu Afrika, singasho kugcwale umlomo ukuthi sisungule izinqubomgomo  ezisezingeni eliphezulu, ezenzelwe ukubhekana nesimo esiphila ngaphansi kwaso njengamanje kanye nanoma isiphi esinye isimo esiqubukayo, ezikhombisa inkuthalo nokusukumela phezulu, futhi sisungule nezinhlelo zokubhekana nesimo sezulu esiguquguqukayo ngaso sonke isikhathi. Lezi zinqubomgomo ziholwa ngumgomo obanzi wokuletha intuthuko esimeme, oyinsika yeNhloso-Mbono yowezi-2063 oqukethwe yi-NDP.5.3     Njengoba lona kungumhlangano weKhabinethi wokugcina wezi-2015, iKhabhinethi ithanda ukudlulisa izilokotho ezinhle kubo bonke abantu baseNingizimu Afrika ngalesi sikhathi samaholide kaKhisimusi. Ngaphansi komoya wesikhathi samaholide kaKhisimusi futhi ngokulandela umoya woBuntu, iKhabhinethi inxusa bonke abantu baseNingizimu Afrika ukuthi balekelele abantu abahlwempu nabantulayo kanye nemindeni edla imbuya ngothi emiphakathini abahlala kuyona. Thina siyisizwe esinakekelanayo, esihloniphanayo futhi esibalekelelayo abantu abantulayo. Lo Nyaka Omusha ozayo uhlinzeka thina sonke ngethuba lokuzibophezela kabusha ekusebenzeleni ikusasa elingcono futhi eliqhakazile elizohlomulisa umuntu wonke.6.    Amazwi enduduzo6.1.    IKhabhinethi ithanda ukudlulisa amazwi enduduzo kanye nokuzwelana kwayo nomndeni nabangani ba-Mohamed Ismail (“Issy”) Dinat, odlule emhlabeni ngoLwesibili mhla ziyisi-8 kuZibandlela. Ukukhathalela kwakhe abanye abantu kanye negalelo lakhe elikhulukazi emzabalazweni wenkululeko kwasilekelela kakhulu ekutheni sithole inkululeko.7.    AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.7.1.    Ikhomishana Yocwaningo Lwezamanzi:a)    Dkt Nozibele Mjoli (uSihlalo);b)    Slz Sibusiso Vil-Nkomo (iPhini likaSihlalo);c)    Slz Aldo Stroebel;d)    Nksz Nompumelelo Msezane;e)    Dkt Mosidi Makgae;f)    Nksz Masaccha Khulekelwe Mbonambi;g)    Mnu Mxolisi Adolphius Cassius Ndhlovu;h)    Dkt Ntombifuthi Patience Nala; kanyei)    Nalowo omele uMnyango Wezesayensi Nobuchwepheshe.7.2.    Ibhodi Yezamanzi yaseMatola:a)    Nksz NN Mnqeta (uSihlalo);b)    Mnu A Hadebe (iPhini likaSihlalo);c)    Mnu EV Jooste;d)    Mnu AP Le Roux;e)    Mnu BE Hollingworth;f)    Mnu C Mbande;g)    Nksz TF Maenetja;h)    Nksz M Nzimande; kanye noi)    Slz L Louw.7.3.    Ibhodi Yokuxazululwa Kwemibango Kwizikimu Zokuhlaliswa Komphakathi:a)    Mnu Vukile Charles Mehana, (oqokwe kabusha futhi onguSihlalo);b)    Nksz Beauty Nomhle Dambuza;c)    Mnu Bhekumusa Gorden Dlamini;d)    Mnu Taureen Dylan Holmes;e)    Mnu Rajesh Jock;f)    Mnu Oupa Moshongoane Moshebi; kanye nog)    Nksz Nomazotsho Yvonne Memani (oqokwe kabusha).7.4.    Ibhodi Yophiko Lwezentuthuko Lukazwelonke:a)    Nksz Judy Hermans (uSihlalo);b)    Mnu Zolile Thando Ngcakani (oqokwe kabusha futhi oyiPhini likaSihlalo);c)    Nksz Suraya Bibi Khan (oqokwe kabusha);d)    Mnu Abram Stefanus Hanekom;e)    Nksz Sebenzile Matsebula;f)    Nksz Mashila Matlala;g)    Mnu Moses Mabokela Chikane (omele uhulumeni);h)    Nksz Bernice Makgoro Mannya (omele uhulumeni);i)    Nksz Thabitha Shange (omele uhulumeni);j)    Nksz Farzana Suliman Varachia (omele uhulumeni).7.5.    Ibhodi Yophiko Losizo Lwezomthetho lwaseNingizimu Afrika:a)    Slz Yousuf Abdoola Vawda;b)    Mnu Nkosana Mabhuti Francois Mvundlela;c)    Nksz Thulisile Mhlungu;d)    Nksz Nonhlanhla Mgadza;e)    Nksz Marcella Naidoo;f)    Mnu Matome Leseilane; kanye nog)    Nksz Adila Chowan;h)    Nksz Aneline Rhoda (ilungu elizobamba esikhundleni selungu elisaxinwe ngeminye imisebenzi); kanye noi)    Mnu Langelihle Ezrome Mtshali (ilungu elizobamba esikhundleni selungu elisaxinwe ngeminye imisebenzi).7.6.    Ukwelulwa kwenkontileka yomsebenzi kaMnu Thabane Wiseman Zulu njengoMqondisi-Jikelele (u-DG) woMnyango Wezamandla.7.7.    Dkt Mmaphaka Ephraim Tau oqashwe njengePhini likaMqondisi-Jikelele (u-DDG): oPhikweni Lwezokuphathwa Kwezamahlathi Nengcebo Yemvelo eMnyangweni Wezolimo, Ezamahlathi Nezokudoba.7.8.    Nksz Kelebogile Sybil Sethibelo oqashwe njengo-DDG: oPhikweni Lwezokuphatha Nokulawula eMnyangweni Wezobuciko Namasiko.7.9.    Mnu Omega Shelembe oqashwe njengo-DDG: oPhikweni Lokuqapha Umsebenzi Wamabhizinisi kanye Nokuthuthukiswa Kwamabhizinisi Olwazi Lwezobuchwepheshe Kwezokuxhumana eMnyangweni Wezokuxhumana Ngezingcingo kanye Nezamaposi (i-DTPS).7.10.    Mnu Edward Xolisa Makaya oqashwe njengo-DDG: Ophikweni Olwengamele ezase-Afrika eMnyangweni Wezobudlelwano Namazwe Omhlaba Nokubambisana.7.11.    Nksz Thulisile Glory Manzini oqashwe njengo-DDG: oPhikweni Lwezokuphatha e-DTPS.Uma sesiphothula, iKhabhinethi ithanda ukudlulisa amazwi okubonga kubantu baseNingizimu Afrika abawathumelile amafomu abo entela, okuyinto eyenze ukuthi inani lamafomu entela athunyeliwe lifinyelele kwizigidi ezingu-5.94.Leli nani lingaphezulu ngamaphesenti ayi-11.52 uma liqhathaniswa nenani lowezi-2014, futhi isibalo sabantu abathumele amafomu abo entela ngesikhathi esibekiwe libe ngaphezulu kwamaphesenti angama-90, osekwenzeke iminyaka emithathu ilandelana.Leli nani eliphezulu kangaka lokuthunyelwa kwamafomu entela kwenza uhulumeni akwazi ukuhlinzeka ngezidingongqangi ezizokwenza ngcono izinga lempilo yazo zonke izakhamuzi zakuleli.Ngalesi sikhathi samaholide kaKhisimusi, uhulumeni useqalise imikhankaso ehlukahlukene edinga ukuthi bonke abantu baseNingizimu Afrika kanye nabavakashi badlale indima yabo ekuqinisekiseni ukuthi isikhathi samaholide kaKhisimusi sithokozelwa ngaphansi kwesimo esiphephile futhi esivikelekile.IKhabhinethi iyabanxusa bonke abantu ukuthi basebenzisane noMbutho Wamaphoyisa ase-Ningizimu Afrika futhi kumele sibike emaphoyiseni nanoma isiphi isenzo sobugebengu esenzeka emakhaya ethu nasemphakathini. Ngenhloso yokubhekelela ukukhula kwesibalo sezihambi ezizodlula emingceleni yakuleli, yonke iminyango kahulumeni izokwelula amahora okusebenza kuzo zonke izintuba zokungena nokuphuma kuleli kusukela mhla ziyi-10 kuZibandlela 2015 kuze kube ngumhla ziyi-14 kuMasingana 2016. Lokhu kubandakanya uMnyango Wezempilo, Nowezolimo, Nowezamaphoyisa, Nowezasekhaya kanye Nophiko Lwezokuqoqwa Kwentela lwaseNingizimu Afrika. Imininingwame ephelele mayelana nalokhu iyatholakala ku-www.home-affairs.gov.za.Bonke abasebenzisi bomgwaqo bayanxuswa ukuthi bahloniphe imithetho yomgwaqo, kubandakanya nokuthobela umkhawulo wejubane; nokuqinisekisa ukuthi izimoto zabo zisesimweni esikulungele ukuba semgwaqeni; bangashayeli bedakiwe futhi bafase amabhande uma behamba ngemoto. Abantu abahamba ngezinyawo bayanxuswa ukuthi baqinisekise ukuthi ngenkathi besebenzisa umgwaqo ababeki izimpilo zabo engozini kanye nezalabo abahamba ngezimoto. Amaphoyisa omgwaqo azobe ephume ngezinkani ngenhloso yokubhekana ngqo nezaphulamthetho.Imibuzo ingaqondiswa ku:Nksz Nebo Legoabe (Ibambela Lomkhulumeli weKhabhinethi)Umakhalekhukhwini: 082 453 287411 Zibandlela 2015Sikhishwe: wuPhiko Lwezokuxhumana Nokuhlinzeka Ngolwazi (i-GCIS)www.gcis.gov.za; www.gov.za "
Isitatimende somhlangano weKhabhinethi Okhethekile wamhla ziyi-13 Masingana 2016,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/zu/speeches/statement-special-cabinet-meeting-14-jan-2016-0000,"1. Umnotho1.1. IKhabhinethi ibambe umhlangano ngenhloso yokubhunga ngesimo somnotho kanye nezindaba ezihlobene nalokhu eziphathelene nesabelomali. IKhabhinethi iphawule izinto ezimbadlwana ezinomthelela emnothweni wakuleli.Kulezi zinyanga ezedlule zehlile izilinganiso zesimo somnotho emhlabeni jikelele. Ukukhula kancane komnotho womhlaba kukhombisa ikakhulukazi ukungaqhubi kahle kanye nobungozi obuphakeme emazweni asathuthuka amaningi asemqoka, kubandakanya nezwe lase-China.Ukusimama komnotho okubhekwe ngabomvu kwelaseMelika kungenzeka kuholele ekukhuphukeni kwamazinga enzalo emhlabeni jikelele. Ukwehla komthamo wokuhwebelana kanye nezinkinga zokungaqhubi kahle kwezimakethe zamazwe omhlaba kugcizelela isidingo sokuthi amazwe athathe izinyathelo ezinohlonze, futhi enze izinto ngokucophelela okukhulu kulesi sikhathi esizayo.IKhabhinethi iphawulile futhi ukuthi kukhona imihlomulo ethile etholakalayo ngenxa yentengo ephansi kawoyela ongahluziwe. Njengelizwe eliyisikhondlakhondla ekuthunyelweni kwemikhiqizo yezimbiwa emazweni angaphandle, iNingizimu Afrika ikhathazekile ngesimo esiqhubekayo samanani aphansi entengo yezimbiwa.Uhulumeni uyaqhubeka nokwakha uhlaka lwezomnotho olugxile emikhiqizweni ehlukahlukene, futhi imali etholakala ngokuthunyelwa kwempahla zohwebo emazweni angaphandle isancike kakhulu kwimikhiqizo esansimbi kanye nemikhiqizo engakalungiswa ngokuphelele.Ukwehla kwamanani entengo yezimbiwa akubonakali kuyinto ezophela khona maduze nje. Lokhu kusazowukhahlameza isikhathi eside umnotho waseNingizimu Afrika futhi kukhahlameze namazwe amaningi esihwebelana nawo kwizwekazi lase-Afrika.Ukwehla kwamandla eRandi kule minyaka embalwa edlule kuhlinzeka ngamathuba angcono kakhulu okukhulisa umthamo wempahla ethunyelwa emazweni angaphandle futhi lokhu kanye nentengo ephansi kawoyela ongahluziwe, kulekelelile ekwehliseni ingcindezi emgodlagodleni wezimali kahulumeni wakuleli. Kepha-ke, ukungakhuli kahle kweminotho yamazwe ahwebelana neNingizimu Afrika sekuholele ekutheni sehle isidingo sokuthengwa kwezimpahla zaseNingizimu Afrika emazweni angaphandle.Isimo sezomnotho esikhona njengamanje emhlabeni jikelele sithathwa njengesiyinselelo enkulu, ikakhulukazi emazweni asafufusa, ngenxa yenani eliphansi lentengo yezimbiwa kanye nokuqiniswa kwenqubomgomo yezezimali yaseMelika, okuyinto efake ingcindezi kwizilinganiso zokungena nokuphuma kwezimali kanye nokukhula komnotho.  Lokhu sekulunciphise kakhulu uzinzo ezimakethe zezimali.Kula maviki edlule, iRandi laseNingizimu Afrika, okungolunye lwezinhlobo zemali yamazwe asathuthuka okuhwebelwana ngazo kakhulu, likhahlamezeke kakhulu.Kulesi simo esinzima esibhekene namazwe omhlaba, iKhabhinethi iphinde yagcizelela ukuthi kunesidingo sokuthi uhulumeni angenelele ngendlela enohlonze ukuze kubuyiswe umgqigqo namandla okukhula komnotho.1.2. UHlelo Lokuthuthukiswa Kwezwe (i-NDP) luyakuhlinzekela lokhu kungenelela kukahulumeni. Futhi uhulumeni uzokwelula isandla kulabo abambisene nabo, ikakhulukazi abamabhizinisi kanye nezinyunyana zabasebenzi, ukuze kube nokuvumelana ngezinyathelo ezizothathwa ngokuhlanganyela zokuletha uzinzo emnothweni wakuleli, nokuqinisekisa ukwethenjwa komnotho, nokukhuphula izinga lokutshalwa kwezimali futhi kubuyiselwe iNingizimu Afrika emgudwini wokuqinisekisa ukukhula komnotho okubandakanya umuntu wonke. Inkulumo Echaza Ngesimo Sezwe (i-SoNA) ezokwethulwa mhla ziyi-11 kuNhlolanja izochaza kabanzi ngalo msebenzi okumele wenziwe.1.3. IKhabhinethi ikwamukelile ukuthathwa kwezinyathelo ezinqala zokubuyisela leli lizwe emgudwini wezezimali osimeme, esikhathini lapho isimo sezilinganiso zokukhula komnotho ziphansi kakhulu emhlabeni jikelele kanti futhi lokhu kuyinto enomthelela emnothweni wakuleli. UNgqongqoshe Wezezimali u-Pravin Gordhan uzohlinzeka ngemininingwane ephathelene nalezi zinyathelo ngenkathi ethula isabelomali sezwe mhla zingama-24 Nhlolanja 2016.2. Ukuxhaswa ngezimali komkhakha wezeMfundo EphakemeIKhabhinethi izamukelile izichibiyelo ezenziwe kwizabelomali zikazwelonke ezizoholela ekutheni kuthathwe imali ebeyabelwe imiklamo ethile inikezwe amanyuvesi, ngaphandle kokuthi kwephulwe imikhawulo yokusetshenziswa kwezimali ebimenyezelwe phambilini.Esikhathini esifushane esedlule uMongameli Jacob Zuma kanye  noNgqongqoshe Wezemfundo Ephakeme Nokuqeqesha u-Blade Nzimande bamemezele ukuthi le mali izonikezwa izikhungo zemfundo ephakeme ngenhloso yokuzinxephezela njengoba kuvunyelwane ngokuthi ingakhushulwa imali yokukhokhela imfundo ephakeme ngalo nyaka wezemfundo, futhi kukhokhwe ngokuphelele sonke isikweleti semali ekweletwa abafundi abangaphansi koHlelo Lukazwelonke Lokuxhaswa Kwabafundi Ngezimali (i-NSFAS) futhi kuvinjelwe nokukhula kwalesi sikweleti esikhathini esimaphakathi.Lezi zinyathelo zokungenelela ziyimpendulo kahulumeni kwiziphakamiso ezenziwe ezigcawini zokubonisana eziningana eziqale ngoMfumfu 2015 futhi eziqhubekayo. UNgqongqoshe Wezemfundo Ephakeme Nokuqeqesha kanye nethimba lakhe labaphathi babambe imihlangano eminingana nabaholi be-SASCO, nayo yonke iMikhandlu Emele Abafundi (ama-SRC), neNhlangano Yabafundi BeNyuvesi yaseNingizimu Afrika, neNyunyana Yabafundi baseNingizimu Afrika, nabaPhathi Abakhulu (ama-CEO) bama-SETA, neNhlangano Yoguquko Kwezemfundo Ephakeme kanye nekomidi lasePhalamende elengamele ezemfundo ephakeme.UMongameli uphinde futhi wabamba umhlangano nabaholi babafundi, futhi wamemezela ukuthi kuzosungulwa iKhomishana ezocubungula izindaba eziphathelene neMfundo Ephakeme. Lezi zigcawu zokubonisana ziyaqhubeka njengoba sikholelwa ekutheni njengohulumeni kumele sizabalazele ukuthola isixaluzululo esizoziqeda unomphela lezi nkinga. Izimfuno zabafundi ziyahambelana nezinjongo zohlelo lukahulumeni oluphathelene nezemfundo.2.1.1. Njengesinyathelo esiphuthumayo sokubhekana nesimo esikhona njengamanje, kubekwe eceleni isamba semali engamarandi ayizigidigidi ezingu-2.33 okuhloswe ngayo ukuvala isikhala sokushoda kwemali yokuqhuba umsebenzi wansukuzonke emanyuvesi ngenxa yesivumelwano sokungakhushulwa kwemali yokufunda ngowezi-2016.2.1.2. Ngonyaka-mali wezi-2016/17, uhulumeni ubeke eceleni imali yoMbuso engamarandi ayizigidigidi ezingu-2.543 ezokwabelwa i-NSFAS ngenhloso yokuboleka abafundi abahlonziwe abayizi-71 753 abakulungele ukuxhaswa ngezimali ngaphansi kohlelo lwe-NSFAS kodwa kule minyaka emithathu edlule abathole uxhaso lwezimali olungaphelele noma abangalutholanga uxhaso lwezimali. Lokhu kusho ukuthi laba bafundi abakulungele ukuxhaswa ngezimali ngeke basavimbeleka ekutheni bakwazi ukuqhubeka nemfundo yabo ngenxa yemali abayikweletayo.2.1.3. Kunesinye isamba semali engamarandi ayizigidigidi ezingu-2.039 ezokwabelwa i-NSFAS ngonyaka-mali wezi-2016/17 ngenhloso yokuxhasa labo bafundi abasesemanyuvesi ngowezi-2016 abangalutholi uxhaso lwezimali noma abathola uxhaso lwezimali olungaphansi kwalolo abaludingayo, ukuze bakwazi ukuphothula izifundo zabo. Lena yimali ezokwengezwa phezu kwesamba semali engamarandi ayizigidigidi eziyi-10 ezolawulwa futhi yabiwe yi-NSFAS ngonyaka wemfundo wezi-2016.Uhulumeni uzibophezele ekuhlinzekeni imfundo ephakeme mahhala kubo bonke abafundi abaqhamuka emakhaya adla imbuya ngothi futhi abaqhuba kahle ezifundweni zabo kulezo zikhungo zemfundo abafunda kuzona, ngaphansi kwemikhawulo yezimali ezikhona emgodlagodleni wezimali zikahulumeni.IKhabhinethi iyabanxusa abafundi, abasebenzi nabafundisi kanye nabaphathi bamanyuvesi ukuthi babambisane nohulumeni ngenhloso yokufezekisa le njongo kahulumeni. Izenzo eziphazamisa ukufunda noma eziletha amathemba okungeke kufinyelelwe kuwona ziyibuyisela emuva inqubekela-phambili enhle eseyenziwe. Azamukelekile nakancane izenzo zodlame nokusabisa.2.2. IKhabhinethi iyabanxusa bonke abantu baseNingizimu Afrika ukuthi bakwamukele ukuthi esikhathini esizayo sizobhekana nezimo ezinzima. Isimo somnotho emhlabeni sintekenteke kakhulu. Umthelela ongemuhle wamanani aphansi entengo yezimbiwa usuyazwakala eNingizimu Afrika. Ziyaqhubeka izingqinamba esibhekene nazo, ngenkinga yokushoda kwamandla okuphakelwa kukagesi. Isomiso esesabekayo esiqhubekayo njengamanje sesidale ubunzima obukhulu ezifundazweni eziningi zakuleli.IKhabhinethi inethemba lokuthi abantu baseNingizimu Afrika bayaqhubeka nokuba yisizwe esinohlonze, esikwaziyo ukubaluleka kokusebenza ngokubambisana futhi ngokuthula noxolo. Ukudalulwa kwamagama abantu abanezinkolelo zokucwasana ngokobuhlanga okwenzeke esikhathini esifushane esedlule sekuqinise ukuzibophezela kwethu ngokuhlanganyela ekhwakheni umphakathi ongacwasi ngokobuhlanga nangokobulili futhi osimeme nophumelelayo.3. AbaqashiweIKhabhinethi ikwamukelile ukuqashwa kwalaba abalandelayo:3.1. UMnu Shonisani Mathews Munzhedzi, oqashwe njengePhini Lomqondisi Jikelele (u-DDG): Ophikweni Lwezemvelo Ehlukahlukene kanye Nokongiwa Kwemvelo, eMnyangweni Wezemvelo.3.2. UNksz Siphokazi Ndudane oqashwe njengo-DDG: Ophikweni Lokuphathwa Kwezokudoba Nokufuywa Kwezinhlanzi eMnyangweni Wezolimo, Ezamahlathi Nezokudoba.Imibuzo ingaqondiswa ku:Phumla Williams (Ibambela loMkhulumeli weKhabhinethi)Inombolo yeselula: 083 501 0139"
Isitatimende somhlangano weKhabhinethi wangomhla ziyi-17 Nhlolanja 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/zu/speeches/statement-cabinet-meeting-17-february-2016-18-feb-2016-0000,"1. Ukuqaliswa kokusebenza kwezinhlelo zikahulumeni ezisemqoka1.1. IKhabhinethi iyamukele Inkulumo Echaza Isimo Sezwe kaMongameli Jacob Zuma ethulwe ngoLwesine, ziyi-11 kuNhlolanja. Le nkulumo ithula umgudu wamaqhinga wokuqalisa ukusebenza kohlelo lokusebenza lukahulumeni. UMongameli unxuse uhulumeni, abasebenzi kanye nabamabhizinisi ukuba basebenzisane ukuthola izixazululo zokukhula komnotho okusimeme. IKhabinethi isekela izinyathelo zokunciphisa izindleko ezimenyezelwe nguMongameli, ezizochazwa kabanzi nguNgqongqoshe Wezezimali mhla zingama-24 kuNhlolanja.INkulumo Yesabelomali yonyaka wezi-2016/17 izophinda iveze ukwabiwa kwezinsizakusebenza kuzinhlelo zeminyango ezihlukahlukene njengoba kugcizelelwe nguMongameli.1.2. IKhabhinethi ikwamukele ukubanjwa ngempumelelo kweNgqungquthela Yezimayini, ebibanjelwe eDolobheni LaseKapa kusukela ziyi-8 kwaze kwaba mhla ziyi-11 kuNhlolanja. Izikhulu eziqhamuka kumkhakha wezokuvukuza kanye nakohulumeni abaningana base-Afrika zabelane ngemibono yazo ukuthi lo mkhakha ungalunxenxa kanjani utshalomali uphinde usebenzise ngempumelelo amathuba akhona e-Afrika. IKhabhinethi ikuthokozele ukuzibophezela okwenziwe nguhulumeni wase-Japan kokwandisa utshalomali lwakhe eNingizimu Afrika.IKhabhinethi ikuqinisekisile ukuzibophezela kwayo kumkhakha wezokuvukuza ozinzile futhi okhulayo. UMhlahlandlela Wesivumelwano Semboni Yezokuvukuza Ezinzile usekela imboni yezokuvukuza esimweni samanje esinzima. Uhulumeni uyaqhubeka nokucacisa imithetho eza kusetyenziswa futhi uzoqinisekisa ukuthi uMthethosivivinywa Wokuthuthukiswa Kwezimbiwaphansi Nopethroli, osezithebeni zePhalamende, uyaphothulwa. 2. Izinqumo zeKhabhinethi eziqavile2.1. IKhabhinethi iphasise Inqubomgomo Kazwelonke Yezokugembula yokugcina, exazulula izinselele ezithiya ukusebenza ngempumelelo koMthetho Kazwelonke Wezokugembula, wezi-2004 (uMthetho we-7 wezi-2004). Le nqubomgomo isidlulile ohlelweni lokudingidwa kwayo nomphakathi. Le nqubomgomo iphakamisa izichibiyelo kumhlahlandlela wokulawula wezigungu zokugembula futhi iqinisa izindlela zokulawula ngenhloso yokunciphisa ukugembula budedengu. Ufaka amakhasino, amabhingo, imishini ekhona izamba ezithile, kanye nokubhejela amahhashi. Le nqubomgomo izoqeda Isigungu Sikazwelonke Sokugembula kungene Umlawuli Kazwelonke Wezokugembula esikhundleni saso nozokuba ngaphansi koMnyango Wezokuhweba Nezezimboni.2.2. IKhabhinethi ikwamukele ukulethwa ePhalamende koMbiko Wokubuyekezwa Kweminyaka Ephansi Yokuphila Kwengqondo Ukuze Utholakale unecala lobelelesi, nokudingekayo ngokoMthetho Wezobulungiswa Bezingane, wezi-2008 (uMthetho wama-75 wezi-2008). Lo mbiko uphakamisa ukuthi izwe lisebenzise izibopho zomhlaba nesifunda mayelana neminyaka ephansi yokuphila kwengqondo ukuze utholakale unecala lobelelesi lezingane eziphula umthetho.2.3. IKhabhinethi igunyaze ukumenyezelwa kweZindawo Zokuphehlwa Kwamandla Asebenziseka Kabusha (i-REDZ). Lokhu kuzoqondisa izinhlelo zokulawula, kuhlonze izindawo zebalazwe lapho ubuchwepheshe be-Photovoltaic obusebenzisa umonya nelanga kungasetshenziswa khona futhi lapho kungandiswa khona kakhulu ukuphehlwa kukagesi ongena ezintanjeni zikagesi zikazwelonke. Lawa ma-REDZ azoqinisekisa ukuguqukela kumnotho ongcolisa kancane, ukusheshiswa kokuthuthukiswa kwengqalasizinda, kanye nokufaka isandla kumhlahlandlela ocacile noqagulekayo onciphisa izithiyo ezihlobene nezindleko zokuthobela umthetho2.4. IKhabhinethi yazisiwe ngemiphumela Yombiko Wezinkomba ZaseNingizimu Afrika Zesayensi, Ezobuchwepheshe Nokusungula zonyaka we-2014 woMkhandlu Kazwelonke Olulekayo Wezokusungula. Umbiko uhlinzeka lokho okuvamise ukwenzeka ekusebenzeni koHlelo Lukazwelonke Lwezokusungula.  (i-NSI). Luhlola ukusebenza kanye nomthelela we-NSI emisebenzini kazwelonke eseqhulwini njengoba ivezwe kuHlelo Lokuthuthukiswa Kweze (i-NDP).2.5. IKhabhinethi igunyaze ukusetshenziswa kwabafundisi bezikhungo zemfundo ephakeme esebethathe umhlalaphansi kanye nabasebenzi bakahulumeni njengabafundisi baseSikoleni Sikahulumeni Sikazwelonke (i-NSG).I-NSG yathulwa ngokusemthethweni ngonyaka we-2013, esikhundleni seSikhungo Sikahulumeni Sokuphatha Nobuholi (i-PALAMA), futhi sinegunya lokukhuthaza ukufezwa kwemigomo ebusa ukulawula kuhulumeni kanye nokwenza ngcono izinga, ubukhulu kanye nomthelela wokuthuthukiswa kwamandla ezokuphathwa kwezabasebenzi ezikhungweni.Lesi sinyathelo sizohlolwa ngokuqaliswa kokusetshenziswa koHlelo Oluphoqelekile Lokwamukelwa Kwabasebenzi bakahulumeni.Le ndlela yenza ukuthi abasebenzi bakahulumeni bakwazi ukwengeza ukubaluleka emsebenzini kahulumeni. Bazokhipha isipiliyoni, amakhono kanye nolwazi lwabo ukuqeqesha abasebenzi bakahulumeni. Lolu hlelo luzophinda lwenze ngcono ngendlela eyimpumelelo futhi engabizi izinga lezinsizakalo esizihlinzeka umphakathi.2.6. IKhabhinethi ivume Umbiko Wezwe LaseNingizimu Afrika Wesigaba Sokugcina sesi-3 omayelana nokuqala koKusebenza Kwenhlangano Yezentuthuko Nokubambisana Kwezomnotho (i-OECD) (Isivumelwano Sokulwa Nokufumbathisa). Umbiko uzonikezwa Iqembu Elisebenza Ngokufumbathisa le-OECD.Lo mbiko uveza inqubekela phambili eyenziwe nguhulumeni ekungeneleleni kwakhe ukuqeda ukufumbathisa okwenziwa ngabantu abavela emazweni angaphandle ngokubona, ukuphenya kanye nokushushisa amacala amayelana nakho. Lo mbiko uphinda uveze izinyathelo ezithathiwe ukuqwashisa ngalobu bugebengu.2.7 IKhabhinethi ivume ukuthi uMnyango Wezasekhaya (i-DHA) ufakwe kabusha Eqoqwaneni Lezobulungiswa, Ukuvinjelwa Kobugebengu Nezokuphepha.Igunya loMnyango Wezasekhaya wukugcina irejista ephephile, enolwazi okuyilonalona lomazisi kanye nesimo sawo wonke umuntu ongaphakathi kwemigcele yethu, nekwenza kwenzeke yonke eminye imisebenzi yombuso. Uphinde wanikezwa igunya lokusingatha uhlelo lokufuduka, olunomthelela ngqo ekuphepheni kwezwe, ukubumbana komphakathi kanye nokufezwa kwezinhloso zentuthuko.Ngaphambili i-DHA ibifakwe ngaphansi kweqoqwana likaHulumeni Nokulawulwa komsebenzi ojwayelekile wokusekela ukulawula.3. Imithethosivivinywa3.1 IKhabhinethi ikuphasisile ukwethulwa ePhalamende koMthethosivivinywa Wokuvikela, Ukukhuthaza, Ukuthuthukiswa Nokusingathwa Kolwazi Lwendabuko.Lo Mthethosivivinywa ukuvikela, ugqugquzele intuthuko nokulawula Kwezinhlelo Zolwazi lwendabuko.Uhlinzeka ukusungulwa kanye nemisebenzi yehhovisi Likazwelonke Lezinhlelo Zolwazi Lwendabuko, ukuphathwa kwamalungelo abanikazi bolwazi lwendabuko, ukusungulwa kanye nemisebenzi yephaneli yokweLuleka ngezinhlelo zolwazi lwendabuko.Uphinda uvumele ukufinyelela kanye nemibandela yokufinyelela olwazini lwemiphakathi yendabuko neyendawo, ukusungulwa kohlelo lokuqopha lwezinhlelo zolwazi lwendabuko, ukubhaliswa, ukugunyazwa kanye nokunikezwa izitifiketi kongoti bolwazi lwendabuko, ukulawulwa nokuqondiswa kokusungula okuncike olwazini lwendabuko. Lo mthethosivivinywa uzosekela Umthetho Oyisichibiyelo Wemithetho Yobunikazi Bolwazi, wezi-2013 (uMthetho wa-28 wezi-2013).IKhabhinethi ivume ukushicilelwa koMthethosivivinywa Wokuchibiyela Iregistra Yamatayitela yonyaka wezi-2015 ukuthi umphakathi uphawule ngawo. Lo Mthethosivivinywa uchibiyela uMthetho Weregistra Yamatayitela, we-1937 (uMthetho wama-47 we-1937). Lo Mthethosivivinywa uhlose ukuchibiyela uMthetho Wamaregistra Amatayitela, we-1937 (uMthetho wa-47 we-1937) ukuze kufudukwe kusukwa ekusebenzeni ngephepha kuyiwe kulezo ezisebenza ngobuchwepheshe ehhovisi lamatayitela. Uxazulula izindaba zezokuphepha ngokuhlinzeka ukubhalisa kwabadlulisi bezakhiwo njengabasebenzisi abasemthethweni bohlelo lwezobuchwepheshe lokubhaliswa kwamatayitela.3.2 IKhabhinethi ikuvuphasisile ukulethwa ePhalamende koMthethosivivinywa wezi-2015 Wempilo Yezihlahla. Lo mthethosivivinywa wenza umthetho waseNingizimu Afrika uhambisane nezibopho kanye namazinga ukwenza lula futhi kube nobulungiswa ukuhweba komhlaba ukuphephisa ukuhweba komhlaba nokwaleli lizwe ngezihlahla kanye nemikhiqizo yezihlahla. Uma lo Mthethosivivinywa usuphasile, iNingizimu Afrika izokwazi ukuvimbela ukwethulwa kwezindlela zokuhlukanisa zangaphandle zezinambuzane nezifo ezingasabalalisa izinambuzane eziyingozi kanye nezifo zezitshalo kuleli lizwe.3.3 IKhabhinethi ikuvumile ukwethulwa ePhalamende koMthethosivivinywa wezi-2015 Ochibiyela Umthetho Wezinkantolo.Lo Mthethosivivinywa uchibiyela uMthetho Wezinkantolo Zezimantshi, we-1944 (uMthetho wa-32 we-1944) noMthetho Wokuchibiyela Izinkantolo Eziphakeme, wezi-2013 (uMthetho we-10 wezi-2013).Izichibiyelo zihlose ukuphungula usizi lwabakweletayo abazithola behlukunyezwa ohlelweni lokuqoqa izikweletu ezinkantolo zezimantshi kanye nokufaka uhlelo loMnyango Wezohwebo Nezimboni lokususa ulwazi lwezikweletu zabathengi olungeluhle. Lo Mthethosivivinywa uhlose ukuchibiyela izingxenye zoMthetho Wezinkantolo Zezimantshi, we-1994 (uMthetho wa-32 we-1994) (i-MCA), ukubhekana nokusetshenziswa budedengu koMyalelo Wokuchibiyela Izinkokhelo (i-EAO).Lo Mthethosivivinywa uhlose ukubhekana futhi uqede izahlulelo ezikhishwa ngokungemthetho, kakhulukazi ngonobhala bezinkantolo ngaphandle kokubheka umthetho, izikhathi eziningi ngenxa yokungazi noma ukuhlangana nabakweletwayo, nabameli babo noma nabaqoqi bezikweletu. Lo Mthethosivivinywa uzoqinisekisa ukuthi abakweletwayo banikezwa izahlulelo ezihambisana nomyalelo wokukhokha ngamancozuncozu noma Umyalelo Wokuthathwa Kwezinkokhelo ohambisana nemali esemthethweni ebekelwe ukuthi ikhokhwe.4. Imicimbi ezayo4.1 Impelaviki yokuqala yokubhalisa abavoti bebhalisela Ukhetho Lukahulumeni Wasekhaya lonyaka we-2016 kuzoqhutshwa mhla zi-5 zize zibe yi-6 Ndasa 2016. IKhabhinethi inxusa zonke izakhamuzi zaseNingizimu Afrika ukuthi zisebenzise leli thuba futhi zihloniphe le ntando yeningi labantu eyatholakala kanzima ngokuthi ziye ukuyosebenzisa ilungelo lazo lentando yeningi labantu ngokubhalisa kanye nokuvota okhethweni oluzayo.4.2 UMongameli Zuma uzothatha Uhambo Olusemthethweni Lombuso Lokuvakashela i-Islamic Republic of Iran kusukela zi-28 zize zibe ngama-29 Nhlolanja 2016.Lokhu kuvakasha kuzoqinisa ukuxosisana kwethu okuqhubekayo ngezepolitiki nangezomnotho ne-Iran nokwenza ngcono ubudlelwano phakathi kwalawa mazwe.NjengoMkhuzi Omkhulu Wombutho Wezokuvikela WaseNingizimu Afrika (i-SANDF), uMongameli Zuma uzophatha imibhiyozo Yosuku Lwamasosha yehlandla lesihlanu eBhayi, eMpumalanga Kapa, mhla zingama-21 Nhlolanja 2016. Le mibhiyozo eyenziwa minyaka yonke ikhombisa ukusekela nokubonga amalungu esilisa nawesifazane e-SANDF.4.3 UMongameli Zuma uzokwethula inkulumo ekuvulweni Kwendlu Kazwelonke Yabaholi Bendabuko ePhalamende, eKapa mhla zingama-26 Nhlolanja 2016. Ubuhlobo phakathi kukahulumeni kanye nabaholi bendabuko busemqoka njengoba besebenzela ukwenza ngcono izimpilo zabantu.4.4 NgoMgqibelo, mhla zingama-20 Nhlolanja 2016, iPhini likaMongameli u-Cyril Ramaphosa uzohola ithimba loNgqongqoshe kuMbukiso Wokuthuthukiswa Kwentsha oqhutshwa nguMongameli e-Grace Bible Church ePimville, eSoweto. Lo mbukiso usekelwa nguMnyango Wezasekhaya, Umnyango Wezabasebenzi, Umnyango Wezokuthuthukiswa Komphakathi noMnyango Wezokuvikela.IKhabinethi inxusa intsha yakule ndawo ukuthi ithamele lo mbukiso, ozohlinzeka ulwazi mayelana nokuthi ingaziqhuba kanjani izifundo zayo, iqale amabhizinisi kanye nokuhlomula kuzinhlelo zokusekelwa nguhulumeni.4.5 IKhabhinethi ivume ukusingathwa koMhlangano Wase-Afrika omayelana noKuvikelwa Kwabantu kuncike Ekuzikhetheleni Ubulili, Ukuveza Ubulili kanye Nenkulumo, yiKhomishani Yamalungelo Esintu YaseNingizimu Afrika, kusukela mhla zi-3 zize zibe yi-5 Ndasa 2016.Lo mhlangano uzokwenza lula ukuxoxisana ukuze kube nokuqonda kwezimbangela eziyimisuka kanye nokuvela kwalezi zinselele ukuze kutholakale izisombululo ezisebenzayo ezikhona kuMbuso ukubhekana nalokhu kwephulwa komthetho.4.6 IKhabinethi ifisela impumelelo bonke abafundi ababhala ukuhlolwa kokuChibiyela Isitifiketi Sikamatikuletsheni. Abafundi bayakhuthazwa ukuthi bamukele ngezandla zombili uhlelo lwethuba lesibili lokubhala umatikuletsheni olusanda kuthulwa ngokusemthethweni olutholakala kuzo zonke izifundazwe futhi olusiza abafundi ngezifundo zabo ngokusebenzisa izinsiza ezihlukahlukene. Inhloso yoHlelo Lwethuba Lesibili Lokubhala Umatikuletsheni ukunikeza abantu abasha ithuba lokuphasa umatikuletsheni ngaleyo ndlela benze ngcono isimo sezimpilo zabo.Ukuhlolwa kokuchibiyela kuyingxenye yoHlelo Lomnyango Lwethuba Lesibili Lokubhala Umatikuletshenzi kanye nokuhlinzeka abafundi abangakwazanga ukuhlangabezana nemibandela yokukhushulwa neyokunikezwa isitifiketi, kodwa abadinga ukuphasa izifundo ezimbili kuphela ukuze bathole i-NSC ithuba lokwenza njalo.IKhabhinethi iyasamukela isimemezelo esithulwe nguMongameli samagama amalungu Ekhomishini Yophenyo Ngemfundo Ephakeme. Inxusa bonke abantu abanentshisekelo Emfundweni Ephakeme ukuthi babambe iqhaza emsebenzini wekhomishani ukuze kutholakale ikhambi lesikhathi eside kuzinselele ezibhekene neMfundo Ephakeme.5. Isimo seKhabhinethi ezindabeni eziqavile kwezemvelo5.1 UNgqongqoshe Wezezimbiwaphansi uMosebenzi Zwane, Ungqongqoshe Ehhovisini Likamongameli uSusan Shabangu kanye noNgqongqoshe Wezokuthuthukiswa Komphakathi uBathabile Dlamini – abaqokwe nguMongameli Zuma ukuthi basekele uhulumeni wesifundazwe, abaphathi bemayini nemindeni ethintekile kulandela isigameko sase-Lily Gold Mine eBarberton - bazise iKhabhinethi ngezakamumva. IKhabhinethi njengoMongameli icela isizwe ukuthi sigcine emithandazwe nasemicabangweni abavukuzi abathathu abasavaleleke emathunjini omhlaba kanye nemindeni yabo.5.2 IKhabhinethi isakhathazekile ngesomiso esisalokhu siqhubekile nokuhlasela izingxenye ezithile zezwe. Iiphinde yazwakalisa ukubonga kubo bonke abantu baseNingizimu Afrika, abasekela imizamo yokusiza ezindaweni ezihlaselwe yisomiso.IKhabhinethi idlulisa ukubonga kubo bonke abananele ikwelo lokubika ukuvuza kwamazi ukusekela Umkhankaso Wokulwa Nokuvuza Kwamanzi oholwa Ungqongqoshe Wezamanzi Nokuthuthwa Kwendle uNomvula Mokonyane. IKhabhinethi iyabonga ngomoya wobuntu okhonjiswe yisinyathelo esiholwa yi-Operation Hydrate owenze umehluko emiphakathini ekhahlamezekile.5.3 IKhabhinethi idingide yaphinda yabheka imiphumela ephelele yokuqala kokusebenza koMthetho Ochibiyela Imithetho Yentela, wezi-2014. Ngokwalo Mthetho, ukushintshwa kwesikhwama seprovidenti imali yaso ikhokelwe ngamancozuncozu ngenyanga kuzoqala mhla lu-1 Ndasa 2016. Lokho kusho ukuthi kusukela ngalolu suku imihlomulo yesikhwama seprovidenti kanye nemihlomulo yesikhwama sezimpesheni kuzolawulwa ngendlela efanayo ngokuthi uma amalungu esikhwama seprovidenti ethatha umhlalaphansi ayovunyelwa ukuthatha ingxenye yokukodwa kokuthathu njengemali eyisamba futhi ingxenye yokubili kokuthathu yemihlomulo yawo kuyomele ikhokhwe ngamancozuncozu nyangazonke. Njengamanje, lesi simiso siyasebenza kumalungu esikhwama sempesheni sikahulumeni.Izinguquko kulo mthetho zithinta abantu abahola kakhulu kanye nabo bonke abantu abangaphansi kwezikhwama zeprovidenti.Izinhlangano kanye nabantu abaningi bazwakalise ukukhathazeka mayelana nokuqaliswa kokusetshenziswa kwezinguquko ezintsha futhi benza izethulo kuhulumeni mayelana nokuqaliswa kokusetshenziswa kwalezi zinguquko. Kusobala ukuthi, phezu kwezinhlelo zokuxoxisana ezenziwa ngaphambi kokuphasiswa kwalo mthetho, kusekhona ukukhathazeka futhi lokho kukhathazeka kumele kuxazululwe ngokushesha ukuqinisekisa ukuthi ngesikhathi umthetho uqala, izinguquko kumihlomulo yesikhwama seprovidenti ziqale ngaphandle kwezihibe futhi ngempumelelo.Ngalesi sizathu, iKhabhinethi inqume ukuthula umthetho wokuchibiyela uMthetho Ochibiyela Imithetho Yentela ngokushesha ukuhlehlisa ukuqala kosuku lokusebenza kwezinguquko lusuka mhla lu-1 Ndasa 2016 luye mhla lu-1 Ndasa 2018 ukuze kuqhutshekwe nokuxoxisana nabo bonke abathintekayo. Lokho kuxoxisana kungaholela kokunye ukuchitshiyelwa kwemithetho. Umthethosivivinywa Wokuchibiyela uzobekwa ezithebeni zePhalamende ezinsukwini ezimbalwa ezizayo.6. Amazwi enduduzo6.1 IKhabhinethi lithanda ukudlulisa amazwi enduduzo ngokudlula emhlabeni koNgcwele uBhishobhi Glayton Modise we-International Pentecostal Holiness Church. UBhishobhi Modise uhole leli sonto elinamalungu angaphezu kwezigidi ezintathu kuyo yonke iningizimu ne-Afrika, emva kokushona kukababa wakhe futhi ongumsunguli wesonto, Ongcwele u-Comforter Frederick Modise ngonyaka we-1996.6.2 IKhabhinethi lithanda ukudlulisa amazwi enduduzo ngokudlula emhlabeni kwaloyo owayenguNobhala-Jikelele Wenhlangano Yezizwe (i-UN) u-Boutros Boutros-Ghali.  Waqala ukusebenza njenjoNobhala-Jikelele we-UN ngonyaka we-1992 ngesikhathi sokukhula kwamandla e-UN kulandela indima yayo empini yase-Gulf, esebenza ihlandla lokuphatha leminyaka emihlanu elilodwa. Ushonele esibhedlela sase-Cairo ngoLwesibili eneminyaka engama-93. Uyohlale ekhumbuleka ngendima yakhe kwezoxolo nentando yeningi labantu.   7. Ukuhalalisela7.1 Ikhabhinethi lihalalisela uMnu. Kevin Govender weHhovisi elizinze eKapa le-Astronomy for Development and the International Astronomical Union ozoklonyeliswa nabanye ngeNdodo i-Edinburgh yonyaka we-2016 ngokusungula iHhovisi le-Astronomy for Development eDolobheni LaseKapa. U-Govender yisakhamuzi sokuqala saseNingizimu Afrika ukuthola lo mklomelo ohloniphekile wempumelelo kwezesayensi nezobuchwepheshe okunomthelela ekuqondeni nakunhlalonhle yabantu.IKhabhinethi lihalalisela umdansi we-ballet oneminyaka eyi-16 ubudala u-Leroy Mokgatle owine i-Audience Favourite award nomfundaze e-Prix de Lausanne International Ballet Competition e-Switzerland. Uyisakhamuzi sokuqala saseNingizimu Afrika ukuwina lo mfundaze eminyakeni enga-28 futhi ungowesibili emlandweni waleli lizwe.Ikhabhinethi lijoyina uMongameli Zuma ngokuhalalisela abawinde Izindondo zo-Ubuntu Zesibili ezibanjwa minyaka yonke. Lezi zindondo zihlonipha abaholi bezimboni eNingizimu Afrika kanye nabantu abadumile ngendima yabo ekwaziseni ngezintshisekelo zethu zezwe kanye namagugu emhlabeni jikelele.IKhabhinethi lihalalisela umdlali womtshingo u-Wouter Kellerman, iqembu lesicathaminya iLadysmith Black Mambazo nomculi womculo wokholo uNeville D ngokuqokelwa izindondo zama-Grammy zonyaka we-2016. Laba baculi bayakhuthaza futhi bandizisela phezulu ifulegi laseNingizimu Afrika.8. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.8.1 I-Lepelle Northern Water Board:a) Ingonyama uThovhele Tshivhase (Usihlalo);b) Mnu Matsebe Ivor Phasha (Iphini Likasihlalo);c) Mnu Thandeka Thembekile Celiwe Hlongwa (Ilunga);d) Mnu Boxing Phillemon Sebola (Ilunga);e) Mnu Ntale Herold Matsepe (Ilunga);f) Nksz Mankone Mabataung Ntsaba (Ilunga);g) Nksz L Malamba (Ilunga);h) Nksz Josephine Mampheri Letsoalo (Ilunga); noi) Nksz Makgetsi Annabelle Mphahlele (Ilunga). 8.2 Ummeli u-JB Skosana uqashwe njengePhini Likamqondisi-Jikelele (u-DDG): Imisebenzi Yenkantolo Emnyangweni Wezobulungiswa Nokuthuthukiswa Komthethosisekelo (i-DoJ&CD).8.3 UNksz GB La Foy uqashwe njenge-DDG: Ukuthuthukiswa koMthethosisekelo Emnyangweni Wezobulungiswa Nokuthuthukiswa KoMthethosisekelo (i-DoJ&CD).Imibuzo:Nksz Phumla Williams(Ibambela Lokhulumela iKhabhinethi)Inombolo kamakhalekhukhwini: 083 501 0139"
Isitatimende Somhlangano WeKhabhinethi wangomhla zi-2 Ndasa 2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/zu/speeches/isitatimende-somhlangano-wekhabhinethi-wangomhla-zi-2-ndasa-2016-3-mar-2016-0000,"1. Ukuqaliswa kokusebenza kwezinhlelo zikahulumeni ezisemqoka1.1. IKhabhinethi iyamukelile Inkulumo Yesabelomali Yonyaka we-2016 ethulwe nguNgqongqoshe Wezezimali uPravin Gordhan mhla zi-24 Nhlolanja 2016. Lesi sabelomali sikhombisa ukubuyela esimweni, ukuzibophezela kanye nokukwazi ukubhekana nezinselele njengoba sibhekene nesimo somnotho esibi kakhulu emlandweni wamanje.Lesi sabelomali siphendula mayelana nalokho okudingwa yizwe futhi sibuyisa ukuzethemba emnothweni ngokubeka izwe emgudwini wokukhula komnotho ofaka uwonkewonke othembekile, ozinzile futhi okhulayo.IKhabhinethi iyazamukela futhi izinyathelo zokunciphisa izindleko futhi iyazibophezela ekusebenzisaneni nayo yonke imikhakha ekudlaleni indima emizamweni kazwelonke yawo wonke umuntu ukuqalisa ukusebenza umgudu ocatshwe yisabelomali.1.2. IKhabhinethi iyakwamukela ukuthulwa ngokusemthethweni kweThimba Labezindaba Likamongameli (i-PPC) nguMongameli Jacob Zuma. I-PPC izobunjwa ngabahleli bezindaba zombusazwe, ababhali bezindaba zombusazwe, ababika ngezindaba zombusazwe kanye nezintatheli zezindaba zomnotho ezinikezwe imvume yokubika ngeHhovisi Likamongameli ngokugcwele futhi ngokuqhubekayo.Inhloso ye-PPC ukuhlinzeka abemithombo yezindaba ukufinyelela okwenziwe ngcono olwazini. Kuzophinda kwenze ngcono ukufinyela kwabezindaba kuMongameli kanye nakwiHhovisi Likamongameli, ukuze kuqinisekiswe ukuthi izintatheli zithola ulwazi oluyisisekelo kanye nezinhlelo ukwenza ngcono ukuqonda kanye nokubika kwazo. Amalungu abalulekile ezindaba azophinda akhishelwe izindaba yiPhini Likamongameli kanye nanoma yimuphi uNgqongqoshe omenywa nguMongameli ukuthi azise ngezinhlelo ezibalulekile ezweni lethu.1.3. IKhabhinethi izwakalise ukubonga ngomsebenzi owenziwe yiNingizimu Afrika ekubuyiseni uxolo e-Burundi, ngokuhambisana nokuzibophezela kwinqubomgomo yethu yazangaphandle ukuqinisekisa izwekazi elinokuthula futhi elizinzile.IKhabhinethi iphinde yamukela imiphumela yeZingxoxo Zezakhamizi Zase-Burundi ezabanjwa ngesikhathi kuvakashe ithimba eliphezulu loMongameli leNhlangano Yamazwe Ase-Afrika (i-AU) e-Bujumbura e-Burundi, elaliholwa nguMongameli Zuma.1.4. IKhabhinethi iyakwamukela ukuqokwa kukaMongameli Zuma nguNobhala-Jikelele Wenhlangano Yezizwe (i-UN) u-Ban Ki-moon, ukuba abe ngomunye wosihlalo Bekhomishani Ephezulu Yezemisebenzi Kwezempilo Nokukhula Komnotho benoMongameli u-François Hollande weRiphabhuliki yase-France. Lokhu akukhona okokuqala ukuthi uMongameli Zuma aqokwe yinhlangano yomhlaba ukuthi enze umsebenzi ezingeni lomhlaba. Lokhu kuqokwa kukhombisa uwukubona ubuholi obuqotho obukhonjiswe nguMongameli wethu emhlabeni jikelele.Le khomishani izokhuthaza ukudalwa kwamathuba emisebenzi amasha emkhakheni wezempilo emazweni wonke, kakhulukazi lawo angathuthukile kahle. Lokhu kuzophinda kugxilise ukuqaliswa koHlelo Lwentuthuko Ezinzile lwe-2030, oluzokwenza umsebenzi omkhulu ekuxazululeni izinkinga ezintathu okungukuswelakala kwemisebenzi, ububha nokungalingani.1.5. IKhabhinethi iyakwamukela ukuthulwa ngokusemthethweni kweNhlolovo Kazwelonke Yomphakathi yonyaka we-2016 eMamelodi, ePitoli nguNgqongqoshe eHhovisini LikaMongameli u-Jeff Radebe kanye noMqondisi-Jikelele Womnyango Wezezibalo uPali Lehohla. Inhlolovo yalo nyaka yenziwa ngaphansi kwengqikithi ethi “iNingizimu Afrika engiyaziyo, ikhaya engiliqondayo” futhi ihlose imindeni engaphezulu kwesigidi esi-1,5 – nokuyinhlolovo enkulu njengamanje uma kuqhathaniswa neyayibanjwe eminyakeni emihlanu edlule eyenziwa emindenini eyi-300 000 kuphela. Le nhlolovo izokwenziwa ngoMbaso kanti imiphumela yayo izotholakala emaphethelweni kaNhlangulana 2016.1.6. IKhabhinethi iyaqaphela ngokukhathazeka umbiko othulwe yiNhlangano Yezempilo Yenhlangano Yezizwe kanye neNhlangano Yokubambisana Kwezomnotho Nentuthuko Ophenyweni Ngemakethe Yezempilo eholwa nguJaji Sandile Ngcobo. Imibiko ikhomba ukuthi iNingizimu Afrika ihlinzeka izinsizakalo zezokwelashwa ezimba eqolo kakhulu uma kuqhathaniswa namanye amazwe. IKhabhinethi izolinda ukuphothulwa kwalolu phenyo ngaphambi kokwenza isimemezelo mayelana nalolu daba.2. Izinqumo zeKhabhinethi eziqavile2.1. IKhabhinethi igunyaze ukushicilelwa kweQhinga Eliwuhlaka Lokubhekana Nokungcola Komoya Emiphakathini YaseNingizimu Afrika Enabantu Abaningi Abahola Kancane ukuze umphakathi uphawule ngalo. Leli qhinga lihlose ukuhlinzeka indlela egxile ekubhekaneni namazinga aphezulu okugcola emiphakathini enabantu abaningi abahola kancane. Lihlinzeka indlela ehlelekile ukuqalisa imizamo yokunciphisa intuthu edalwa ukusetshenziswa kwezinto ezifana namalahle negesi emakhaya. Lokhu kungenelela kuhlose ukuqinisekisa ukuthi lezi zindawo zithobela Amazinga Kazwelonke Omoya Wendawo Ohlanzekile. Leli qhinga lizosekela iqhinga likazwelonke elisetshenziswa njengamanje ukubhekana nokugcoliseka komoya ezweni.2.2. IKhabhinethi igunyaze ukusingathwa ngokuhlanganyela kweNkomfa Yomhlaba Yengculazi Yama-21 (i-AIDS 2016) phakathi kukahulumeni neNhlangano Yomhlaba Ye-AIDS e-International Convention Centre (ICC) e-Durban kusukela mhla zi-18 zize zibe nga-22 Ntulikazi 2016. Ukusingathwa kwale nkomfa kuzokwenza ngcono ukubhekana kwezwe ne-HIV nesifo sofuba ngesikhathi esifanayo kube nomthelela kwenye yezinselele ezibaluleke kakhulu eNingizimu Afrika, esifundeni kanye nasemhlabeni.Ukusingathwa kwale nkomfa kuzohlinzeka inkudla kubacwaningi abavela emhlabeni jikelele ukuthi babelane ngenqubekela phambili yakamumva yezesayensi kulo mkhakha, ukufunda kumakhono abanye kanye nokuthuthukisa amaqhinga okuqhubezela phambili zonke izingxenye zemizamo yethu yokwelapha nokuvimbela igciwane lesandulelangculazi (i-HIV).3. Imithethosivivinywa3.1. IKhabhinethi ikuphasisile ukwethulwa ePhalamende Kwesichibiyelo Somthethosivivinywa Kazwelonke Wezithuthi Ezihamba Phansi sonyaka we-2015, esichibiyela uMthetho Kazwelonke Wezithuthi Ezihamba Phansi, wezi-2009 (uMthetho we-5 wezi-2009). Izichibiyelo eMthethweni Kazwelonke Wezithuthi Ezihamba Phansi wezi-2009 zizoqhubeza izinhlelo zokuguqula kanye nokuhlela kabusha uhlelo lukazwelonke lwezithuthi ezihamba phansi. Lokhu kuzoba nomthelela kumisebenzi yezithuthi zomphakathi eziphephile, ezitholakala kalula, ezisebenza kahle nangempumelelo.UMthethosivivinywa uhlinzeka intuthuko entsha emkhakheni wezithuthi zomphakathi. UMthethosivivinywa uhlinzeka umhlahlandlela, phakathi kokunye, ngezithuthi ezingenanjini, ngezithuthi ezikulanda emva kokuzibiza ngokusebenzisa ubuchwepheshe kanye nokubhalwa kwezithuthi zomphakathi. Uphinda ucacise ngokulawula okuphathelene namandla abiwe kanye nemithethonkambiso emayelana nokukhishwa kwamalayisensi okuqhuba ibhizinisi lezithuthi zomphakathi.Lo Mthethosivivinywa uzophinda uvumele ukuqaliswa Kwezithuthi Zomphakathi Ezididiyelwe futhi uyingxenye yoHlelo Lukazwelonke Lwengqalasizinda kanye nePhrojekthi Edidiyelwe Yamaqhinga ye-7, egxile ekusetshenzisweni kokuthuthukiswa okulawulwayo kwezithuthi zasedolobheni futhi ezididiyelwe ukwakha amadolobha njengezizinda zokukhula komnotho.4. Imicimbi ezayo4.1. UMongameli Zuma uzothatha Uhambo Olusemthethweni Lokuvakashela e-Federala Republic of Nigeria kusukela mhla zi-8 zize zibe yi-9 Ndasa 2016. Lokhu kuVakasha Kombuso kuzokwenza gcono ubudlelwano obukhona njengamanje phakathi kwalawa mazwe amabili futhi kuphinde kwenze gcono ukuhweba phakathi kwezifunda.4.2. INyanga Yamalungelo Oluntu ngoNdasa 2016 izogujwa ngaphansi kwengqikithi ethi: ""INingizimu Afrika ihlangene ekulweni nobandlululo."" UMnyango Wezobuciko Namasiko uhlanganise uhlelo oluzoqhubeka inyanga noluhlanganisa uchungechunge lwezingxoxo mayelana nokusebenza ngokubambisana ukwakha umphakathi ongacwasi ngokobuhlanga, ngokobulili, olinganayo futhi onentando yeningi.IKhabhinethi imema izakhamuzi zaseNingizimu Afrika ukuba ziphawule ngoHlelo Lokusebenza Lukazwelonke Lokulwa Nobandlululo, Ukucwasa Ngokobuhlanga, Inzondo Yabantu Bokufika kanye noKungabekezelelani okuhlobene Nalokhu (lwezi-2016-2021) ngaphambi komhla zi-30 Nhlangulana 2016. Lolu hlelo luhlinzeka isisekelo senqubomgomo yomphakathi yokulwisana nokucwasa ngokobuhlanga nokuzosiza ekuqaliseni ukusebenza kwezibopho zethu zomhlaba zamalungelo oluntu.      4.3. Izingxoxo phakathi kwe-Russia-ne-Afrika Zokulwa Nezidakamizwa e-ICC e-Durban kusukela mhla zi-8 kuze kube mhla zi-9 Ndasa 2016 zinhlinzeka inkundla yokwenza ngcono Iqhinga Likazwelonke Lokulwa Nezidakamizwa (lwezi-2013-2017).Ukulwa nezidakamizwa ezingekho emthethweni kuhambisana noHlelo Lukazwelonke Lwentuthuko futhi lezi zingxoxo zingaphansi kwe-AU ekufezeni izibopho zayo ngokweZivumelwano Ze-UN Ezimayelana Nezidakamizwa Nobugebengu Obuhlelekile Obuxuba Amazwe, Uhlelo Lokusebenza Lwe-AU Lokulawula Izidakamizwa (lwezi-2013-2017) nezinqumo ze-BRICS (i-Brazil, i-Russia, i-India, i-China neNingizimu Afrika).Le nkomfa yisithangami sokulandelela seZingxoxo Phakathi Kwe-Russia-ne-Afrika, ihlose ukuthula indlela eyodwa yokuthi abaholi bomhlaba bazobhekana kanjani nenkinga yezidakamizwa ekhungethe umhlaba wonke. Lokhu kuzothulwa ezithebheni zoMhlangano Okethekile Wesigungu-Jikelele Se-UN ngoMbaso 2016.4.4. Uhulumeni – ngokubambisana nonoBhala Wamazwe e-Commonwealth, Inyuvesi yaseNingizimu Afrika ne-Ejensi Kazwelonke Yentuthuko Yentsha – bazosingatha Inkomfa Yesi-2 Yamazwe e-Commonwealth Emayelana Nomsebenzi Wentsha Ophikweni Lwe-Unisa ePitori kusukela zi-8 zize zibe yi-10 Mbaso 2016. Le nkomfa izobanjwa ngaphansi kwengqikithi ethi: Ukusebenzisa Intsha Ekwakheni Isizwe: Indima Yabasebenzi Abayintsha” futhi izohlola kabusha indima yabasebenzi abayintsha kanye nezifundiswa ekusebenziseni intsha ekuthuthukiseni amazwe azo.5. Isimo seKhabhinethi ezindabeni ezisematheni5.1. IKhabhinethi igcizelela umyalezo kaMongameli Zuma omayelana nesidingo sokuhlonipha izikhungo kanye nezinhlelo ezisungulwe ngokoMthethosisekelo weRiphabhuliki YaseNingizimu Afrika we-1996 kanye nomthetho. UMongameli Zuma uxazulula udaba lukaKhomishana Wenhlangano Yokuqoqwa Kwentela eNingizimu Afrika kanye noNgqongqoshe Wezezimali ngokusebenzisa imigudu efanele esebenzisa izimiso zomthetho ezifanele.UMongameli uthatha izinyathelo zokuxazulula lolu daba ngendlela efanele nenobungani ukuze kuhlomule wonke umuntu. Ikhabhinethi inxusa bonke abanentshisekelo kulolu daba ukuthi bahlise umoya futhi bazilawule, futhi basidedele ithuba lokuthi kuxazululwe lezi zindaba kusetshenziswa imigudu efanele.5.2. IKhabhinethi linxusa zonke izakhamuzi zaseNingizimu Afrika ukuthi zibhalisele ukuvota Okhethweni Lukahulumeni Wendawo lonyaka we-2016 mhla zi-5 nangomhla zi-6 Ndasa 2016. Ukhetho lohulumeni bendawo ludinga ukuthi ubhalise esigcemeni ohlala kusona kanti ukhetho lukazwelonke aludingi ukuthi ubhalise esigcemeni ohlala kusona.Kubalulekile ukuthi ube nomazisi (i-ID) – bamukelekile bobabili oluhlaza onamagabela kanye nalowo oyikhadi – ukubheka isimo sakho sokubhalisa, inombolo yesigceme kanye nendawo yesiteshi sokuvota. Wonke amahhovisi oMnyango Wezasekhaya azobe evuliwe kusukela ngehora le-08:00 kuze kube yihora le-17:00 mhla zi-5 zize zibe yi-6 Ndasa 2016, nokuhambisana nahora okusebenza Ekhomishani Yokhetho Ezimele kulezi zinsuku ezimbili.IKhabhinethi inxusa bonke abantu abasha nalabo abazobe bevota okokuqala ukuthi babhalisele ukuvota. Ngokuvota, uthathe isinyathelo sokwenza izwi lakho lizwakale izinqumweni ezithinta wena nomphakathi ohlala kuwo. Ukuba nezwi kuzinqumo zikahumeni wendawo kusezandleni zakho!5.3. IKhabhinethi iyayigxeka imibhikisho yabafundi enodlame, ephazamise izifundo kwamanye amayunivesithi futhi yaholela nasekonakalisweni kwempahla. Le mibhikisho ivimvela abafundi abadinga ukufunda ithuba lokuqhubeza izifundo zabo futhi ithikameza ilungelo labo lokuthola imfundo yasemazingeni aphakeme. Uhulumeni uvula imigudu yokuxhumana nabo bonke abathintekayo emfundweni ephakeme ukuze kuxoxwe futhi kuboniswane. Lokhu sekuholele ekutheni isimo sibuyele kwesijwayelekile nokukhuthazwa kobunye emayunivesithi ethu afuna ukuthola izisombululo zesikhathi esiphakathi nendawo kuya kweside kwizinselele ezihlobene nokuguqula lo mkhakha njengoba kuchaziwe kuzinqumo ezathathwa kuMhlangano Wokuguqula Ezemfundo Ephakeme we-2015.IKhabinethi isekela imizamo yabezomthetho ukuqinisekisa ukuthi isiko lokufunda liyabuyiswa, futhi impahla kanye namalungelo abantu kuyavikelwa. Umthetho ubalulekile futhi kumele ulandelwe ngazo zonke izikhathi. Isimo esijwayelekile kanye nokuthula  kumele kubuyele emayunivesithi ukuze izinhlelo zezemfundo ziqhubekele phambili ngesikhathi kusaxazululwa izinselele zesikhathi esiphakathi nendawo kuya kweside.IKhabhinethi ibashayela ihlombe abafundi abakhulume ngazwi linye lokulwisana nokucwasa ngokwebala nokuchitha inkolelo yabamhlophe, nokuyinto eyisibonelo ukuthi sonke singasebenzisana ukwakhela kwinqubekela phambili kanye nemihlomulo eyenziwe emkhakheni wezemfundo ephakeme ukulungiselela lo nyaka wokufunda. Kumele sivikele inqubekela phambili futhi sivumele ukuthula ukuthi kubuyiswe futhi kugcinwe emayunivesithi ethu.IKhabhinethi iphinda inxusa bonke abanentshisekelo ukuthi basebenzisane ukuze amayunivesithi ethu abe ngabaholi bokuxoxisana okufaka wonke umuntu kanye nezinguquko.5.4. IKhabhinethi iyaphawula ngokuhlanganiswa okuhlongozwayo kwemisebenzi emithathu yamabhodlela enkampanini yakwa-Coca Cola eNingizimu Afrika. IKhabhinethi iyaphawula ukuthi lolu daba luzolalelwa Enkantolo Yezokuncintisana. IKhabhinethi izwakalisa ukukhathazeka kwayo ngokulahleka kwamathuba emisebenzi okuhlongozwayo kanye nokuncipha kwamathuba emisebenzi okuzodalwa yilokhu kuhlanganiswa. Njengoba amazing okuswelakala kwemisebenzi ephezulu, iKhabhinethi inxusa izinkampani ukuthi ziqinisekise ukuthi ayilahleki imisebenzi futhi amazinga aphakathi nendawo emisebenzi ayagcinwa.5.5. IKhabhinethi ihalalisela Inxusa laseNingizimu Afrika Enhlanganweni Yomhlaba Yezohwebo (i-WTO) uMnu Xavier Carim, okhethelwe ukuba ngusihlalo weSigungu Esixazulula Izingxabano soMKhandlu-Jikele we-WTO. UMkhandlu-Jikelele yisigungu esiphezulu esithatha izinqumo se-WTO phakathi kweNkomfa yoNgqongqoshe. Ukuqokwa kweNxusa uCarim kuyinto eyingxenye yokuqashelwa kwendima ebalulekile edlalwa yiNingizimu Afrika ku-WTO futhi kuyingxenye yobufakazi bekhono leNxusa uCarim.5.6. IKhabhinethi iphawulile ngesimemezelo se-Barclays PLC senhloso yaso yokwehlisa amasheya aso angamaphesenti anga-62,3 enawo e-Barclays Africa Group Limited (e-BAGL) eminyakeni emibili kuya kwemithathu ezayo. I-Barclays PLC, ikakhulukazi u-CEO, uye waxoxisana noMnyango Wezezimali neBhange Lombuso leNingizimu Afrika ezigxoxweni ezivulelekile, futhi siyakwamukela ukuzibophezela kwenkampani ukuqalisa ukusebenzisa iqhinga elisha ngendlela ezonciphisa umthelela eminothweni yasemazweni lapho kusebenza khona i-BAGL. IBhangengodla lizosebenzisana neBarclays PLC ne-BAGL ukuqinisekisa ukuthi noma yibuphi ubungozi obungavela kulokhu kuncishiswa kwamasheya kuyavinjelwa futhi kuthathwa izinyathelo ezifanele ukuphatha ukufuduswa kwezimali ezivela kulokhu kuncishiswa kwamasheya. 5.7. IKhabhinethi ihalalisela bonke abafike kumanqamu kanye nabawinile kuZindondo Zikazwelonke Zokufundisa ezabanjwa mhla zingama-27 Nhlolanja 2016. Labo thisha abazinikele baqhubezela izwe lethu phambili ngokuqinisekisa ukuthi amagumbi abo akhiqiza abafundi abakhuthazekile abayobamba iqhaza ekuthuthukisweni kweNingizimu Afrika5.8. IKhabhinethi ihalalisela iMarket Theatre yaseGoli ngokugubha unyaka wayo wama-40 ikhona. Ngesikhathi sobandlululo leli shashalazi laba wuphawu loMzabalazo ngokulandisa ngezindaba eziyiqiniso zaseNingizimu Afrika.5.9. IKhabhinethi ihalalisela uthisha womculo, uMnu. Chad Hendricks, wase-Retreat e-Cape Flats ngokuwina Umncintiswano Ohlonishayo Wababhidisi we-Len van Zyl eKapa. Umklomelo wakhe ufaka umfundaze waseMelika wezinyanga ezintathu lapho uMnu Hendricks ezobe efunda e-Orchestra Philadelphia futhi aqeqeshwe nguSolwazi odumile uVictor Yampolsky e-Chicago.5.10. IKhabhinethi ihalalisela umdidiyeli wamafilimu, uMnu. Anant Singh, ngokunikezwa indawo yesithathu ngefilimu ethi Shepherds and Butchers kwi-Panorama Audience Award for Fiction Film eMgubheni Womhlaba Wamafilimu waseBerlin. Lokhu kuyimpumelelo enkulu njengoba ifilimu ibincintisana namanye amafilimu anga-51 asemazweni anga-336. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Ukwelulwa kwenkontileka kaMnu. Lionel October njengoMqondisi Jikelele (u-DG) woMnyango Wezohwebo Nezezimboni, isikhathi esiyiminyaka emihlanu.6.2. Ukuqashwa kukaDkt. Mantlhake J Maboya njengePhini Likamqondisi Jikelele (i-DDG): Inqubomgomo Nokuqashelwa Kwekharikhulamu eMnyangweni Wezemfundo Eyisisekelo.6.3. Ukuqashwa kukaNkz. Shamilla Chettiar njenge-DDG: Imisebenzi Yenqubomgomo Nezolwazi eMnyangweni Wezokuvakasha.6.4. Ukuqashwa kukaMnu. Mbulelo Tshangana njenge-DG eMnyangweni Wezokuhlaliswa Kwabantu.6.5. Ukuqashwa kabusha kukaMnu. Kutoane Obed Kutoane njengeMqondisi Omkhulu we-Export Credit Insurance Corporation of South Africa SOC Limited.6.6. Ukuqashwa kukaMnu. Vuyo Mafata njengoKhomishana Wezinxephezelo: Isikhwama Sezinxephezelo eMnyangweni Wezabasebenzi.6.7. Ukuqokelwa kuPhaneli Elawulwa Ukuthengwa Kwezinkampani isikhathi esiyiminyaka emihlanu:a) Nkz. Neo Phakama Dongwana (Usihlalo);b) Slz. Stephanie Marie Luiz (Iphini Likasihlalo);c) Slz. Shirley Zinn (Ilungu lephaneli);d) Adv Rory Voller (ilungu elisalindile);e) Nkz. Wendy Ndlovu (ilungu elisalindile);f)  Nkz. Annalie de Bruyn (ilungu elisalindile); kanyeg) noMnu. Nano Abram Matlala (Ilungu lephaneli).6.8. Ukuqokelwa eBhodini Lenhlangano Yezamandla Enuzi LaseNingizimu Afrika isikhathi esiyiminyaka emithathu:a) Mnu. Nqaba Ngcobo;b) Dkt. Namane Magau;c) Dkt. Xolani Mkhwanazi;d) Dkt. Alex Smanga Tsela;e) Nkz. Rosemary Mosia;f)  Dkt. Kelvin Kemm (Usihlalo);g) Mnu. Zibusise Comfort Ngidi;h) Nkz. Pamela Bosman; kanyei) noMntwana Kennedy Tshivhase.Imibuzo:Nkz. Phumla Williams (Ibambela Lokhulumela iKhabhinethi)Inombolo kamakhalekhukhwini: 083 501 0139"
Isitatimende Somhlangano weKhabhinethi wangomhla zi-16 Ndasa 2016 ,17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/zu/speeches/statement-cabinet-meeting-16-march-2016-17-mar-2016-0000,"1. Izinqumo zeKhabhinethi Eziqavile1.1. IKhabhinethi ihlole Imibiko Yesigamu Sesithathu Yemiphumela Yenqubekela Phambili yesikhathi sikaMfumfu kuze kushaye uZibandlela 2015. Imibiko ibonisa inqubekela phambili ebonakalayo ekuqalisweni kokusebenza kwezinhlelo zikahulumeni ezinomthelela ngqo ekuthuthukisweni kwezimpilo zabantu baseNingizimu Afrika.Imibiko Yemiphumela Yenqubekela Phambili ihlinzeka ubufakazi bokuthi uhulumeni ube nenqubekela phambili ekufezeni imikhawulo ebekwe Ohlakeni Lwamaqhinga Lwesikhathi Esiphakathi Nendawo 2014-2019. Iphinda isisondeze ekufezeni Umbono we-2030, njengoba ubekiwe oHlelweni Lwentuthuko Lukazwelonke (i-NDP), oluhlose ukulwa nobubha, ukuntuleka kwamathuba emisebenzi kanye nokungalingani.IKhabhinethi iqaphelile inqubekela phambili eyamukelekile eyenziwe ukufeza imikhawulo kanye nemiphumela. IKhabhinethi iphinde yaqaphela ukuthi yize kube nenqubekela phambili ebonakalayo maqondana nezinkomba eziningi, zisekhona izindawo ezidinga ukungenelela okuhleliwe kukahulumeni.2. Ukuqaliswa kokusebenza kwezinhlelo zikahulumeni ezisemqoka2.1. IKhabhinethi izwakalise ukubonga kubo bonke abantu baseNingizimu Afrika abananele ikhwelo leKhomishana Ezimele Yokhetho (i-IEC) lokuthi abantu babhalise, babheke isimo sabo sokubhalisa futhi babuyekeze imininingwane yabo esohlwini lwabavoti ngempelasonto yomhla zi-5 nangomhla zi-6 Ndasa 2016. Balinganiselwa kuzigidi ezintathu abantu abavakashele iziteshi zokuvota ezweni lonke kanti abantu aba-544 552 kwababhalise okokuqala ngqa (ama-78.6 %) ngabantu abaneminyaka engaphansi kwa-30 ubudala, nokubonisa ukuzimisela kwezakhamizi zaseNingizimu Afrika ekubambeni iqhaza ekwakheni umbuso wethu wentando yeningi.IKhabhinethi inxusa bonke abantu baseNingizimu Afrika ukuthi basebenzise ilungelo labo lentando yeningi ngokubhalisela ukuvota futhi inxusa labo abaseke babhalisa ngaphambilini ukuthi baqinisekise imininingwane yabo yokubhalisela ukuvota njengoba ziningana izinto eziye zaholela ezinguqukweni ohlwini lwabavoti.2.2. Impelasonto yokubhalisa okokugcina izoba mhla zi-9 nangomhla zi-10 Mbaso 2016 lapho kuzophinda kuvulwe iziteshi zokuvota kusukela ngehora le-8:00 kuze kushaye ihora le-17:00. Leli kuyoba yithuba lokugcina lokuthi abavoti babhalise futhi babuyekeze imininingwane yabo yokubhalisa eziteshini zabo zokuvota. Kodwa ukubhalisa kuyaqhubeka emahhovisi e-IEC endawo ngezikhathi zomsebenzi kusukela ngoMsombuluko kuze kushaye uLwesihlanu, kuze kuvalwe uhlu lwabavoti loKhetho Lomasipala lonyaka we-2016 ngosuku okumenyezelwa ngalo usuku lokuvota.IKhabhinethi iyalugxeka udlame olube khona kwezinye izindawo ngempelasonto yokubhalisela ukuvota esanda kudlula futhi iyagcizelela ukuthi akukho muntu ongavimbela noma yisiphi isakhamizi saseNingizimu Afrika ukuthi sisebenzise ilungelo laso lentando yeningi lokubhalisela ukuvota. IKhabhinethi iphinda inxusa bonke labo abenza lokhu ukuthi bayeke le misebenzi yobugebengu futhi ukuthi labo abathintekile babike lezi zigilamikhuba kwabezomthetho. IKhabhinethi inxusa bonke abaphethe ezomthetho ukuthi bathathele labo abaphula umthetho izinyathelo ezinqala.2.3. UMongameli Jacob Zuma uzohambela e-Port Elizabeth mhla zi-8 Mbaso 2016 ukuyohlola inqubekela phambili ekwakhiweni kwengqalasizinda yezokuthutha yasolwandle njengengxenye yezinyathelo zoMnotho Wezwe Wasolwandle. UMnotho Wasolwandle ungenye yemigudu emithathu yoMKhankaso we-Operation Phakisa futhi usondeza izwe ekufezeni ukubaluleka kwezilwandle zaseNingizimu Afrika, nokungenzeka kufake izigidigidi ezi-177 zamarandi emkhiqizweni okhiqizwe ngaphakathi ezweni kanye nokudala amathuba emisebenzi emisha angaphezu kwesigidi.2.4. IKhabhinethi iyakwamukela ukuphethwa ngempumelelo koHambo Olusemthethweni lukaMongameli Zuma lokuvakashela eRiphabhuliki YaseNigeria kusukela mhla zi-8 zaze zaba yi-9 Ndasa 2016, nokwenze ngcono ubudlelwano bezepolitiki, bezomnotho kanye nobezenhlalo phakathi kwamazwe amabili. Okunye okufezwe yilokhu kuvakasha kube ukuphakanyiswa kweKhomishani Yamazwe Amabili yayiswa ezingeni leZinhloko Zombuso, nokuqhakambisa ukuthuthukiswa komnotho phakathi kwalawa mazwe amabili.IKhabhinethi iyakwamukela ukuvulwa komnotho waseNigeria uvulelwa izinkampani zaseNingizimu Afrika emikhakheni ehlukahlukene efana nowezobunjiniyela, owezokuxhumana ngezigcingo, owezokwakha, owezezindiza, owezezindaba, owezokuphathwa kwezivakashi, owezamabhange, owezokuzijabulisa, owezakhiwo, owezokuthengisa, owezemisebenzi yokuthola upetroli negesi. IKhabhinethi ikulangazelele ukwanda kwenani lotshalomali lwaseNigeria eNingizimu Afrika nokuzokhuthaza uhwebo oluhlomulisa amazwe womabili.Imiphumela yalokhu kuxoxisana phakathi kwezikhondlakhondla ezimbili zezomnotho ezwenikazi kuzodidiyela iminotho yezifunda, ngaleyo ndlela kwandise imakethe efanayo futhi kukhuphule izinhlelo ezikhona njengamanje zokukhula komnotho kanye namathuba emisebenzi e-Afrika. Lokhu kukhombisa ukuthi iNingizimu Afrika isalokhu iyindawo yotshalomali ekwazi ukuncintisana nezinye phezu kwesimo somnotho womhlaba esingesihle, futhi kuzoholela ekwakhiweni kwamathuba emisebenzi kanye nokuthuthukiswa kwamakhono abantu baseNingizimu Afrika.2.5. IKhabhinethi iqaphelile ukuthi iNingizimu Afrika izobamba iqhaza eMhlanganweni wa-60 Wekhomishana Yenhlangano Yezizwe (i-UN) emayelana Nesimo Sabesifazane (i-CSW60) ezobanjelwa e-New York, e-USA  kusukela zi-14 zize zibe nga-24 Ndasa 2016 ngaphansi kwengqikithi ethi: ""Ukufukulwa Kwabesifazane kanye nokuxhumana kwakho nentuthuko ezinzile"". Lo mhlangano ubajwa onyakeni obalulekile kuNingizimu Afrika njengoba kunemicimbi emintathu ebalulekile, okungukuGunjwa kweminyaka e-20  yoMthethosisekelo weRiphabhulikhi YaseNingizimu Afrika yonyaka we-1996, Umgubho weminyaka e-40 Yezibhelu Zentsha YaseSoweto kanye noMgubho wa-60 wemashi yabesifazane yonyaka we-1956.INingizimu Afrika ithule umbiko ku-UN CSW60 futhi lokhu kusinika ithuba lokulinganisa inqubekela phambili esesiyifezile kusukela ekuqaleni kwentando yeningi. Kubalulekile ukuba siveze ukuthi kusukela ngesikhathi sombuso wentando yeningi eNingizimu Afrika, phakathi kwezinye izinto , sibambe iqhaza eMhlanganweni We-4 Womhlaba Wabantu Besifazane ngonyaka we-1995, futhi sasayina ne-Beijing Declaration ne-Platform for Action ngomnyaka ofanayo.Ngokuhambisana nesinqumo E / Res / 2013 / 18 soMkhandlu Wenhlalakahle Nomnotho we-UN, iNingizimu Afrika izibophezele ekuqhubekeni nokuqalisa ukusebenza i-Beijing Declaration ne-Platform for Action nokuwuhlelo lokufukulwa nokuthuthukiswa kwabantu besifazane.3. Imithethosivivinywa3.1. IKhabhinethi ikuphasisile ukwethulwa ePhalamende Kwesichibiyelo Somthethosivivinywa Wezinhlaka Zikamasipala: Uhulumeni Wendawo sonyaka we-2016. Kwenziwa izichibiyelo kuMthetho Wezinhlaka Zikamasipala: Uhulumeni Wendawo we-1998 (uMthetho wa-117 we-1998), owaphasiswa ngaphambi kokubanjwa kokhetho lokuqala lwentando yeningi lohulumeni basekhaya olwabanjwa mhla zi-5 Zibandlela 2000.Ukuchibiyela kuzokwenza ngcono ukulawulwa kokhetho lohulumeni bendawo futhi phakathi kokunye, kuhlose:a) ukuchibiyela indlela yomasibala beSigaba A;b) ukuqeda konke ukukhuluma ngezindawo zokuphathwa kwezifunda;c) ukucacisa ngosuku lokuqala umsebenzi kwekhansela;d) ukunquma ukuthi uMongameli kumele aqoke futhi amemezele usuku lokhetho lomasipala;e) ukuvumela ukwelulwa kwesikhathi sokumenyezelwa kwemiphumela yokhetho;f) udinga ukuthi imenenja kamasipala yazise i-IEC ngezikhala zomsebenzi ezivulekile kuzigceme;g) ukunquma ukuthi Ilungu Lomkhandlu limemezela futhi liqoke usuku lokhetho lokuchibiyela;h) ukucacisa isibalo esidingekayo sabantu abakhona ukuze kubanjwe umhlangano kamasipala;i) ukucacisa izimo zokuvota zekhansela elingusihlalo ngesikhathi kubanjwe imihlangano yomkhandlu;j) ukukhulisa ukuguqulwa kwesibalo sabavoti kusigceme ngasinye ngesikhathi kubanjwe imihlangano yomkhandlu; kanyek) nokukhulisa ukuguqulwa kwesibalo sabavoti kusigceme ngasinye ngesikhathi sokuklanywa kwendawo ukucacisa ukwabiwa kwezihlalo eziningi komasipala bendawo.4. Imicimbi ezayo4.1. UMongameli Zuma – njengomunye wosihlalo benoMongameli waseFrance u-François Hollande beKhomishani Ephezulu Yezemisebenzi Kwezempilo Nokukhula Komnotho – uzothamela ukuthulwa ngokusemthethweni kwayo e-Lyon, e-France ngoLwesithathu, zi-23 Ndasa 2016. Le khomishana igxile kusidingo sabasebenzi bezempilo abaqeqeshiwe emazweni azuza imali kancane naphakathi nendawo. Lolu hlelo lwe-UN kulindeleke ukuthi lukhulise ezempilo emhlabeni wonke kanye nokukhuthaza ukukhula komnotho ofaka wonke umuntu, nokuyinto enomthelela ukuqalisweni koHlelo Lwentuthuko Oluzinzile lonyaka we-2030.4.2. UMongameli Zuma uzothatha Uhambo Olusemthethweni Lokuvakashela i-Kingdom of Saudi Arabia kusukela mhla zi-27 zize zibe mhla zi-28 Ndasa 2016, nokuzoqinisa ubudlelwano obukhona phakathi kwalawa mazwe amabili.4.3. UMongameli uzothamela Umhlangano We-4 Wokuphepha Kwenuzi e-Washington, e-USA kusukela mhla zi-31 Ndasa kuze kube mhla lu-1 Mbaso 2016. Lo mhlangano uzodingida ubungozi obukhulayo benuzi yobushokobezi futhi uveze izinyathelo ezingathathwa ngamazwe omhlaba ukunciphisa ukusetshenziswa kwe-uraniyamu ecebe kakhulu, ukulondoloza impahla esengozini, ukuvimbela okushushunjiswa kwenuzi kanye nokuvimbela, ukuthola nokuphazamisa imizamo yobushokobezi benuzi.4.4. UMongameli Zuma uzohola imigubho yoSuku Lwamalungelo Oluntu e-Moses Mabhida Stadium, esifundazweni saKwaZulu-Natal ngoMsombuluko, zi-21 Ndasa 2016 ngaphansi kwengqikithi ethi: ""iNingizimu Afrika ibumbene ekulweni nokucwasana ngobuhlanga."" Njengoba kwamenyezelwa eNkulumweni Yesimo Sezwe yonyaka we-2016, Usuku Lwamalungelo Oluntu lwalo nyaka luzokwakha isisekelo sohlelo lwesikhathi eside lokwakha umphakathi ongacwasi ngokobuhlanga. IKhabhinethi inxusa zonke izakhamizi zaseNingizimu Afrika ukuthi zilwe futhi zingxeke ukucwasa ngokobuhlanga - kungaba semakhaya ethu, emiphakathini , emicimbini yokuzijabulisa, ezindaweni zokusebenza noma ezinkundleni zokuxhumana. Kufanele sonke sisebenzisane ukufeza intando yeningi ebumbene, engacwasi ngokwebala nangokubulili.4.5. Amalungu Esigungu Esiphezulu azoxoxisana nezakhamizi zaseNingizimu Afrika ezweni lonke ngesikhathi seSonto Likazwelonke Eligxile Ezimbizweni phakathi komhla zi-4 kuze kube mhla zi-10 Mbaso 2016, ngaphansi kwengqikithi ethi: ""Ngokubambisana singenza iNingizimu Afrika iqhubekele phambili: Khula Ningizimu Afrika."" Leli viki lihambisana neViki LePhalamende Lokubuyela Emazikweni kanye nokugujwa kweNyanga Yenkululeko.IKhabhinethi ikhuthaza izakhamizi zaseNingizimu Afrika uthi zibambe iqhaza ngendlela ebonakalayo kule micimbi futhi zixoxisane nezikhulu zezombusazwe. Iviki Eligxile Ezimbizweni lizocacisa ngokuqala kokusetshenziswa koHlelo Olunamaphuzu Ayisishiyagalolunye oluhlose ukufukula ukukhula komnotho kanye nokuvula amathuba emisebenzi adingeka kakhulu. Lizophinda liveze impumelelo kahulumeni wendawo, kubandakanya impumelelo efezwe ngokusebenzisa uhlelo lokuvuselela kabusha ukulumeni wendawo.Leli viki lizophinda lihambisane nempelasonto yokugcina yokubhalisela Ukhetho Lomasipala lonyaka we-2016, futhi lihlinzeke abaphathi ngelinye ithuba lokukhuthaza nokuvukuza izakhamizi zaseNingizimu Afrika ngokusebenzisa umkhankaso wokufundisa abavoti ukuthi babhalise futhi baqinisekise imininingwane yabo yokuvota.4.6. IPhini Likamongameli u-Cyril Ramaphosa uzovula Ingqungquthela Ye-2 Yomkhandlu Wezokuthuthukiswa Kwabasebenzi ezobanjelwa eGallagher Convention Centre eMidrand mhla zi-29 nangomhla zi-30 Ndasa 2016 ngaphansi kwengqikithi ethi: ""Ukusebenzisana kwezamakhono – Ikhwelo Lokuthi Kusetshenzwe"". Le ngqungquthela ihlanganisa ababambiqhaza abavela kuwo wonke umkhakha wezemfundo ephakeme ukusiza ukukhula kwawo kanye nokwakha ubudlelwano obakha izikhungo zezemfundo ephakeme eziqotho eziyilungele imboni.4.7. Iviki Likazwelonke Lamanzi lonyaka we-2016 lizoba kusukela mhla zi-14 kuze kube mhla zi-22 Ndasa ngaphansi kwengqikithi ethi: ""Amanzi abantu, amanzi aphethwe ngabantu"". Leli viki lizoveza amanzi njengelungelo lomuntu ngokuqwashisa abantu ngosizi lwabantu abangenawo amanzi ahlanzekile okuphuza.UMnyango Wezamanzi Nokuthuthwa Kwendle usalokhu uqhubekile nohlelo lokuqeda uhlelo lwamabhakede futhi kuze kube yimanje usuqede ama-78,8% ohlelo lwamabhakede emijondolo eNingizimu Afrika. Izifundazwe eziyisikhombisa zisebenze kahle ngokuqeda uhlelo lwamabhakede ngama-90%. Lezo zifundazwe ezikwazile ukuqeda nya uhlelo lwamabhakede emijondolo yi-KwaZulu-Natal, yiNyakatho Ntshonalanga, yiMpumalanga neGauteng. INtshonalanga Kapa ifinyelele kuma-99,8% okuqedwa kohlelo lwamabhakede. Kumkhawulo we-26 120 eNyakatho Kapa, eMpumalanga Kapa, eNyakatho Ntshonalanga naseFreyistata, kuze kube manje sekuqedwe izinhlelo azingaba yi-11 650.Nakuba imvula esanda kunetha ilethe ukukhululeka okuncane, umthelela wesomiso uyaqhubeka nokuzwakala kwezinye izingxenye zaleli lizwe. Izakhamizi zaseNingizimu Afrika kumele ziqhubeke nokusebenzisa amanzi ngokuwonga futhi ziqalise imizamo yokonga amanzi. Uhulumeni wabe isigidigidi esi-1 samarandi ukubhekana nenkinga yesomiso.IKhabhinethi iyayamukela inqubekela phambili eyenziwa wuHlelo Lokulwa Nokuvuza Kwamanzi lweminyaka emihlanu ngaphansi kwengqikithi ethi: ""Iconsi ngalinye libalulekile"". Lolu hlelo luhlose ukuqasha, luqeqeshe futhi lusabalalise abantu abasha aba-15 000 abaphase Ibanga le-12 noma u-N3 njengoplamba, abenzi bomsebenzi wezandla kanye nama-ejenti amanzi.5. Isimo seKhabhinethi ezindabeni eziqavile kwezemvelo5.1. IKhabhinethi inxusa ababhikishi ukuthi benze konke okusemandleni ukuthi bazibambe futhi bazwakalise izikhalazo zabo ngendlela ehambisana nomthetho kanye noMthethosisekelo. Ukucekela phansi kanye nokonakalisa impahla kuyadlula emkhawulweni welungelo lokubhikisha futhi ngumsebenzi wabantu abanobugebengu. Abathobelisi bomthetho bazolandela umthetho ngokubopha futhi babeke amacala labo bantu abonakalisa impahla emayunivesithi, kwezinye izikhungo zemfundo ephakeme, emiphakathini kanye nangezikhathi zokubhikisha.5.2. UNgqongqoshe Wezezimali wazise iKhabhinethi mayelana nomkhankaso osanda kuba khona wokuya e-US nase-United Kingdom nabantu abahlukahlukene okusetshenziswana nabo, kuhlanganisa abaholi bezamabhizinisi. IKhabhinethi izibophezele ekuqinisekiseni ukuthi leli lizwe lisebenza ngokubambisana ukuqinisekisa ukuthi asihliselwa kwelinye izinga.Lokhu kuvakasha kunikeza uhulumeni ithuba lokwazisa ngemizamo eminingana esiqalisiwe ukubhekana nezinselele. Lokhu kuhlanganisa izinyathelo zokusebenzisana ukusheshisa ukukhula komnotho okufaka wonke umuntu, izinyathelo zokusheshisa ukuhlanganiswa kwezimali, ukusheshiswa kokuqaliswa koHlelo Lokutshala Imali Kungqalasizinda olubiza izigidigidi ezi-870 zamarandi kanye nenqubekela phambili esiyenziwe ekuxazululeni izingqinamba zezamandla, kuhlanganisa ukusebenzisa ezamandla ezisebenziseka kabusha.IKhabhinethi inxusa yonke imikhakha ukuthi yazise ngazo zonke izinhlelo ezinhle kanye nokungenelela okwenziwe ukusiza umnotho wethu. Kubalulekile ukuthi yonke imikhakha iqinisekise ukuthi umnotho wezwe uyakwazi ukubhekana nezimo ezinzima. Mayelana nalokhu, iKhabhinethi ijube iKomiti Lotshalomali Elixube Ongqongqoshe ukuthi liqalise ngokushesha ukusebenzisa zonke izinqumo ezibalulekile ezimayelana nomnotho. IKhabhinethi iyagcizelela ukuthi umnotho waseNingizimu Afrika okwazi ukubhekana nezimo ezinzima wakhelwe phezu kwezisekelo zomnotho kanye nezinqubomgomo ezisebenzisekayo ezingezoqobo.5.3. IKhabhinethi iyaqaphela icala elivulwe yi-Chamber of Mines ukuthi kumenyezelwe Umqulu Wezezimayini njengophambene noMthethosisekelo futhi oyizeleze. IKhabhinethi iyagcizelela ukuthi imigomo yoMqulu Wezezimayini wukuguqula imboni yasezimayini ukulungisa ukungalingani kwaphambilini okwabangelwa wubandlululo ukuze imboni ihambisane nezinguquko jikelele zaseNingizimu Afrika zesimo somphakathi, sezombusazwe kanye nesezomnotho. Ukufukulwa komphakathi ngenye yezindawo ezibalulekile ukuqinisekisa ukuthi ukuthuthukiswa kwezimayini akushiyi ngaphandle imiphakathi efanele.5.4. IKhabhinethi inxusa bonke abasebenzisi bomgwaqo, kakhulukazi labo abathatha uhambo ngamaholidi azayo, ukuthi badlale indima yabo ekuphepheni kwabo kanye nokwabanye abasebenzisi bomgwaqo. Ukuqeda izingozi zomgwaqo kusalokhu kungumsebenzi oseqhulwini kuzwelonke. Abashayeli kumele baqaphele, bathobele imithetho yomgwaqo, bangaphuzi bese beyashayela, bagcine umkhawulo wejubane futhi baqinisekise ukuthi izimoto zabo zisesimweni esifanele sokuba semgwaqeni.5.5. IKhabhinethi ihalalisela bonke abawinile kuZindondo Zikazwelonke Zamalungelo Okukhubazeka ezazibanjwe mhla zi-11 Ndasa 2016. Le miklomelo ihlonipha abantu abaphila nokukhubazeka kanye nezishoshovu zamalungelo okukhubazeka abenze umsebenzi oncomekayo ngonyaka we-2015.5.6. IKhabhinethi ihalalisela bonke abanqobile ku-3rd South African Police Service (SAPS) Excellence Awards,  abonga umsebenzi oncomekayo wamalungu e-SAPS, amarizevu kanye namalungu ezinkundla zamaphoyisa omphakathi.5.7. IKhabinethi ihalalisela abalobi abahlanganyele uMandla Dube no-Leon Otto we-Pambili Media ngefilimu ethi Kalushi: The Story of Solomon Mahlangu. Izakhamuzi zaseNingizimu Afrika ziyakhuthazwa ukuba zibuke le filimu yezombusazwe emayelana nokuguquka kwensizwa eneminyaka eyi-19 edabuka eMamelodi, empumalanga nePitori, iba yisishoshovu soMzabalazo. IKhabinethi ikugcizelele ukuthi uhulumeni, ngokusebenzisa iminyango wezoHwebo Nezimboni kanye Nowezobuciko Namasiko, uzoqhubeka nokusekela ukukhula kwemboni yezobuciko ekugubheni nasekuxoxeni umlando waseNingizimu Afrika.5.8. IKhabhinethi ihalalisela isishoshovu sezobulungiswa kwezenhlalakahle uMfundisi Michael Lapsley ngokuthola Umklomelo Womhlaba Wokuthula Emphakathini we-2016 esigabeni “Ukuthula Nokubuyisana Emhlabeni – Umdalixolo Odumile emhlabeni'5.9. IKhabinethi ihalalisela u-Pieter du Preez ngokuqokelwa Umklomelo weLaureus World Sportsperson of the Year with a Disability, ngokudlala kwakhe okuvelele ngonyaka we-2015.5.10. IKhabhinethi ihalalisela u-Wayde van Niekerk oqophe umlando kwezokugijima ngesivinini ngokuba umuntu wokuqala emlandweni ngokugijima yonke imijaho emithathu: ama-100m ngaphansi kwemizuzwana eyi-10, ama-200m ngaphansi kwemizuzwana enga-20 kanye nama-400M ngaphansi kwemizuzwana enga-44, njengoba kuqinisekiswe yiNhlangano Yomhlaba Ebunjwe Yizinhlangano Zokusubatha.6. Abaqashiwe6.1. Abekho abaqashiwe abamenyezelwe kulo mhlangano weKhabhinethi.Imibuzo:Nkz. Phumla Williams (Ibambela Lokhulumela iKhabhinethi)Inombolo kamakhalekhukhwini: 083 501 0139"
Isitatimende Somhlangano WeKhabhinethi wangomhla ziyi-13 Mbasa 2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/zu/speeches/statement-cabinet-meeting-13-april-2016-21-apr-2016-0000,"1. Ukuqaliswa kokusebenza kwezinhlelo zikahulumeni ezisemqoka1.1. IKhabhinethi ikwamukelile osekuzuziwe okuqhakanjiswe nguMongameli u-Jacob Zuma ngenkathi ehambele mathupha Echwebeni laseBhayi eMpumalanga Kapa, ukuhlola inqubekelaphambili esiyenziwe maqondana nokuqaliswa ukusebenza kohlelo lomnotho wasolwandle olwaziwa ngokuthi yi-Operation Phakisa: Umnotho Waselwandle. Uhulumeni usethukulule utshalomali olufinyelela cishe kwizigidigidi eziyi-17 zamarandi Emnothweni Wasolwandle. Kusukela ekusengulweni kwalo lolu hlelo, sekusungulwe imisebenzi engaphezu kwezi-4 500 emikhakheni enhlobonhlobo.Izingalawana ezimbili kweziyisishiyagalolunye ezakhiwa Izakhamkhumbi zaseNingizimu ne-Afrika zakwa-Transnet National Ports Authority (i-TNPA) Echwebeni lase-Durban zizohanjiswa Echwebeni laseBhayi. UMongameli uZuma wethule ingalawana yokuqala eBhayi, ebizwa ngokuthi uMvezo, eqanjwe ngegama lendawo yokuzalwa kaMongameli waphambilini uNelson Mandela.I-TNPA seyabe izigidigidi ezingaphezu kweziyi-7 zamarandi ukwenza ngcono amachweba ethu. UMongameli uzibhekile izindlela ezishibilikayo ezivuselelwe kabusha nezakhiwe kabusha kanye nemigudu eholela ezakhiweni zokukhuleka imikhumbi Echwebeni laseBhayi ezizokwazi ukuhlala imikhumbi eyi-12 ngaphezulu uma kuqhathaniswa nalena emibili ekhona njengamanje.1.2. IKhabhinethi ibonge bonke abakhokhi bentela ababambisane nohulumeni onyakeni wezimali wezi-2015/16 ekuthatheni izimali zethu eziqoqwayo bazibeke kutriliyoni yamarandi okokuqala ngqa emlandweni. Lesi yisibonakaliso esicacile samandla omnotho wethu ohlumayo ngisho ngaphansi kwezimo ezinzima. Kungenxa yezinkokhelo zentela ezivela kubantu baseNingizimu Afrika abathobela umthetho kanye nokuqoqwa kwezimali ngempumelelo yiSikhungo Sezinsizakalo Zokuqoqwa Kwezimali saseNingizimu Afrika (i-SARS) nakuba uhulumeni ukwazi kangcono ukuhlinzeka izinsizakalo ezibhekwe ngamehlo abovu ezinegalelo ekwenzeni ngcono izimpilo zabantu baseNingizimu Afrika.1.3. IKhabhinethi isamukelile isimemezelo sikaMongameli uZuma somhla zi-3 Ncwaba 2016 njengosuku Lokhetho Lohulumeni Bezindawo Lwezi-2016. Uhulumeni uyakujabulela ukuthi izimpelasonto ezimbili zokubhalisela ukuvota ngomhla zi-5–6 kuNdasa kanye nomhla ziyi-9–10 kuMbasa zibonise inqwaba yabantu abangavota behambela ezikhungweni zokuvota, ikakhulukazi labo abazobe bevota okokuqala kanye nentsha.IKhabhinethi ibonge bonke labo abasabelile ekhweleni lokubhalisela ukuvota kanye nokuyobheka imininingwane yabo ohlwini labavoti. Kungenxa yokusebenza kwethu ndawonye lapho intando yeningi yethu izokwazi ukukhula izikhathi ngezikhathi.IKhabhinethi inxusa zonke izakhamuzi ezingakabhaliseli ukuvota noma ezingakayibheki imininingwane yazo ukuba zihambele amahhovisi eKhomishana Yokhetho Ezimele komasipala bezindawo bazo bese zivuselela imininingwane yazo ohlwini labavoti (zihlinzeke ngamakheli) bese zibhalisela ukuvota okhethweni lomhla zi-3 kuNcwaba. Abavoti bangaphinda futhi bathumele nge-SMS inombolo yabo kamazisi ku-32810 noma baxhumane nesikhungo sezingcingo ku-0800 11 8000 ukuqinisekisa isimo sabo.Ukubhalisa kuqinisekisa ukuthi igama lakho likhona ohlwini labavoti ukuze uzokwazi ukuvota. IKhabhinethi imema izakhamizi ukuba zisebenzise ilungelo lethu lomthethosiseko esalithola kanzima lokuvota Okhethweni Lohulumeni Bezindawo Lwezi-2016 ngomhla zi-3 Ncwaba 2016.1.4. IKhabhinethi ikwamukelile ukwethulwa ngokusemthethweni komklamo obizwa ngokuthi yi-eChannel Pilot Project woMnyango Wezasekhaya (i-DHA) nguMongameli uZuma. Lolu hlelo luusha lesimanje manje luvumela izakhamuzi ukuba zikwazi ukufaka izicelo zazo zomazisi abangamakhadi, i-Smart ID, ku-inthanethi futhi zigweme imigqa emide. Lokhu kusebenzisana namabhange amane amakhulu – okuyi-ABSA, i-FNB, i-Nedbank kanye ne-Standard Bank – ukwethula inkundla yokufaka izicelo kwi-inthanethi zomazisi abangamakhadi kanye namaphasiphothi kuzokwenza izakhamuzi zikwazi ukuhambela amakhosombe e-DHA ukuhambisa izinsalela zawo zeminwe kanye nezithombe emva kokuba esenze isivumelwano sokubonana futhi enza nezinkokhelo kwi-inthanethi.I-eChannel iyingxenye yeqhinga selilonke lomnyango lesimanjemanje lokususa izinsizakalo ephepheni ziye kubuxhakaxhaka bubochwepheshe, uhlelo oluzobandakanya ukulungiswa kwamaphutha kwirejista enemininingwane yabantu.1.5. IKhabhinethi iyamukelile impumelelo yeViki Lokubamba Izimbizo esanda kubanjwa nje ngaphansi kwendikimba ethi ‘Sisonke siqhubekisela iNingizimu Afrika phambili’, ebonise izikhulu zikahulumeni zixoxisana nemiphakathi ezweni lonkana.IKhabhinethi iyabancoma labo bantu baseNingizimu Afrika ababambe iqhaza ezinhlelweni ezingaphezu kwama-36 ezweni lonkana, abaqinisekisile ukuthi uhulumeni uyaphendula ezidingweni zomphakathi ezihlonziwe. IViki Lokubamba Izimbizo isimamise imiphakathi ngolwazi maqondana nezinhlelo zikahulumeni.1.6. UMnyango Wezokuhlaliswa Kwabantu usingathe ingqungquthela eyimpumelelo Yenhlangano Yezizwee (i-UN) ebibhekene nezindawo zokuhlala eziyimikhukhu, igcizelela izinga elimangalisayo lokufudukela kwabantu emadolobheni kanye nokukhula kwemikhukhu. Njengamanje abantu abayisigidigidi esisodwa emhlabeni bahlala emikhukhwini. INingizimu Afrika kusukela ngowe-1994 seyakhe izigidi ngezigidi zezindlu njengengxenye yokuqinisekisa impilo engcono kubo bonke abantu.2. IMithethosivivinywaIKhabhinethi igunyaze lezinhlaka zeMithethosivivinywa elandelayo:2.1. UMthethosivivinywa Wokuvikelwa Kwengqalasizinda Esemqoka wezi-2016 uzoshicilelwa kuSomqulu Kahulumeni ukuze kutholakale imibono yomphakathi ngawo.UMthethosivivinywa uchitha uMthetho Wezintuba Ezisemqoka Zikazwelonke, we-1980 (uMthetho we-102 we-1980), futhi ufuna ukuhambelanisa inqubo yokuhlonza kanye nokudalulwa kwengqalasizinda esemqoka ngendlela esobala nephendulayo. Uzophinda futhi uqinisekise ukuthi zonke izingqalasizinda zokuvikelela kuzwelonke kwezwe ziyakwazi ukuhlonzwa futhi ziyavikelwa ngokwanele.UMthethosivivinywa uhlinzekela ukumiswa kohlaka lokusebenza lwesikhungo ukuqapha nokusebenzisa ukuvikelwa kwezingqalasizinda ezisemqoka. Uphinde uchaze imisebenzi yomgwamanqa ozokweluleka uNgqongqoshe Wezamaphoyisa ekudalulweni kwezingqalasizinda ezisemqoka.2.2. UMthethosivivinywa Wokuchitshiyelwa Kwezinhlangano Zempahla Ehlanganyelwayo wezi-2016 uzoshicilelwa ukuze umphakathi uphawule ngawo. UMthethosivivinywa uchibiyela uMthetho wamanje Wezinhlangano Zempahla Ehlanganyelwayo, we-1996 (uMthetho wama-28 we-1996).UMthethosivivinywa uzoqinisa uhlelo lokubusa ngentandoyeningi lweziNhlangano ezikhona njengamanje Zempahla Ehlanganyelwayo noma izikhungo ezikhona njengamanje Zesikhwama Sezimali Ezisisiwe ezengamela umhlaba osetshenziswa ngokuhlanganyela. UMthethosivivinywa ochitshiyelwe uhlinzekela ukumiswa kwehhovisi likaNobhala eMnyangweni Wezokuthuthukiswa Kwezindawo Zasemakhaya kanye Nezinguquko Kwezomhlaba, futhi uchaze imisebenzi yaleli hhovisi. Uma lo Mthethosivivinywa usuphasisiwe waba umthetho, uzoqinisa ukulawulwa kwezikhungo zokubusa futhi uthuthukise ukwesekwa kwawo nguMbuso.Uzovumela imiphakathi ukuba ithole, ibambe futhi iphathe izimpahla ngokusebenzisa izikhungo zokwenziwa komsebenzi ezisungulwe ngokusemthethweni ngempumelelo zisekelwa nguhulumeni.2.3. Ukwethulwa koMthethosivivinywa Wokulamula Emhlabeni Wonke wezi-2016 ePhalamende. Inqubo yokulamula emhlabeni wonke iyithuluzi elisemqoka lokwenza ibhizinisi ngaphesheya kwemingcele yezwe. Uzokwenza ngcono ukufinyeleleka kwezinsizakalo zobulungiswa ezinkampanini ezenza ibhizinisi ngaphandle kwaleli lizwe kanye nezinkampani zasemazweni angaphandle eNingizimu Afrika. UMthethosivivinywa uchitha uMthetho Wokwamukelwa kanye Nokuqiniswa Kwemiklomelo Yokulamula Emazweni Angaphandle, we-1977 (uMthetho wama-40 we-1977) uphinde futhi uchibiyele uMthetho wamanje Wokuvikelwa Kwebhizinisi, we-1978 (uMthetho wama-99 we-1978). Umthethosivivinywa ohlongozwayo uhambelana Nomthetho Owuhlaka maqondana Nokulamula Kwezokuhwebelana Ezweni Lonke, owamukelwa yiKhomishana Yenhlangano Yezizwe maqondana Nomthetho Wezokuhwebelana Emhlabeni Wonke.2.4. Ukushicilelwa kohlaka loMthethosivivinywa Wokuchitshiyelwa Kwesisekelo Socwaningo Lukazwelonke wezi-2016 kuSomqulu Kahulumeni ukuze umphakathi uphawule. UMthethosivivinywa uchibiyela uMthetho Wesisekelo Socwaningo Lukazwelonke, we-1998 (uMthetho wama-23 we-1998). UMthethosivivinywa uzokwenza ngcono ubuqhudelwano beNingizimu Afrika ekuthuthukisweni kocwaningo kanye nokuqamba kabusha ngokusebenzisa ukuphathwa ngempumelelo, ngendlela egculisayo futhi edidiyelwe kokuxoxisana komphakathi nabezesayensi, kanye nokuhlinzekwa okwenziwe ngcono kwengqalasizinda yocwaningo kanye nokufinyeleleka. Uzophinda futhi wenze ngcono ukuphendula kanye nokusebenza ngempumelelo kokuthuthukiswa kocwaningo kanye nokuhlinzekwa kwezinto eziqanjwe kabusha, ukwenza ngcono izinga lempilo yabantu baseNingizimu Afrika ngokuzihambelanisa kangcono nezinto eziseqhulwini zikahulumeni.3. Izinqumo zeKhabhinethi eziqavile3.1. IKhabhinethi yamukele Umthetho Odingidwayo Omaqondana Nobuphoyisa. Uhlaka Lomthetho Odingidwayo lwashicilelwa okokuqala ukuze kutholakale imibono yomphakathi ngoNdasa 2015. Lo mthetho odingidwayo uhlinzekela imisebenzi yobuphoyisa echeme nezakhamuzi eziphilayo futhi ephendulayo esimweni samanje semisebenzi yobuphoyisa. Uphinde uhlinzekele Umbutho Wamaphoyisa waseNingizimu Afrika (i-SAPS) kanye namaphoyisa kamasipala akwaziyo ukuphendula futhi asebenza ngobungoti. Umthetho Odingidwayo unxusa ukuba kusungulwe iBhodi Likazwelonke Lamaphoyisa, elizokuba, phakathi kweminye imisebenzi, nesibophezelo sokumisa imigomo yezinjongo zokuqashwa, ukuhlungwa kanye nokuqokwa kwabantu abasha emisebenzini yobuphoyisa.3.2. IKhabhinethi yamukele Umthetho Odingidwayo Omaqondana Nezokuphepha Nokuvikeleka. Umthetho Odingidwayo, obuvele usukhishiwe ukuze kuxoxiswane nomphakathi ngawo ngoNhlolanja 2015, ugxile endleleni yokusebenza edidiyelwe nethuthukisayo maqondana nokuphepha okungale komsebenzi wobuphoyisa. Ufuna ukuba ngumkhombandlela mayelana nezinyathelo zokuvikela ezokuphepha zemiphakathi. Umthetho Odingidwayo uhlonza yonke iminyango efanelekile kanye nezinhlangano ezigxile emiphakathini ezinegalelo ekuphepheni kwemiphakathi.3.3. IKhabhinethi igunyaze uhlaka lweNqubomgomo emaqondana Nosiko Lokusoka eNingizimu Afrika futhi yagunyaza nokuthi uMnyango Wezendabuko uqale ukwenza uhlaka lomthetho kazwelonke omaqondana nokusoka. Le nqubomgomo isivele isidlule ohlelweni olunzulu lokuxoxisana nomphakathi maqondana nayo kanye nababambiqhaza abafanelekile.Inqubomgomo ihlinzeka ngemihlahlandlela eqinisekisa ukuvikelwa kosiko lomdabu lokusokwa minyakayonke kwabafana abasebancane ngaphandle kokubeka ukuphepha kwabo engcupheni. Lokhu kwenza ingxenye yezinyathelo uhulumeni azithathayo ukuqinisa amasiko afanelekile kanye navumelekile. Igcina izinga elivumelekile lokukwazi ukuziphendulela kulabo bantu abaphethe izikole zokusoka kanye nabazali abathumela izingane zabo kulezo zikole.3.4. IKhabhinethi igunyaze izincomo ezenziwe yiKomidi Lophenyo olumaqondana nokufaneleka kokuhweba ngezimpondo zobhejane njengenye yezindlela zokulondoloza obhejane kuleli lizwe. Lezi zincomo zamukelwa yiKomidi Lokweluka Kwezobuchwepheshe Leminyango Ehlukene kanye neKomidi loNgqongqoshe Abahlukene aqokelwa ukuba aphenye ngamathuba okwenza kube semthethweni ukuhweba ngokuthengiselana ngezimpondo zobhejane emhlabeni wonke.Izincomo zigunyaza indlela yokusebenza yaseNingizimu Afrika yokuphathwa ngobuqhinga obudidiyelwe kwesixazululo sokuzingelwa kobhejane kanye nokuhweba ngobhejane okungekho emthethweni. Ikomidi lincoma ukuthi indlela esetshenziswa manje ukugcina isibalo  sobhejane baleli lizwe kumele igcinwe uma iqhathaniswa nokuhwebelana ngezimpondo zobhejane. Indlela yokusebenza ngobuqhinga yaleli lizwe iqukethe ukuvikeleka; ukunikezwa komphakathi amandla; ukuphathwa kwebhayoloji; izimiso zemithetho ephendulayo eziqaliswa ukusebenza ngempumelelo futhi eziqiniswayo; kanye nokuphathwa kokufunwa ngamandla kobhejane.3.5. IKhabhinethi igunyaze lawa madizayini alandelayo ezinhlamvu zemali azokuba yisikhumbuzo sowezi-2016:a) Uhlelo Lochungechunge Lwezinhlamvu Zemali ze-National Geographic –Amakati Amakhulu: ‘Ingulule’.b) Uchungechunge lwezinhlamvu zemali zepondo notiki ezinomqhele wesiliva ‘Okukhandwe eNingizimu Afrika–‘i-Dolosse’.Amadizayini ezinhlamvu zemali, kanye nokwaziswa kwawo, azophrintwa kuSomqulu Kahulumeni, bese emva kwalokho azobe esekhiqizwa bese edayiswa kusetshenziswa imigudu ejwayelekile.4. Imicimbi ezayo4.1. UMongameli uZuma uzokube phakathi komhla ziyi-18 nama-22 Mbasa 2016 enohambo olusemthethweni lokuvakashela amazwe angamalungu eNhlangano yaMazwe Angakhokisani Intela yoHwebo aseNingizimu neAfrika (i-SACU) ahlanganisa i-Namibia, iBotswana, iLesotho kanye ne-Swaziland. Lokhu kuhambela kuzothuthukisa indima ebalulekile i-SACU eyidlalayo ekukhuthazeni ukuhlanganiswa kwezifunda kanye nokuthuthukiswa kwezomnotho wawo wonke amalungu ayo.4.2. UMongameli uzothatha uhambo Lokuhambela Kombuso ezweni lase-Islamic Republic of Iran ngomhla zingama-23 nama-24 kuMbasa 2016 ukuyoqinisa izingxoxo zezombusazwe kanye nezomnotho phakathi kwalamazwe amabili.4.3. UMongameli uzohola imigubho yoSuku Lwenkululeko Lukazwelonke ngomhla zingama-27 Mbasa 2016 eLimpopo, eGiyani Stadium ngaphansi kwendikimba ethi: “Sisonke sakha imiphakathi engcono – Uhulumeni Wezindawo uwumsebenzi wawo wonke umuntu”.IKhabhinethi inxusa bonke abantu baseNingizimu Afrika kanye nayo yonke imikhakha ukuba bakhombise ugqozi lwabo ngezwe labo ngokubamba iqhaza emicimbini enhlobonhlobo yokugubha iNyanga Yenkululeko.4.4. Kulawa masonto ezayo, iPhalamende lizobe libambe Amavoti Eezabelomali zeminyango. Iziphathimandla zeminyango ehlukahlukene zizothulula izinhlelo zazo zokusebenza zonyaka wezimali wezi-2016/17. Amalungu omphakathi azokwaziswa ngezinhlelo zokuhanjiswa kwezidingongqangi zikahulumeni.5. Isimo seKhabhinethi ezindabeni ezisematheni5.1. IKhabhinethi iyamukele impendulo kanye nokuxolisa okulandele lapho okwenziwe nguMongameli uZuma maqondana nesinqumo seNkantolo yoMthethosisekelo mayelana nokuthobela izinyathelo zokulungisa isimo ezavezwa embikweni woMvikeli Womphakathi. IKhabhinethi isafunda isinqumo ukuze ithole ukuthi ngabe zikhona yini ezinye izinyathelo ezingathathwa ukuqinisa indima kaHulumeni. Isinqumo seNkantolo yoMthethosisekelo siqinisa siphinde sivumele intando yeningi labantu eyatholakala ngokomthethosisekelo waseNingizimu Afrika.5.2. IKhabhinethi isiqaphelile isenzo esenziwe ngamabhange amane afake isaziso sokuvala i-akhawunti yasebhange yenkampani ethile. Yize iKhabhinethi iyiqonda kahle imigomo nemibandela yamabhange, lesi senzo singaphazamisa abatshalizimali bakusasa abangafisa ukwenza ibhizinisi eNingizimu Afrika. IKhabhinethi ivumelene ngokuthi uNgqongqoshe Wezezimali, Wezabasebenzi kanye Nowezimbiwa Phansi kumele bavulele ingxoxo eyakhayo kanye namabhange ukuze kutholakale isisombululo sesikhathi eside kulolu daba.5.3. IKhabhinethi ihalalisele uNgqongqoshe Wezempilo, uDkt Aaron Motsoaledi, othole indondo yomhlaba wonke evela kwi-USAID-TB yokumhlonipha ngobuholi bakhe empini yomhlaba wonke yokulwisana nesifo sofuba (i-TB) kanjalo nokuhola phambili izinhlelo zaseNingizimu Afrika kanye nezezifunda ekuhlolelweni, ukwelapha kanye nokuvimbela i-TB; amagciwane okutheleleka nge-TB kanye Negciwane Lesandulelangculazi (i-HIV) ngesikhathi esisodwa kanye ne-TB engazweli amakhambi.5.4. IKhabhinethi ikwamukele ukuqokwa kweNingizimu Afrika njengezwe elizokwamukela Indondo yowezi-2016 Yemisebenzi Enhlobonhlobo Yosomaqhinga nguMkhandlu Wezindaba Zomhlaba e-Washington, DC. Njengezwe lokuqala lase-Afrika ukuthola le ndondo, ihlonipha ukuzinikela okuvelele kwezwe ekufundiseni umhlaba wonke, izindaba zamazwe omhlaba kanye nokuxhumana emhlabeni wonke ukuze liqhubele phambili izimfuno zezwe.IKhabhinethi income uNgqongqoshe Wezobudlelwano Bamazwe Nokubambisana, uNkz Maite Nkoana-Mashabane, ngegalelo lakhe ezingxoxweni zeNingizimu Afrika namazwe omhlaba, ezigqugquzelwa ngumbono “wezwekazi lase-Afrika elibumbene elinoxolo, elibuswa ngentando yeningi labantu, elingacwasi ngokobuhlanga, elingacwasi ngokobulili futhi eliqhakazile, futhi elinegalelo emhlabeni onobulungiswa nonokulingana.”5.5. IKhabhinethi ikwamukele ukuqokwa nguMongameli uZuma ko-Advocate u-Jan Lekhoa Mothibi, njengeNhloko yoPhiko Olukhethekile Lezophenyo, futhi imfisela okuhle nokumhlophe emisebenzini yakhe emisha yokuqeda inkohlakalo kanye nokuphatha budlabha.5.6. IKhabhinethi idlulise amazwi enduduzo nokudabuka okukhulu emndenini wakwaMakwetu nakwi-Pan Africanist Congress ngokwedlula emhlabeni kukaMnu Clarence Makwetu. UMnu Makwetu uzokhunjulwa ngegalelo lakhe elikhulukazi kanye nasekuzinikeleni kwakhe uqobo embuthweni wokulwela inkululeko kanye nasekusungulweni kweNingizimu Afrika entsha ebuswa ngokwentando yeningi labantu. UMongameli umemezele ukuthi kube Nongcwabo Okhethekile Wesifundazwe Osemthethweni wale ngqalabutho yomzabalazo wenkululeko.5.7. IKhabhinethi idlulise amazwi enduduzo nokudabuka okukhulu emndenini wakwa-Naidoo ngokwedlula emhlabeni kukaMnu Kumaran Naidoo. UMnu Naidoo ubeyiBamba likaMqondisi-Jikelele woMnyango Wezokuthuthukiswa Kwezomnotho. Ukhe wasebenza ngaphambilini njengoMphathi Omkhulu Wezezimali woMnyango Wezohwebo Nezezimboni. UMnu Naidoo ube negalelo elikhulukazi ekuphathweni kwezezimali emkhakheni weMisebenzi Kahulumeni.5.8. IKhabhinethi izwakaliswe ukubonga kwayo maqondana negalelo elifakwe nguMnu William Smith, obesebenza njengeHhovisi likaNobhala weKhabhinethi. UMnu Smith uthathe umhlalaphansi ekupheleni kukaNdasa emva kokusebenzela umkhakha weMisebenzi Kahulumeni iminyaka engama-27. IKhabhinethi imfisela okuhle kodwa kumhlalaphansi wakhe.6. IKhabhinethi ilunywe indlebe mayelana noMbiko weKhomishana Yophenyo Maqondana Nezinsolo Zokukhwabanisa, Inkohlakalo, Ukungahloniphi noma Ukungahambisi Ngomthetho Ekuthengweni Kobuqhinga Kwempahla Yokuzivikela (iKhomishana Yokuthengwa Kwezikhali) okhishwe nguMongameli ekuseni namuhla. Umbiko uthole ukuthi abukho ubufakazi bokwenza okungalungile, ukugwazela, ukukhwabanisa noma inkohlakalo enqubweni yokuthwengwa kwezikhali. NjengoHulumeni siyayemukela imiphumela yeKhomishana. Sikhishwe phambili satholakala singenacala njengoba besilokhu sisho eminyakeni eminingi edlule ukuthi kwakungekho ukuphambana nomthetho okwenziwa nanokuthi ukuthengwa kwezikhali kwenziwa ngendlela efanelekile nesemthethweni.Siyethemba ukuthi imiphumela izoletha isiphetho kulolu daba oselube yinsakavukela umchilo wesidwaba isikhathi eside.Sihlanganyela noMongameli uZuma ekubongeni iJaji u-Willie Seriti kanye neJaji uThekiso Musi, bonke ofakazi, kubandakanya noMongameli waphambilini uThabo Mbeki, abaholi bobufakazi, amathimba ezomthetho, abasebenzi kanye nalabo ababe negalelo ekwenzeni umsebenzi weKhomishana ube yimpumelelo.7. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.7.1. Ukuqashwa kukaMnu Siyabonga Gama njengeSikhulu Esiphezulu Sezigungu Seziphathimandla kanye noMnu Garry Pita njengoMphathi Omkhulu Wezimali Zeqembu lakwa-Transnet.7.2. Ukuqashwa kukaMnu Lufuno Leslie Nevhutalu njengelungu noSihlalo weBhodi Lokuthuthukiswa Kwemboni Yezokwakha.7.3. Ukuqashwa kukaMnu Andile Nongogo njengoMphathi Oyisikhulu Esiphezulu Somkhakha Wamagunya Ezinsizakalo Zokufundisa Nokuqeqesha.7.4. Ukuqokelwa njengamalungu angeyona iingxenye yesigungu seziphathimandla eBhodini Elingenamncele leSikhungo Sezinto Zokuthutha Emgwaqweni:a) UMnu Raymond Dennis Baloyi;b) UNks Keitumetse Mahlangu;c) UNks Ignatia Dikeledi Sekonyela;d) UMnu Mosoenyane Ramathe;e) USlz Jan Havenga; kanyef)  noMnu Lucky Lempiditse Thekisho.Imibuzo:Liezil CerfInombolo kamakhalekhukhwini: 076 778 2380 "
Isitatimende Somhlangano WeKhabhinethi wangomhla zingama-26 Mbasa 2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/zu/speeches/statement-cabinet-meeting-26-april-2016-29-apr-2016-0000,"1. Ukuqaliswa kokusebenza Kwezinhlelo Zikahulumeni Ezisemqoka1.1. IKhabhinethi iyalwamukela uhambo lukaMongameli u-Jacob Zuma lokuHambela Kombuso ezweni lase-Islamic Republic of Iran, oludlondlobalisa ubudlelwano bezomnotho kanye nezokuhwebelana phakathi kwawo womabili lawa mazwe, ngokucikicwa kwezivumelwano ezihlukahlukene kanye nezibophezelo.UMongameli u-Jacob Zuma kanye noMongameli u-Hasan Rouhani bakuqinisile ukusebenza ngokubambisana emikhakheni yezokuhwebelana, ezemfundo kanye nokuthuthukiswa kwamakhono; ezesayensi kanye nobuchwepheshe; ezamandla, kubandakanya nokuhlolwa kwegesi yamakhemikhali kaphethiloli ongakahluzwa kanye namandla okukwazi ukuhluza; ezolimo; ezezimayini kanye nokuhlomula kwezezimbiwa phansi; ezokuthuthukiswa kwengqalasizinda kanye nezokuthutha; ezezimali, ezokubhanga kanye nezemishwalense kanye nezokuvakasha. Konke lokhu kunegalelo ekuqalisweni kokusebenza koHlelo Lokuthuthukiswa Kwezwe (i-NDP).Ngasohlangothini lwamazwe omhlaba, abaholi ababili bavumile ukuqinisa ikhwela elihlatshwayo lokuguqulwa kweNhlangano Yezizwe Ezihlangene (i-UN) ikakhulukazi Umkhandlu Wezokuvikeleka weNhlangano Yezizwe Ezihlangene, ngokubhekelela izimfuno zamazwe asathuthuka.1.2. Le miphumela iqinise kabusha Uhambo Lokusebenza lukaMongameli oluya ezweni lase-United Arab Emirates (i-UAE) lapho yomibili le mibuso ivuselele isibophezelo sayo maqondana nokuhlanganiswa kanye nokukhushulwa kobudlelwano obumbaxambili, ikakhulukazi emikhakheni yezokuhwebelana, ezokutshalwa kwezimali kanye neyezomnotho ukuba bube ukubambisana okubanzi okunobuqhinga.Lokhu kwakhelwe ohambweni lukaMongameli uJacob Zuma Lokuhambela Kombuso ngoLwezi wezi-2011 olwabonakalisa ukusungulwa kweKhomishana Ehlanganyelwe ye-SA-UAE eyadlondlobalisa umgqigqo ophelele wezokuhwebelana phakathi kwamazwe omabili kusukela ezigidini eziyi-13 zamarandi ngowezi-2011 kuya ezigidini ezingama-27 zamarandi ngowezi-2015.INingizimu Afrika kanye ne-UAE baphinde bavumelana ukuthi bazokwandisa ukusebenza ngokubambisana ukuze basebenzise amathub ngendlela efunwa yibona Kwezomnotho Wasolwandle, ukukhulisa ukuhanjiswa emazweni angaphandle kwemikhiqizo yezolimo yaseNingizimu Afrika, imikhiqizo ekhiqiziwe ikakhulukazi ukuthengwa kwezinto zezokuzivikela kanye namaxhama okubambisana.Lolu hambo luphinde lwakhulisa amandla iNingizimu Afrika enawo ukwakha ingqalasizinda esophe amathuba azotholwa yizinkampani zaseNingizimu Afrika embukisweni i-EXPO 2020 ozobe ubanjelwe eDubai, kanjalo nokusebenza ngokubambisana emkhakheni wezoxolo, ukuvikeleka kanye nozinzo.1.3. IKhabhinethi izamukelile izinyathelo eziqinile ezibekwe nguNgqongqoshe Wezemidlalo Nokungcebeleka uFikile Mbalula ukubumba kabusha ukubukeka kwesimo sezemidlalo nokungcebeleka esiqhekekile nesibandlululayo ngendlela ejulile esebenzisa uMqulu waso Woguquko. Lokhu kuzodlondlobalisa uguquko maqondana nohlelo lwezemidlalo olubumbene olusekelwe ngaphansi kwemigomo yentando yeningi labantu, ukulingana, ukusebenzela obala, ukumeleleka kwabantu ngokwehlukahlukana kwabo, ukufinyeleleka kanye nokubamba iqhaza okukhuphukile ngokuhambelana nezinjongo zoHlelo Lokuthuthukiswa Kwezwe.1.4. IKhabhinethi iyazamukela izinkulumo zamavoti esabiwomali ezethulwa yiminyango eyehlukene ezihambisana nemibiko ebanzi eqhakambisa inqubekelaphambili esiyenziwe maqondana nokwenziwa ngcono kwezimpilo zabantu baseNingizimu Afrika.Lokhu kubonisa ukuqaliswa ukusebenza koHlaka Lokusebenza Lwesikhathi Esimaphakathi olusisondeza eduzane nokufezekiswa koMbono wezi-2030 woHlelo Lokuthuthukiswa Kwezwe.IKhabhinethi inxusa abantu baseNingizimu Afrika ukuba balandelele izinkulumo zokwabiwa kwezimali ezinkundleni zabenzindaba ezinhlobonhlobo ukuze baqonde kangcono ngoHlelo Lokusebenza lukaHulumeni.1.5. IKhabhinethi inxusa ukuba kube khona ukuzibophezela okuqhubekayo ukuze kuvikelwe uguquko olunengqondo lwendawo yokusebenzela ngokubhekelela imiphumela evela Embikweni Wonyaka weKhomishana ye-16 Yokuqashwa Kwabantu Ngokulingana wabo bonke abaqashi abaqokiwe owethulwa ngaphansi kwendikimba ethi “Uguquko lubalulekile”. Umbiko usiza uhulumeni ukuba aqonde isimo sokuqashwa kwabantu ngokulingana ezweni kanye nenqubekelaphambili yaso ekuguqulweni kwendawo yokusebenzela onyakeni wezi-2015.1.6. IKhabhinethi ihalalisele uMnyango Wezokuhlaliswa Kwabantu ngokwakhiwa kwezindlu eziyizigidi eziwu-4, 3 kanye namathuba okwakhiwa kwenzindlu kusukela kwafika umbuso wentando yeningi labantu. Lawa mathuba abandakanya izindlu ezixhaswe ngokuphelele eziyizi-2, 806 235 (izindlu ze-BNG), izindlu zomphakathi/eziqashisayo eziyizi-121 784, izi-6329 zoHlelo Lokuxhaswa Komuntu Ngamunye Oluxhunywe Kwezezimali kanye neziza zokwakha ezinezinsizakalo eziyizi-986 608.Leli banga eliyingqophamlando eselihanjiwe selihlinzeke umpheme kubantu abangaphezu kwezigidi ezingama-20 kanti-ke ukubhiyozela le mpumelelo umnyango sewethule umkhankaso kazwelonke wokudweba isithombe sempumelelo yezwe lakithi.Ukwethulwa kukazwelonke kubanjelwe e-COSMO City, okungomunye wemiklamo yezindlu edidiyelwe eseqhulwini ezweni lonkana nawo ogubha iminyaka eyishumi ukhona.IKhabhinethi ibonge bonke abantu baseNingizimu Afrika ngegalelo labo, ukuzimisela kanye nokusebenza kanzima ekuqinisekiseni ukuthi isithunzi sabantu baseNingizimu Afrika abaswele siyabuyiselwa ngezinhlelo zokuhlaliswa kwabantu.1.7. IKhabhinethi income uNobhala-Jikelele weNhlangano Yezizwe Ezihlangane ngokuhlanganisa Umcimbi Osezingeni Eliphezulu Wokucikicwa Kwesivumelwano sase-Paris, esamukelwa ngamazwe ayi-176 ngoZibandlela wezi-2015. Ukucikicwa Kwesivumelwano sase-Paris kuwuphawu lwesinyathelo sokuqala ekuqalisweni kokusebenza kwaso okuzohola imizamo yamazwe omhlaba ukunciphisa ukukhiqizwa kwezintuthu ezingcolisa umoya kanye nokuhlangabezana nazo zonke izinselele eziphonswe ukuguquguquka kwesimo sezulu. IKhabhinethi isilangazelele isiphetho sezinqubo zezigunyazo zalapha ezweni ngaphakathi ezihlukahlukene, yibo bonke abantu, ukuvumela ukuqaliswa ngesikhathi kokusebenza ngokuphelele Kwesivumelwano sase-Paris ngowezi-2020.1.8. IKhabhinethi iphinde yaqaphela ukuthi uMnyango Wezemvelo usubambisene noMnyango Wezokuvakasha ekuhlanganiseni amalebhu okuhanjiswa kwezinsizakalo abizwa ngokuthi yi-“Biodiversity Lab: Ukukhulisa igalelo lezomnotho lemithombo yezemvelo yaseNingizimu Afrika” kusukela mhla ziyi-10 kuMbasa kuya mhla ziyi-13 kuNhlaba 2016.Inhloso ukufezekisa amandla ezomnotho emvelo enothile yaseNingizimu Afrika eyingxubevange aveziwe ohlakeni lokuqala lweQhinga Likazwelonke Lezomnotho Yezemvelo Eyingxubevange olwagunyazwa yiKhabhinethi ngoNtulikazi wezi-2015 ukuze umphakathi ukwazi ukubamba iqhaza kulona.2. Izinqumo zeKhabhinethi eziqavile2.1. IKhabhinethi igunyaze Uhlelo Lokusebenza Lwenqubomgomo Yezimboni (i-IPAP) lowezi-2016/17 – 2018/19, oluyinsika eqavile yoHlelo Olunamaphuzu Ayisishiyagalolunye lukaMongameli futhi olunegalelo maqondana nokuqaliswa kokusebenza koHlelo Lokuthuthukiswa Kwezwe.Lesi yisibuyekezo sonyaka wesishiyagalombili sezinhlelo eziyimpumelelo zezimboni zikahulumeni esakhela ezinzuzweni, izithangami zezinqubomgomo kanye nezinhlelo zezibuyekezo ezidlulile.I-IPAP yowezi-2016/17 ifuna ukuzuza inqubomgomo yezezimboni enomthelela ophezulu ezimweni ezinzima zezomnotho. Lokhu kubandakanya imithelela eqhubekayo yokuwohloka kwamandla omnotho emhlabeni wonke kubandakanya nesimo esimazonzo embonini yezensimbi nezimbiwaphansi kanjalo nesomiso esibi kakhulu kanye nezinye izingqinamba ezinkulu ezikhona ezweni lakithi ngaphakathi.Izimpumelelo zangonyaka odlule zibandakanya ukuphephiswa kwemisebenzi ebalelwa ezi-67 000 kanye nokusungulwa kwemisebenzi eqotho emisha sha eyizi-7 000 emkhakheni Wezendwangu, Izimpahla Zesikhumba kanye Nezicathulo. Umkhakhana ongaphansi kwezokukhiqizwa kwemikhiqizo yezolimo ungomunye wemikhakha emikhulukazi lapha ezweni yezokukhiqiza ngokuqasha abantu, ngokuhlinzeka ngemisebenzi elinganiselwa ezi-216 090 ngowezi-2015 uma kuqhathaniswa nezi-208 822 ngowezi-2014. Izigidi ezingaphezu kwama-600 zamarandi zotshalomali ezihehekile ngowezi-2015/16, ezindlale isisekelo sokuqinisa ukuthuthukiswa kwamabhizinisi ngokugxila kakhulu emiphakathini yasezindaweni ezisemakhaya.2.2. IKhabhinethi igunyaze Uhlaka Lokusebenza Lokugcina Lokuthuthukiswa Kwezindawo Ezisemadolobheni Ezididiyelwe kanye Nohlelo Lokuqaliswa Ukusebenza lowezi-2016/19. Umphumela ophelele woHlaka Lokusebenza Lokuthuthukiswa Kwezindawo Ezisemadolobheni Ezididiyelwe ukuguqulwa kokuklaywa kwemingcele yedolobha. Lokhu kuwuphawu lesivumelwano esisha samadolobha kanye namadolobhana amancane aseNingizimu Afrika, esizoqhubezela phambili ukukhula kwezindawo ezisemadolobheni siziqhubekisele ohlakeni lokukhula okuqinile kwamadolobha namadolobhana amancane ahlangene, axhumene futhi adidiyelwe, aphephile, anezinsiza ezanele futhi ayizindawo ezinhle zokusebenza kanye nokuhlala kuzo.Lokhu kuphendula emyalelweni woHlelo Lokuthuthukiswa Kwezwe wokuthi kusungulwe inqubomgomo yokuthuthukiswa kwezindawo ezisemadolobheni ezoqinisekisa ukuhlela okufanelekile, utshalomali lwezingqalasizinda kanye nokuphathwa kwalo ukuze kwesekwe ukukhula kanye nokuthukulula amandla ezomnotho amadolobha kanye namadolobhana amancane ethu.2.3. IKhabhinethi igunyaze ukushicilelwa koHlaka lweNqubomgomo Yezinsizakalo Zokuthuthukiswa Kwemikhakha Yemisebenzi Kazwelonke – Ukwakha Uhlelo Lwezinsizakalo Zokuthuthukiswa Kwemikhakha Yemisebenzi Oluyimpumelelo Noludidiyelwe lwaseNingizimu Afrika, eMqulwini Kahulumeni ukuze kutholwe imibono yomphakathi.Uhlaka lweNqubomgomo uma seluqalisiwe ukusebenza luzohlinzeka ngendlela yokusebenza ehlanganisiwe yezinsizakalo zokuthuthukiswa kwemikhakha yemisebenzi eziseqophelweni eliphezulu zazo zonke izakhamuzi. Lokhu kuzokwenza izakhamuzi zikwazi ukukhetha imikhakha yemisebenzi ngomqondo ophusile ukuze zikwazi ukuqashwa, zibe negalelo emphakathini futhi zakhe umnotho waseNingizimu Afrika.Izinsizakalo Zokuthuthukiswa Kwemikhakha Yemisebenzi zidlala indima esemqoka ekusizeni umsebenzi wezimakethe zabasebenzi kanye nezinhlelo zezemfundo zikwazi ukuhlangabezana nezinjongo zazo. Lokhu kunegalelo maqondana nokufezekiswa kwezincomo zoHlelo Lokuthuthukiswa Kwezwe zokugqugquzela ukukhula komnotho kanye nokuqashwa kwabantu, ukuqondaniswa kwabasebenzi abaqashiwe nemisebenzi yabo; kanye nokwandisa ukuthuthukiswa kwamakhono kanye nesibalo sabantu abaneziqu zemfundo yasenyuvesi.2.4. IKhabhinethi lithiwe fahla fahla maqondana nokuqaliswa kokusebenza Kohlelo Lokulinganisa Lukazwelonke futhi lagunyaza umbiko Wonyaka wezi-2014/15 kanye Nohlelo Lokulinganisa Lukazwelonke lesihlanu lowezi-2016/17 kuya kowezi-2018/19, njengengxenye yombhidlango wokwenza ukuhanjiswa kwezidingo-ngqangi.Uhlelo Lokulinganisa Lukazwelonke lususelwa oHlakeni Lokusebenza leNqubomgomo Yokulinganisa Kazwelonke oluqinisekisa ukuthi ubufakazi obuqotho nobunenjongo obuvela ekulinganisweni buyafakwa ezinhlelweni zokuhlela, ukwabiwa kwezimali, ukwenziwa ngcono kwezinhlangano, ukubuyekezwa kwezinqubomgomo, kanjalo nasezinhlelweni eziqhubekayo kanye nokuphathwa kwemiklamo ukuze kwenziwe ngcono ukusebenza.Izilinganiso ezingama-47 seziphothuliwe noma zisaqhutshwa, ezikhava izigidigidi ezingama-75 zamarandi ezindleko zikahulumeni. Imibiko yokulinganisa eyi-15 yagunyazwa kwathi eyi-12 yabekwa ezithebeni zeKhabhinethi kuze kube manje. Izinhlelo zokwenza ngcono eziyi-14 ziyaqaliswa ukusebenza kanti futhi inqubekelaphambili maqondana nazo ikhombisa izinguquko ezinkulu kakhulu, ukukhulisa umthelela wazo.2.5. IKhabhinethi ithiwe fahla fahla maqondana nemiphumela yokulinganisa kanye nezincomo ezigunyaziwe ngenhloso yokwandisa umthelela osukela ekuqalisweni ukusebenza Kohlelo Lemisebenzi Yomphakathi Eyandisiwe Yomkhakha Wezenhlalo (i-EPWP-SS).Lolu Hlelo ludlala indima esemqoka yokuvikelwa kwesimo senhlalo yabantu abantu abangakhubazeke ndawo abangasebenzi, kokubadonsela emsebenzini onomkhiqizo bese bethola umthobanhlizinyo njalo ngenyanga olinganiselwa esambeni se-R1 517. 69. Iningi lezinhlelo zomkhakha wezenhlalo lihlinzeka ngezinsizakalo ezikhethekile emiphakathini entekenteke nehluphekayo. I-EPWP-SS ikhule ngesivinini esikhulu phakathi kwesigaba sokuqala nesigaba sesibili, kusukela ezinhlelweni ezi-5 kuya ezinhlelweni ezingama-22 okuholele kulo mkhakha ukuba ufezekise amathuba emisebenzi ayizi-175 769 esigabeni sokuqala kanye namathuba emisebenzi ayizi-866 246 esigabeni sesibili, nokungaphezulu kakhulu kobekusophiwe okungamathuba emisebenzi ayizi-750 000.Izincomo zigxile ekwenzeni ngcono ukuqaliswa kokusebenza ukuze kuncishiswe ukungasebenzi ngendlela egculisayo ekuthathweni kwezinqumo, ukuqaliswa ukusebenza (izinkokhelo zemithobanhliziyo) kanye nokuhlinzekwa ngokuqeqesha, kanjalo nokuxhumanisa.2.6. IKhabhinethi ithiwe fahla fahla maqondana nemiphumela kanye nezincomo ezigunyaziwe zedizayini kanye nokuqaliswa ukusebenza kokulinganiswa Kwesabelo Sokuthuthukiswa Kwezindawo Zokuhlala Ezisemadolobheni kanye Nohlelo Lokwenziwa Ngcono kwaso.Imiphumela yeseka ukugcinwa kweSabelo Sokuthuthukiswa Kwezindawo Zokuhlala Ezisemadolobheni njengesabelo sokunezezela esikhokhela umqondo ovulekile wokuhlaliswa kwabantu okuqhubekayo nokulinganayo ukuze kuhlomule abantu abahluphekayo kanye namakhaya anemali engenayo engenkulu kakhulu.Lokhu kuwusizo kakhulu ekufezekiseni izinjongo zoHlaka Lokusebenza Lwesikhathi Esimaphakathi; ukuhlinzekwa kwamathuba okwakhiwa kwezindlu eziyisigidi esi-1 495 ezindaweni zokuhlala eziseqophelweni eliphezulu ngowezi-2019.2.7. IKhabhinethi igunyaze umbiko maqondana Nokuqaliswa Ukusebenza kanye Nokulinganiswa Komthelela Wezobuchwepheshe kanye Nezindaba Zabasebenzi zoHlelo Lwezezimboni, impendulo yabaphathi embikweni kanye nohlelo lokwenza ngcono oluthunyelwe nguMnyango Wezokuhwebelana kanye Nezezimboni.Lolu Hlelo lwethulwa nguMnyango Wezohwebo kanye Nezezimboni ngowe-1992 ukuze kuqiniswe ukuthuthukiswa kwamakhono kwezesayensi, ezobunjiniyela kanye nezobuchwepheshe. Lunegalelo ekusungulweni kwamathuba emisebenzi ngokukhiqiza inqwaba yabacwaningi abanamakhono aphezulu kanye nabaphathi bezobuchwepheshe embonini kanye nokwenza ngcono ubuqhudelwano bezinhlangano zamabhizinisi ezibambe iqhaza.Uhlelo luyingxenye esemthethweni, esemqoka futhi egculisayo yokweseka okuqanjwe kabusha okunikezela ngalokho okuyifanele ngempela imali yakho kukhona kokubili ukuthuthukiswa kwezobuchwepheshe kanye nokuthuthukisa ukuphathwa kwezindaba zabasebenzi kanye namakhono ahlobene nezezimboni. Luphinde futhi luqhathaniseke ngokuvumelanayo nezinye izinhlelo zasemazweni aphesheya.2.8. IKhabhinethi ithiwe fahla fahla maqondana nemiphumela yoMbiko Wethimba loNgqongqoshe Lokwenziwa Komsebenzi wokuphenya ngezinsolo ‘zokuthengiswa kwezikhala zemisebenzi yothisha’ ezibandakanya abantu abathile, izinyunyana zothisha kanye nezikhulu zeMinyango ethile Yezemfundo Yezifundazwe. IKhabhinethi igunyaze izincomo zokubhekana ngendlela enohlelo neqondiswe ngqo emiphumeleni.Embikweni walo wokugcina Ithimba loNgqongqoshe Lokwenziwa Komsebenzi lihlinzeke ngohlaziyo lwendima edlalwe yibo bonke ababambiqhaza ohlelweni lokukhethwa kanye nokuqashwa kothisha.Uphinde uqaphele izinkinga ezinkulu ezisohlelweni lwamanje lokuqokelwa ezikhaleni zomsebenzi emkhakheni wezemfundo yamabanga aphansi; futhi uphinde uhlinzeke ngezincomo ukusiza uMnyango Wezemfundo Eyisisekelo kanye nomkhakha wezemfundo yamabanga aphansi jikelele ukwazi ukubhekana nezingqinamba ezihlonziwe.3. IMithethosivivinywa3.1. IKhabhinethi igunyaze ukuhanjiswa koMthethosivivinywa Wokuchibiyela Ezamahlathi Kazwelonke ePhalamende. UMthethosivivinywa uchibiyela uMthetho Wezamahlathi Kazwelonke, we-1998 (uMthetho onguNombolo 84 we-1998).Ukuqaliswa ukusebenza kwezichibiyelo kuzokwenza ngcono ukuphathwa kwezamahlathi okuqinile futhi kuphinde kugqugquzele ukubamba iqhaza kwamaqempu abantu abantekenteke, abathembele emahlathini ukuze bakwazi ukuphila, eMkhandlwini Wezokululeka Ngezamahlathi Kazwelonke.4. Imicimbi ezayo4.1. UMongameli uJacob Zuma uzohambela umcimbi wokugcotshwa kanye nokufungiswa kukaMongameli wase-Uganda u-Yoweri Museveni eKampala ngomhla ziyi-12 Nhlaba 2016. Lolu hambo oluphumayo luzophinde luqinise ubudlelwano obumbaxambili phakathi kweNingizimu Afrika ne-Uganda.4.2. UMongameli u-Jacob Zuma uzokwengamela Usuku Lukazwelonke Lomkhuleko ozobanjelwa Ezinkundleni Zemidlalo i-ABSA e-Durban mhla zingama-29 Mbasa 2016. Abaholi bezenkolo kanye nabaholi bezinhlangano zomphakathi bazohlanganyela nohulumeni ekukhulekeleni okunye ukuqiniswa kombuso wentando yeningi labantu, ubumbano lukazwelonke, ukubumbana komphakathi kanjalo Nokhetho Lohulumeni Bezindawo lowezi-2016 oluyimpumelelo nolunokuthula.4.3. IKhabhinethi ithiwe fahla fahla maqondana nezinhlelo zoMnyango Wezobuciko Namasiko zokusingatha Inyanga ye-Afrika ngoNhlaba 2016 ngaphansi kwendikimba ethi: “Ukwakha i-Afrika Engcono kanye Nomhlaba Ongcono” njengengxenye yemigubho yezwekazi yokusungulwa kweNhlangano Yobumbano lwase-Afrika (i-OAU), manje esiyaziwa ngokuthi Ubumbano lwaseAfrika (i-African Union) kanye nomsebenzi esiwenzile.  UMongameli uJacob Zuma uzokwethula Inyanga yeAfrika ngoSuku Lukazwelonke Lomkhuleko ngomhla zingama-29 kuMbasa 2016.Ngowezi-2016 Inyanga ye-Afrika izogxila ezinhlelweni eziqanjwe kabusha zokuthuthukiswa kwabantu besifazane kanye nentsha, ngenkathi sigubha iminyaka engama-60 yeMashi Yabantu Besifazane kanye neminyaka engama-40 Yemibhikiso Yentsha eSoweto.Abantu baseNingizimu Afrika bayanxuswa ukuba babambe iqhaza ohlelweni oluzobe luhlanganise iminxa ehlukahlukene olubandakanya imisebenzi enhlobonhlobo efaka phakathi imisebenzi yobuciko obubukwayo, imidlalo yeshashalazi, umculo, izifundo kanye nezingqungquthela kanjalo nokubungazwa kweminyaka eyi-10 yeSikhwama Samasiko Omhlaba Wase-Afrika. Inyanga yase-Afrika isebenza njengenkundla yokuzixhumana kabusha kanye nokuzibophezela kabusha Obumbanweni lwama-Afrika kanye Nasekuvuselelweni kwe-Afrika ekuhlanganiseni abantu bezwekazi lase-Afrika ndawonye. 4.4. Ngomhla zingama-20 Nhlaba 2016 uhulumeni uzohola umgubho kazwelonke weminyaka eyikhulu yeNyuvesi i-Fort Hare ophikweni oluse-Alice eMpumalanga Kapa. Ukulungiselela umgubho omkhulu, uMongameli u-Jacob Zuma usesungule iKomidi loNgqongqoshe Abahlukahlukene (i-IMC) ukuba lihlele liphinde lididiyele le ngqophamlando yomgubho weminyaka eyikhulu.Lesi sikhungo sokufunda esiyingqophamlando sasebenza njengesikhonkwane ngesikhathi sethu sokuzabalazela inkululeko futhi siphinde saziwe njenge “mbiza yobuholi base-Afrika” ngenxa yokuthi iyona nyuvesi eyafunda izingqalabutho zomzabalazo wokulwisana nobandlululo ezinjengo-ZK Matthews, Nelson Mandela, Robert Sobukwe, Oliver Tambo no-Govan Mbeki. Iyona kuphela inyuvesi eseNingizimu ne-Afrika eyake yakhiqiza izinhloko zombuso ezinhlanu: u-Nelson Mandela waseNingizimu Afrika, u-Yusuf Lule wase-Uganda, u-Robert Mugabe waseZimbabwe, uNtsu Mokhehle waseLesotho kanye no-Sir Seretse Khama waseBotswana.Njengengxenye yemigubho yeminyaka eyikhulu yeNyuvesi i-Fort Hare iKhabhinethi inxusa bonke abafundi bangaphambilini bale nyuvesi kanye namalungu omphakathi ukuba abelane ngezinkumbulo anazo nge-Fort Hare emkhankasweni Wokuxoxa Indaba Yakho esebenzisa isibambo esithi #MyFortHare.4.5. IPhini likaMongameli uCyril Ramaphosa uzohola ithimba lezinthunywa zaseNingizimu Afrika eliya Esithangamini Sezomnotho Womhlaba Wonke (i-WEF) sama-26 e-Afrika esizobe sibanjelwe eRwanda phakathi komhla ziyi-11 kanye ne-13 Nhlaba 2016. Isithangami sisingathwe ngaphansi kwendikimba ethi: “Ukuxhumanisa Izinsiza zase-Africa ngokusebenzisa Ukuguquka Kwezobuxhakaxhaka Bukagesi”.Uhulumeni esebenzisa Uhlelo lwakhe Olunamaphuzu Ayisishiyagalolunye uqhubezela phambili ukuguquka kwezwe kwezobuxhakaxhaka bukagesi. Useqalile ukukhipha isigaba sokuqala sohlelo lwakhe oluqanjwe kabusha lwezinxakanxaka zokuxhumana oluzoxhuma izikhungo zikahulumeni ezingaphezu kwezi-5 000 komasipala bezifunda abayisishiyagalombili esikhathini esiyiminyaka emithathu. Uxhaso lwemali ebalelwa ezigidini ezingama-740 zamarandi selwabiwe ukweseka lokhu kukhishwa kwalesi sigaba.4.6. INDABA 2016 eNkosi Albert Luthuli Convention Centre e-Durban kusukela mhla ziyi-7 kuya mhla ziyi-9 Nhlaba 2016, iyisithangami Sobumbano lwama-Afrika esizokhuthaza imikhiqizo yethu yezokuvakasha kubathengi basemazweni aphesheya.Ezokuvakasha, njengenye yezinsika eziyisithupha zokukhula komnotho woHlelo Lokuthuthukiswa Kwezwe, zibe negalelo lezigidigidi ezingama-357 zamarandi kwiSamba Somkhiqizo Wezwe (i-GDP) ngowezi-2014 futhi zixhase nge-9% esambeni esiphelele sabantu abaqashiwe eNingizimu Afrika. Umkhandlu Wezokuhamba Nokuvakasha Womhlaba Wonke ulinganisa ngokuthi ezokuvakasha zizoba negalelo lezigidigidi ezingama-560 zamarandi kwi-GDP yethu ngowezi-2025 kanti futhi ziyoxhasa ngemisebenzi engaphezu kwezigidi ezimbili.Ukukhulisa umthelela Wezokuvakasha Emnothweni Wasolwandle kuyinsika esemqoka yoHlelo Olunamaphuzu Ayisishiyagalolunye, okususelwe emandleni angakathintwa muntu ezilwandle zethu, angaba negalelo ekukhuleni komnotho. Umnotho wasolwandle kanye nezokuvakasha zihlinzeka ngamathuba amangalisayo okukhula komnotho kanye nokusungulwa kwamathuba emisebenzi.4.7. Ekugujweni koSuku Lwabasebenzi mhla lu-1 Nhlaba 2016, iKhabhinethi igcizelela ukuzibophezela kwezwe ukuvikela amalungelo abasebenzi ngokusebenzisa imithetho yethu yabasebenzi enenqubekelaphambili.Kusukela ngowe-1994 uhulumeni esebenzisa imithetho enjengoMthetho Wezobudlelwano Nabasebenzi, uMthetho Wezimo Zokusebenza Eziyisisekelo, uMthetho Wokuqashwa Kwabantu Ngokulingana kanye noMthetho Wezempilo Emsebenzini kanye Nokuphepha useqhubezele phambili amalungelo abasebenzi.4.8. IKhabhinethi inxusa abafundi beBanga le-12 ukuba baqale ukuthwebula amafomu okufaka izicelo noma bafake izicelo nge-inthanethi ezikhungweni zemfundo ephakeme njengengxenye yoMkhankaso othi Apply Now/Khetha Career Guidance.Umkhankaso obanjwa njalo minyaka yonke nguMnyango Wezemfundo Ephakeme Nokuqeqesha, uzobanjwa kuzwelonke kuze kube nguMandulo 2016 futhi uzosiza abafundi ukuba bakhethe ngomqondo ophusile lapho befaka izicelo ezikhungweni zemfundo ephakeme.Abafundi bayagqugquzelwa ukuba baxhumane neSikhungo Sezinsizakalo Zokuthuthukiswa Kwemikhakha Yemisebenzi ngokuthumela i-SMS noma u-“please call me” ku-072 204 5056 noma ku-086 999 0123, nge-imeyili kuleli kheli: careerhelp@dhet.gov.za, ku-Facebook kuleli kheli: www.facebook.com/careerhelp noma ku-Twitter kuleli kheli:  http://twitter.com/rsacareerhelp.5. Isimo seKhabhinethi ezindabeni ezisematheni5.1. IKhabhinethi igqugquzela ababambiqhaza abafanelekile ukuba baphawule ohlakeni olubuyekeziwe loMqulu Wokuthuthukiswa Kwabamnyama Kwezomnotho Wezezimboni zaseNingizimu Afrika Zezezimayini kanye Nezimbiwa Phansi, lowezi-2016 olwashicilelwa kuSomqulu Kahulumeni.Uhlaka olubuyekeziwe loMqulu Wezezimayini luphinde luhlanganise izinqubomgomo zenguquko zikahulumeni kanye nomthetho wokuthuthukisa ukwenziwa lula kwebhizinisi, ukusungula incanciselo yezokulawula, ukuqagulwa kanye nokuqiniseka. Luphinde lwahanjelaniswa nezimiso zoMthetho Wokuthuthukiswa Kwabamanyama Kwezomnotho, wezi-2003 (uMthetho onguNombolo 53 wezi-2003) kanye Namakhodi Enkambiso Enhle (Amakhodi e-DTI).5.2. IKhabhinethi ikuqaphelile ukuthi ukugunyazwa kokuthengwa okuhlongozwayo kwe-SAB Miller yi-AB InBev kusengaphansi kokucutshungulwa ngabasebagunyeni ezemiqhudelwano. IKhabhinethi iyayamukela indlela yokusebenza okuvunyelwene ngayo ethathwa nguNgqongqoshe Wezokuthuthukiswa Komnotho kanye ne-AB InBev kwabasemagunyeni ezemiqhudelwano maqondana nezindaba ezinhlobonhlobo ezithinta umphakathi. Ukuzibophezela kwenkampani kusebenza njengomkhombandlela, ezindabeni ezithinta umphakathi, kwezinye izinkampani ezihlangene kanye nasekuthengweni okunezimo ezifanayo.Lokhu kubandakanya isibophezelo okuvunyelwene ngaso yinkampani sokuchitha isigidigidi samarandi eminyakeni eyisihlanu ezayo ukukhuthaza ukufuya nokulima kwabalimi abancane kanye nokuthuthukiswa kwabaphakeli bempahla balapha ezweni ngaphakathi, amabhizinisi amasha, ubuchwepheshe bamandla kanye namanzi anele kanye nokuthuthukiswa kwentsha. Ukuzibophezela ngemisebenzi kubandakanya nesithembiso sokugwema ukudilizwa kwabasebenzi bengazikhethelanga bona njengomphumela wokuhlangana kwezinkampani kanye nokugcina amazinga okuqashwa enkampanini iminyaka emihlanu ezayo, kuyingxenye yesivumelwano esiyingqophamlando esingakaze sibonakale phakathi kwenkampani nohulumeni ukweseka ezezimboni, ukuthuthukiswa kwamabhizinisi amancane kanye nokusungulwa kwamathuba emisebenzi.5.3. Ngakolunye uhlangothi oluseceleni, iKhabhinethi ikuqaphele ukuqaliswa kokusebenza kwezimiso zoMthetho Wokuchibiyela Imincintiswano ezikwenza kube icala lobugebengu ukuthi abaqondisi kanye nabaphathi bavumelane ngasese ekuphekeni kwamanani, amathenda noma izimakethe. Lezi zimiso ziyingxenye yezinyathelo zokukhuphula ukulwisana nombimbi olucekela phansi umnotho futhi lubeke amanani aphezulu kubathengi.Sinxusa amabhizinisi eNingizimu Afrika ukuba ancintisane ngokugxila emananini aphansi, ukuqamba kabusha okuthe xaxa, ikhwalithi eyenziwe ngcono yezimpahla ezinikezelwayo noma insizakalo ephezulu kubathengi kunokuba kuvunyelwane ngasese.5.4. IKhabhinethi iyiqaphelile indlela ephezulu umkhakha wezokubhanga olawulwa ngayo la eNingizimu Afrika – kanye nasemhlabeni jikelele, kanye nesidingo sokuba iNingizimu Afrika ithobele amazinga omhlaba wonke njenge-Basel III kanye nemithetho ephikisana nokushintshisana ngemali Yombutho Wethimba Lokusebenza Lezezimali (i-FATF), ebivele kakade isigunyaziwe yiKhabhinethi, futhi yasekelwa yimitheshwana engaphansi eyagunyazwa nguHulumeni. Uhlelo lama-Twin Peaks nalo luzolawula ukuziphatha kwezimakethe emkhakheni wezokubhanga kanye nakwezezimali ngobubanzi.""5.5. IKhabhinethi iyamukele imiphumela evela eMhlanganweni Wasentwasahlobo wezi-2016 Wesikhwama Sezezimali Somhlaba Wonke kanye Namaqembu Ebhange Lomhlaba owabanjwa ngaphansi kwendikimba ethi “Izinselele Zomhlaba Wonke, Izixazululo Zomhlaba Wonke”. Indlela yokusebenza embaxantathu yokokhwezela ukukhula ezingeni lomhlaba wonke yahlongozwa, egqugquzela amazwe ukuba asebenzise izilinganiso zenqubomgomo ukuqhubezela ukukhula, okuwokuphathelene nezezimali, isikhwama sezimali zikahulumeni kanye nezinguquko zokwakhiwa kwazo.Amazwe anendawo yezezimali kanye nesikhwama sezimali zikahulumeni agqugquzelwa ukuba enze okuthe xaxa ukusimamisa izimfuneko; nakuba kunjalo, ukuqaliswa ukusebenza kwezinguquko zokwakheka kwazo kwakusemqoka kubo bonke. Kwabaningi lokhu kubandakanya utshalomali engqalasizindeni, ukuqamba kabusha kanye nokwenza ngcono indawo yokulawula, phakathi kokunye. 5.6. IKhabhinethi ikhumbuza bonke labo abafanelekayo ukuba ngabavoti abangakabhalisi futhi baqinisekise imininingwane yabo ukuthi basangakwenza lokho ngokuhambela iHhovisi labo eliseduze nabo leKhomishana Yokhetho Ezimele (i-IEC). Lokhu kuyadingeka ukuze uqinisekise igama lakho ohlwini labavoti oluzovumela abavoti abafanelekile ukuba basebenzise ilungelo labo lentandoyeningi mhla zi-3 Ncwaba 2016.IKhabhinethi inxusa abavoti abafanelekileyo ukuthi baqinisekise ukuthi bayahlangabezana nesidingo sokuhlinzeka ngekheli ehhovisi eliseduzane nabo leKhomishana Yokhetho Ezimele. Imibuzo mayelana nokhetho ingaqondiswa esikhungweni sezokuxhumana se-IEC ku-0800 11 8000, esivulwa kusukela ngoMsombuluko kuya kuLwesihlanu, kusukela ngehora lesi-7 ekuseni kuya ehoreni lesi-9 kusihlwa.5.7. IKhabhinethi ihalalisele uTransnet, Uphiko Lwezokushushisa Lukazwelonke,  Inhlangano Yezokusakaza yaseNingizimu Afrika (i-SABC) kanye neMinyango Yezemfundo Ephakeme Nokuqeqesha, Wezobudlelwano Namazwe Omhlaba kanye Nokubambisana kanye Nowezokuthuthukiswa Kwezomthethosisekelo ngokukleliswa njengaba “Qashi Abahehayo Kakhulu” eNingizimu Afrika yinkampani eqopha abaqashi, i-UNIVERSUM.5.8. IKhabhinethi income uNgqongqoshe Wezesayensi Nobuchwepheshe, uNaledi Pandor, othole Umklomelo Wokusebenza Ngobungqaphambili ovela kwi-Federal Republic of Germany ngegalelo lakhe ekuthuthukisweni kwesayensi emhlabeni wonke jikelele. Umklomelo wokutuswa usunikezwe abantu emhlabeni wonke jikelele ngezimpumelelo zabo kwezepolitiki, kwezenhlalo noma ezigabeni zobuhlakani babo.5.9. IKhabhinethi ihalalisele uMqondisi-Jikelele Wezemvelo uNosipho Ngcaba ngokuthola Indodo Yokuhlonishwa Impilo Yakhe Yonke yowezi-2015/16 Yokunakekela Ezemvelo eyinikwa yimagazini yezemvelo, i-The Enviropaedia.5.10. IKhabhinethi ishayele ihlombe iciko uKemang Wa Lehulere ngokuba ""Iciko Lonyaka"" lowezi-2017 elixhaswe yi-Deutsche Bank.  UWa Lehulere, ohlola ukufaneleka kwesimo sobuciko eNingizimu Afrika yangemuva kobandlululo, uzokwethula umbukiso wakhe ehamba yedwa e-Germany e-Deutsche Bank Kunst Halle e-Berlin ngonyaka ozayo.5.11. IKhabhinethi ihalalisele uMnyango Wezokuvakasha ngokuwina umklomelo weNqubomgomo Engungqaphambili Yomphakathi/Yokweseka emncintiswaneni Wezindondo wezi-2016 Wezokuvakasha Ezinobuhlakani wase-Afrika. Le ndondo inikezelwa emnyangweni womkhakha kahulumeni, isiphathimandla noma isikhungo esenze isibophezelo esicacile kanye negalelo ekuthuthukiseni ezokuvakasha ezinobuhlakani.5.12. IKhabhinethi ihalalisele umdlali wegalofu u-Branden Grace ngokuwina umqudelwano wakhe wokuqala we-PGA Tour e-RBC Heritage eHilton Head, eMelika.5.13. IKhabhinethi iphatheke kabi ngokudlula emhlabeni kuka-Bertie Lubner owaba namagalelo amangalisayo ekuthuthukisweni kweNingizimu Afrika njengomholi wezamabhizinisi, umuntu ophanayo kanye nosihlalo kanomphela wokuhlonishwa weNhlangano yamaJuda aseNingizimu Afrika.5.14. IKhabhinethi idlulise amazwi enduduzo nokudabuka okukhulu kubangani kanye nemindeni yezisulu eziyishumi (uTiisetso Tselo, Sesi Mtshali, Sana Sibeko, Mphikeleli Malindi, Gugulethu Sithole, Vusi Nkabinde, Daphney Linda, Sicelo Kheswa, Sphamandla Gedle noSimphiwe Nhlapo) zengozi ebuhlungu yebhasi eyehla ngenkathi bebuya eMbuthanweni Wokuthwelwa Komqulu Wezethembiso Zokhetho we-ANC eBhayi. IKhabhinethi iphinde yafisela labo abalimalayo ukululama okusheshayo.5.15. IKhabhinethi idlulise amazwi enduduzo emndenini kanye nakubangani bakaDkt Herman Nditsheni Netshidzivhani, ungoti wokuqala wenzalo omnyama waseNingizimu Afrika. Njengomsunguli womtholampilo wezenzalo eSibhedlela i-Park Lane eGoli, uNetshidzivhani wasiza abantu abaningi baseNingizimu Afrika ukuba bakwazi ukuqala imindeni yabo.5.16. IKhabhinethi idlulise amazwi enduduzo emndenini kanye nakubangani baka-Dene Smuts, iLungu Laphambilini le-Democratic Alliance ePhalamende. IKhabhinethi imthulele isigqoko ngegalelo lakhe elihle kakhulu ekuthuthukisweni kwentando yeningi labantu yethu esekelwe ngumthethosisekelo.5.17. IKhabhinethi ihlanganyela kanye noMongameli u-Jacob Zuma ekufiseleni uMama u-Winnie Madikizela-Mandela ukululama okusheshayo futhi iyacela ukuba kuhlonishwe umndeni nempilo yawo yangasese ngalesi sikhathi. U-Winnie Mandela uhlonishwa ezweni lonke ngegalelo lakhe emzabalazweni wethu wokulwela inkululeko owaba negalelo ekuqedweni kwezinqubomgomo zengcindezelo kanye nokulethwa kwentandoyeningi eNingizimu Afrika.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.6.1. Ukuqashwa kuka-Paul Steenkamp eMkhandlwini Wezokweluleka Kazwelonke maqondana Nokuqamba Kabusha.6.2. Ukuqashwa kuka-Clarinda Elizabeth Simpson njengeSikhulu Esiphezulu Sezezimali se-SENTECH.6.3. Ukuqashwa kukaLumko Caesario Mtimde njengoMphathi Omkhulu weSikhungo Sezinsizakalo Zomhlaba Wonke kanye Nokufinyeleleka saseNingizimu Afrika.6.4. Ukuqokwa kabusha kuka-Adv Rory Wayne Voller njengePhini likaKhomishana weKhomishana Wezinkampani Nemisebenzi Yobuciko.6.5. Ukunwetshwa kwenkontileka kaLungisa Fuzile njengoMqondisi Jikelele kuMnyango Wezezimali Kuzwelonke.6.6. Ukunwetshwa kwenkontileka kaNosipho Ngcaba njengoMqondisi Jikelele woMnyango Wezemvelo.6.7. Ukuqashwa kuka-N Mafu njengePhini likaMqondisi Jikelele: Ukusimamiswa kanye Nokuphathwa Kwababambiqhaza eMnyangweni Womakadebona Kwezempi.6.8. U-TLM Makotoko njengoMphathi Omkhulu Wemisebenzi woMnyango Wezemvelo.Imibuzo:Donald Liphoko 082 901 0766"
Isitatimende Somhlangano WeKhabhinethi wangomhla ziyi-11 Nhlaba 2016,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/zu/speeches/statement-cabinet-meeting-11-may-2016-12-may-2016-0000,"1. Ukuqaliswa kokusebenza Kwezinhlelo Zikahulumeni Ezisemqoka1.1. IKhabhinethi iwuqaphelile umbiko wokubuyisa impendulo owenziwe nguNgqongqoshe Wezezimali kuMongameli, maqondana nenqubekelaphambili yezingxoxo zikaHulumeni nabomkhakha ozimele kanye nabasebenzi kwezomnotho. UMongameli ugunyaze uNgqongqoshe ukuba ahole izingxoxo nalaba balingani bezokuhlalisana ukuze kuhlahlwe iqhinga futhi kuqhanyukwe nezinyathelo zokukhulisa umnotho kanye nokulondoloza ukukleliswa kwezwe kwezezikweletu.IKhabhinethi ijabulile ukuthi lo msebenzi uphethwe ngokutholakala kwezinhlelo eziqanjwe kabusha ezibambekayo ezizokwenza ngcono amathuba ezwe ezomnotho. UMongameli umemezele izinhlelo eziqanjwe kabusha ezimbalwa eziseqhulwini ngoMsombuluko, ezibandakanya: (1) isikhwama esihlanganyelwe somkhakha ozimele kanye nokahulumeni Sokuxhasa Amabhizinisi Amancane, (2) ukubhekana nemigoqo evimbela ukukhushulwa kotshalomali ukuze kusheshiswe ngesivinini ukukhula okufaka konke okuphelele, (3) ukutshala izimali ngokuhlanganyela kukahulumeni nomkhakha ozimele engqalasizindeni ngokubukela kwisibonelo sempumelelo yoHlelo Labakhiqizi Abazimele Bakages kanye (4) nokuqinisa Amabhizinisi Kahulumeni ukuqinisekisa ukuqina nokuzinza kwezezimali zawo kanye nokuqinisa indima yawo ekugqugquzeleni intuthuko.Lezi zimemezelo ziwubufakazi balokho leli lizwe elingakwazi ukukuzuza uma bonke abalingani bezokuhlalisana behlangana ndawonye ukuze basebenzele injongo efanayo.1.2 IKhabhinethi isalokhu inethemba lokuthi ukuhlanganiswa okunesankahlu kwezimali zezwe nguhulumeni, ingqophamlando yokuqoqwa kwemali eyitriliyoni yamarandi yiSikhungo Sokuqoqwa Kwezimali saseNingizimu Afrika (i-SARS) kanye nemingenelelo yesikhathi esifushane eyisihlanu esanda kumenyezelwa, konke kugcwalisa Uhlelo Olunamaphuzu Ayisishiyagalolunye ukuze kuqinisekiswe ukuguquka kwezinto engcebweni yethu yezomnotho. Ukuqoqwa kwezimali okukhuphukile ngu-SARS kuzophinda kwenze uHulumeni akwazi ukuhambisa izinsizakalo ezizokwenza ngcono izinga lezimpilo zazo zonke izakhamuzi zakhe.1.3 IKhabhinethi iyasamukela isimemezelo sesikhungo sezokuklelisa, esibizwa ngokuthi yi-Moody’s Investor Services, esiqinisekise kabusha esontweni eledlule ukukleliswa kwezwe kwezezikweletu ngamaphuzu amabili ngaphezu kwezinga lotshalomali olungaphansi.Ngokuqinisekisa lokhu kukleliswa, i-Moody’s ikuqaphelile ukuthi iNingizimu Afrika isifinyelela ekuguquleni izinto emva kweminyaka eminingi yokukhula okuntekenteke kwezomnotho kanti-ke nezinyathelo zokuhlanganiswa ezinesankahlu kwisabelomali sowezi-2016 zizozinzisa isikweletu sikahulumeni Kwisamba Somkhiqizo Wezwe (i-GDP) onyakeni esikuwona.Zonke izinhlangothi ziyavumelana ukuthi imizamo ehlanganyelwe kudingeka iqiniswe ukufaka ugqozi ekusimameni komnotho. Siyaqaphela futhi ukuthi umsebenzi kaNgqongqoshe Wezezimali kanye nabalingani bezokuhlalisana ubandakanya ithimba labasebenzi bezokukleliswa kwezezikweletu elizohlonza izinguquko ezinokwenzeka kanye nezinyathelo zokugenelela ukuze kulondolozwe izimakethe zezimali eziqinile kanye nokukleliswa kwezezikweletu kwezinga lotshalomali.1.4 UMongameli uyazincoma Izinkulumo Zevoti Zezabiwomali ezenziwe ngoNgqongqoshe abahlukene ezibhekana nezidingo zabo bonke abantu baseNingizimu Afrika. Imibiko yenqubekelaphambili kanye nezinhlelo ezisuselwa Ezinkulumweni Zevoti Zezabiwomali Zeminyango kubonisa ukuthi iNingizimu Afrika iyisizwe esiphezu komsebenzi, nalapho uhulumeni ezihola phambili, ekwakheni impilo engcono yawo wonke umuntu.Izinyathelo ezibambekayo sezenziwe ukunciphisa umthelela ongemuhle wokuwohloka kwamandla emali emhlabeni wonke kwezomnotho wethu, kanye nokulungiselela ukukhula ngomfutho lapho umjikelezo wezomnotho usushintsha uba muhle. Sisebenza kanzima futhi ukususa izithiyo zokukhula ezikhona lapha ngaphakathi ezweni.Izinkulumo zevoti zezabiwomali ziphinde zibonise ukuthi uhulumeni, abasebenzi kanye nabamabhizinisi basebenza ndawonye, ukudlula zonke ezinye izikhathi, ukuthola izindlela zokuphemba kabusha ukukhula kanye nokwakha impilo engcono yawo wonke umuntu.Lokhu kubandakanya ukuqaliswa ukusebenza okunomdlandla koHlelo Olunamaphuzu Ayisishiyagalolunye, olwamenyezelwa nguMongameli u-Jacob Zuma Enkulumweni Echaza Isimo Sezwe yowezi-2015 kanjalo ne-Operation Phakisa, eyasungulelwa ukusheshisa ukuqaliswa kokusebenza kwezisombululo ezindaweni ezibucayi zentuthuko. Lezi zinhlelo zibhekana nezinkinga ezibucayi ezivela oHlelweni Lokuthuthukiswa Kwezwe (i-NDP), ezinjengokunciphisa ubuphofu kanye nokusweleka kwamathuba omsebenzi.1.5 IKhabhinethi iqinisekisa abantu baseNingizimu Afrika ukuthi isimo sezwe sokusweleka kwamathuba emisebenzi kuyabhekanwa naso ngokuqaliswa ukusebenza kwe-NDP ngokusebenzisa ukungenelela kwezomnotho koHlelo Olunamaphuzu Ayisishiyagalolunye okufuna ukuphemba kabusha ukukhula kanye nokuthuthukisa imisebenzi emikhakheni esemqoka yezomnotho wethu. Ukusebenzisana komkhakha ozimele kusemqoka ukuze kutholakale umphumela onempumelelo.Uhulumeni usebenzisa zonke izinhlelo eziqanjwe kabusha ezikhona kubandakanya noHlelo lwakhe Lokusebenzisa Inqubomgomo Yezezimboni (i-IPAP) ukusungula imikhiqizo eminingi eqasha abasebenzi ngokugcwele futhi esebenzela imikhakha ukuze ibhekane nokusweleka kwamathuba emisebenzi okubuye kwathelelwa kabi izimo ezinzima zezomnotho zalapha ekhaya nezomhlaba wonke. UNgqongqoshe Wezohwebo Nezezimboni, u-Rob Davies wethule isibuyekezo sesishiyagalombili sonyaka se-IPAP yowezi-2016/17 kuya kowezi-2018-19 ngomhla ziyi-9 Nhlaba 2016 ngo-100% wemikhiqizo ephethwe ngabantu abamnyama kanye nendawo yokubunjwa kwensimbi eGauteng.Uhulumeni ugcizelela ukubaluleka kokusungula ukusebenzisana ndawonye kanye nezinkampani zezezimboni zangaphakathi ezweni ezinobuchule ezingabandakanyiwe kuphela nje ekuthuthukisweni kwengqalasizinda, kwezokuthutha kanye nokuhanjiswa kwezimpahla, kodwa ezibandakanywe emikhakheni enhlobonhlobo yezobuchwepheshe obuphucukile, yezimpahla ezilungele ukuthengiswa emazweni angaphandle kanye negxile kubasebenzi yezomnotho waseNingizimu Afrika ngobubanzi.Nakuba Ucwaningo Lwekota Lezabasebenzi lwekota yokuqala yowezi-2016 luqophe ukukhuphuka emathubeni omsebenzi kuya kuma26.7% ekota ngekota, amazinga amathuba emisebenzi ezi-2016 aphezulu ngezi-204 000 zabantu abaqashiwe uma eqhathaniswa nekota yokuqala yowezi-2015.1.6 IKhabhinethi iyakwamukela ukunikezelwa Kwesilulu Sentsha sase-Beaufort West, eNtshonalanga Kapa nguMongameli uJacob Zuma, esihlinzeka ngesikhungo entsheni, lapho ingakwazi khona ukuzisimamisa. Isilulu sinengxube yezikhungo ezihlinzeka ngokuthuthukiswa okuphelele kwabantu abasha kanye nomphakathi ngobubanzi. Izikhungo ezitholakalayo kulesi silulu sentsha zizohlinzeka abantu abasha abavela emiphakathini ehluphekayo ngamathuba okuthi babambe iqhaza kangcono futhi babe negalelo elihle emiphakathini yabo kanye nasezweni.Isikhungo Samakhono esinazo zonke izinsiza esisetshenziswa yi-South Cape College sizohlinzeka ngokuqeqeshwa ekuphathweni kwamabhizinisi, ukusebenzisa ikhompuyutha kanye nokuthuthukiswa kwabantwana kusenesikhathi kubabambiqhaza abangama-200 boMbutho Kazwelonke Wemisebenzi Yentsha Yasemakhaya (i-NARYSEC) ngonyaka ngamunye. I-NARYSEC iwuhlelo lwesikhathi eside lapho kuhloswe khona intsha yasemakhaya kuphela, iqashwa khona bese inikwa inkontileka yeminyaka emibili.Intsha eneminyaka yobudala ephakathi kweyi-18 nama-25 iyaqokwa bese ibhaliselwa ukuqeqeshelwa amakhono anhlobonhlobo azoyihlomisa, ngolwazi olucatshangwayo kanye noluphathekayo, ukuze izisungulele yona amathuba emisebenzi kanye nabanye abantu emiphakathini yabo. Lesi Silulu Sentsha siwumklamo Wokuzwa Amanzi Ngobhoko futhi ongowokuqala walolu hlobo, futhi uzosatshalaliswa kwezinye izifundazwe.1.7 IKhabhinethi iyawamukela Umhlangano Wesifunda sase-Afrika Wokubambisana Kohulumeni Okuvulekile (i-OGP) wezi-2016 owawusingethwe yiNingizimu Afrika kusukela mhla ziyi-5 kuya ziyi-6 Nhlaba 2016 ngaphansi kwendikimba ethi ""Uhulumeni Ovulekile Wentuthuko Eqinile Neqhubekayo e-Afrika"".Lo mbuthano uza emva kwezinyanga eziyisikhombisa emva kokuba iNingizimu Afrika yaba nguSihlalo Oholayo Wokubambisana Kohulumeni Okuvulekile. Imigomo kahulumeni ovulekile isemqoka ekufezekiseni izinjongo zentuthuko eqinile ezibanzi nezihlukehlukene, nezixhumanisa ukuvuleleka ekubuseni ukuze kwenziwe ngcono labo abantekenteke nabahlwempu emhlabeni wonke. Ukubambisana Kohulumeni Okuvulekile kanye Nohulumeni Ovulekile kuphinde kube isivumeli esisemqoka esizosiza umphakathi wasemhlabeni jikelele ukuba ufezekise i-Ajenda yowezi-2030 Yentuthuko Eqinile Neqhubekayo.Lo Mhlangano Wezifunda ube ngumhlangano Wezifunda omkhulu kunayo yonke Wokubambisana Kohulumeni Okuvulekile (i-OGP) owake wahlelwa yi-OGP obe nemiphumela ebambekayo ebivela kwisiqubu ngasinye somhlangano kwaze kwaba inkomfa iyophela.Ngokuhambisana nesibophezelo sohulumeni sokubambisana kanye nokuphatha okuhle, lo mhlangano uhehe ababambiqhaza abavela Ezinhlanganweni Zemiphakathi (ama-CSO) ezihlukahlukene emhlabeni wonke ezigxile nezizinze emiphakathini kuyo yonke imikhakha enhlobonhlobo engaphandle kwama-CSO ajwayelekile abehlala njalo eyingxenye yokubambisana.1.8 IKhabhinethi iyakuqaphela ukugunyazwa kokuhlangana kwezinkampani ezintathu zeziphuzo ezisemabhodleleni ukwakha inkampani yeziphuzo zamabhodlela enkulukazi ezwenikazi, i-Coca-Cola Beverages Africa. IKhabhinethi iyasamukela isivumelwano maqondana nezimo zezimfuno zomphakathi mayelana nokuhlangana phakathi kukahulumeni kanye ne-Coca-Cola Beverages Afrika okuwuhlangana kwezinhlangothi ezinkulu okungeseka imizamo yethu yokuba nezimboni ezinkulu emnothweni waseNingizimu Afrika.Isivumelwano sivikela amazinga okuqashwa ngokugcwele enkampanini isikhathi esiyiminyaka emithathu, sivikela abasebenzi abasophikweni lwezingxoxo zamaholo ekudilizweni emsebenzini ngezizathu ezihlobene nokuhlangana kwezinkampani, siseka uchungechunge lokuphakelwa kwempahla lwalapha ngaphakathi ezweni futhi siyazibophezela ukuthuthukisa abalimi ababekhishwe inyumbazane ngaphambilini kanye nabaphakeli bempahla enkampanini.Ngaphezu kwalokho, izigidi ezingama-400 zamarandi seziboshezelwe ukuxhasa ukuthuthukiswa kwamabhizinisi asochungechungeni lokuphakelwa kwempahla yezolimo kanti ezinye izigidi ezingama-400 zamarandi zikhuphule utshalomali ukuze kuthuthukiswe ukusatshalaliswa kwempahla iya emazingeni aphansi kanye namandla amabhizinisi ahlobene nokuthuthukiswa kwamakhono kanye nokuqeqesha. Umkhiqizo oyingqayizivele we-Appletiser uzoqhubeka nokukhiqizwa eNingizimu Afrika.Isivumelwano sivulela isikhala sokufaka efrijini eziqandisini eziphethwe noma eziphakelwe ngu-Coca-Cola emabhizinisini amancane: i-10% yesikhala sokufaka efrijini sizotholakala ukufaka imikhiqizo eyizimbangi evela kubakhiqizi abancane ezitolo ezinkulu lapho kuneziqandisi eziphakelwe ngu-Coca-Cola kuphela ezitholakalayo. Lokhu kuvulela imakethe kubhizinisi amasha kanye nabakhiqizi abancane beziphuzo ezisemabhodleleni, okusiza ukugwema imisebenzi yebhizinisi enemikhawulo egcina amabhizinisi amancane naphakathi nendawo evaleleke ngaphandle kwemakethe.Ngaphezu kwalokho, utshalomali lwesikhathi eside lwenkampani ekuthuthukisweni kwezomnotho kanye nenhlalakahle yezwe luzothuthukiswa ngokusungulwa kwamahhovisi akomkhulu enkampani ehlanganisiwe eNingizimu Afrika. Isivumelwano silandela esinye isivumelwano sakamuva esifana naso okungenwe kuso kanye ne-Annhauser Beush InBev esihlobene nokuthengwa kwe-SAB Miller. Ngokukhethekile, ekugcizeleleni kwabo maqondana namathuba omsebenzi, ukuthuthukiswa kwamabhizinisi alapha ngaphakathi ezweni kanye nokuthuthukiswa kwamabhizinisi amancane, lezi zivumelwano zikhomba ukubaluleka kokubhalansisa ukuhlangana kwamabhizinisi kanye nezinkinga zezimfuno zomphakathi bese zibeka izinga okumele ligcinwe yizinkampani ezicabanga ukwenza ukuhlangana okufanayo noma ukuthenga ezinye izinkampani.1.9 IKhabhinethi ikuqaphelile ukwethulwa kwenkampani yamabhodlela ebiza izigidi ezingama-350 zamarandi yi-Mpact Polymers ngokubambisana no-Coca-Cola. Lolu hlelo luphendula ohlakeni lokusebenza lezomthetho lukaHulumeni olusebenzisa injongo yeQhinga Lokuphathwa Kwemfucuza Kazwelonke Yomnyango Wezemvelo yokukhuthaza amabhizinisi okusebenzisa kabusha izinto esezisetshenzisiwe.Le nkampani ingeyokuqala ngqa yalolu hlobo ezwenikazi lase-Afrika eguqula amathani ayizi-29 000 (e-polyethylene terephthalate) amabhodlela asesetshenzisiwe e-PET okunesilinganiso esiqaguliwe sokonga amamitha aphindwe kathathu ayizi-186 000 endawo yokulahla udoti futhi kuzoba negalelo ekuncishisweni kwezintuthu zomoya ongcolile (i-CO2) ngamathani abalelwa ezi-53 000 ngonyaka ngamunye.Inhlangano Yokuthuthukiswa Kwezimboni (i-IDC) ihlinzeke ngemalimboleko yezigidi ezingama-210 zamarandi kanjalo nezigidi ezingama-30 zamarandi ngo-21% wayo wezokulingana kanti futhi noMnyango Wezohwebo Nezezimboni unikezele ngesigaba 12(I) somthobanhliziyo wentela. Inkampani esebenzisa kabusha osekulahliwe ihlinzeka ngemisebenzi kubasebenzi abangama-80 kanye nemisebenzi eyi-1 000 kubantu abaqoqa imfucuza.Ukubambisana okufana nalokhu kuyinjini esemqoka yokukhula komnotho, kusungula izinkulungwane zemisebenzi emnothweni wokusebenzisa kabusha osekulahliwe onengcebo ebalelwa ezigidigidini ezingama-50 zamarandi. Njengamanje, ukusetshenziswa kabusha koplastiki asebelahliwe kukodwa nje kuhlinzeka ngamathuba emali engenayo kubantu ababutha imfucuza abangaphezu kwama-60 000. I-Mpact Polymers, inkampani esebenzisa kabusha osekulahliwe esezingeni lomhlaba iyahambelana nemibandela yezokuphepha kokudla ye-EU njengoba iyifektri yokuqala yalolu hlobo e-Afrika futhi iphinde ihlangabezane nomgomo wokugunyazwa ngokugcwele we-Coca-Cola wamabhodlela e-PET.1.10 IKhabhinethi iyawamukela umbiko wokuphendula maqondana Nokuphathwa Ngobuqhinga Obudidiyelwe Kobhejane osekukhombisile ukuthi iNingizimu Afrika isinqobile ekugcineni maqondana nokuzingelwa kobhejane ngokungemthetho. Kusukela kuqale lo nyaka nje kuphela abantu abazingela obhejane ngokungemthetho abangama-206 sebeboshiwe.Indlela Yokusebenza Yokuphathwa Ngobuqhinga Obudidiyelwe yamukelwa yiKhabhinethi ngoNcwaba wezi-2014 neyabonisa Umkhakha Wezokuvikela uqalisa ukusebenza ukungenelela okumfundiso-ningi nokumkhakha-ningi ukuvikela obhejane eNingizimu Afrika.1.11 IKhabhinethi ihalalisele izwe ngokusingatha ngempumelelo i-Tourism Indaba yowezi-2016 e-Durban KwaZulu-Natali, ephethwe ngoMsombuluko, mhla ziyi-9 Nhlaba 2016 ebe nezingxoxo ezimbalwa eziyimpumelelo phakathi kwababukisi abayi-1 047 abavela emazweni ase-Afrika ayi-18 kanye nabathengi abayi-1 856 abavela emhlabeni wonke.  Kulo nyaka, INDABA isingathe imihlangano eyizi-3 000 ngaphezu konyaka odlule. Sekukonke imihlangano yamabhizinisi eyizi-14 000 ebanjiwe ezinsukwini ezintathu ze-INDABA, eveze ithuba eliyingqayizivele lomhlomulo wezomnotho. Lo mcimbi ubuhanjelwe yizintatheli ezingama-575 zalapha ekhaya kanye nezangaphandle.INDABA ibigxile ekutheni osomabhizinisi bemboni abancane, abaphakathi nendawo nabakhulu (ama-SMME) babukise ngemikhiqizo yabo kanye nezinsizakalo kosomabhizinisi abancane bezokuvakasha abathembisayo. Amabhizinisi angama-70 ahlomulile emihlanganweni yokucobelelana ngolwazi maqondana nokuthi ungayifinyelela kanjani imakethe – bese uyakhula. Ama-SMME anamathuba okuba ngamabhizinisi amakhulu. INDABA iqinise indima ama-SMME ayidlalayo ekuthuthukisweni komnotho wamazwe asethuthukile kanye nasathuthuka, ekukhuliseni umkhakha wezokuvakasha. Ukuthukulula amathuba ama-SMME kungomunye wemibhidlango esemqoka yemisebenzi oHlelweni Olunamaphuzu Ayisishiyagalolunye oluzokhulisa futhi luguqule umnotho bese lusungula amathuba emisebenzi.2. Izinqumo zeKhabhinethi eziqavile2.1. IKhabhinethi idingide ukuqaliswa ukusebenza kwezincomo zeKhomishana Yamaqiniso Nokubuyisana (i-TRC) futhi yahlongoza nezindlela zokuqaliswa ukusebenza Kwemiklamo Yokuhlunyeleliswa Komphakathi.Ukufezekiswa Kwemiklamo Yokuhlunyeleliswa Komphakathi kuzolungisa ukungalingani kwasemandulo ngokuhlunyeleliswa kwemiphakathi eyi-128 eyayivuleleke ezenzweni zodlame kanye nokubhidlizwa ngesikhathi sokungqubuzana (1 Ndasa 1960 -10 Nhlaba 1994).UMnyango Wezobulungiswa kanye Nokuthuthukiswa koMthethosisekelo uzocela izinkokhelo kubabambiqhaza abafanelekile (abakuhulumeni nabazimele) ukuze uzothola izinsiza ezanele zokuza nemingenelelo ephelele kule miphakathi eyi-128, ehlonzwe yi-TRC ngamunye ngamunye nokungenzeka izimo zayo zihluke ngokwenani kodwa lifinyelele enanini eliyizigidi ezingama-30 zamarandi isilinganiso esiphezulu. Lokhu kuzoqinisekisa ukuthi Imiklamo iyenzeka futhi iqinile ukuze kufezekiswe amaphupho omphakathi.Lokhu kunegalelo ekufezekisweni koHlelo Lokuthuthukiswa Kwezwe ngokukhulisa ubumbano lomphakathi kanye nobunye, kulungise ukungalingani kwasemandulo kanye nokufezekiswa kombuso othuthukisayo, onamandla futhi onenkambiso enhle ophatha izakhamuzi zawo ngesithunzi nobuqotho.2.2 IKhabhinethi ithiwe fahla fahla maqondana nemiphumela yeNgqungquthela Yokuxhumana Ngomsakazo Emhlabeni (i-WRC-15) eyayibanjwe kusukela mhla zi-2 kuya mhla zingama-27 kuLwezi 2015 e-Geneva, e-Switzerland. INingizimu Afrika yahola izingxoxo zeQembu lase-Afrika ezaholela ekutheni isifunda sithole umunxa owengeziwe wemisebe yezokuxhumana kamakhelekhukhwini kanti futhi i-Afrika yakwazi ukuvikela umunxa ophansi we-UHF kamabonakude osebenza ngobuxhakaxhaka bukagesi. Izabelo ezithe xaxa zomunxa zenzelwa izinto zasolwandle, ezasemoyeni kanye nezinsizakalo zasemkhathini.Uhlelo Lokuphindaphindwa Komsakazo Lukazwelonke (i-NRFP) luzovuselelwa ukukhombisa izinqumo ze-WRC-15, oluzoqala ukusebenza mhla lulu-1 Masingana 2017. Ukwabiwa komunxa ngaphakathi kwi-NRFP kuzogqugquzela izinhlelo zokujutshwa kwemisebenzi yezinsizakalo ezihlukene ezisemqoka ekuzuzeni imihlomulo yezomnotho, yamasiko kanye nezenhlalo ngokusebenzisa umunxa njengensiza yezemvelo. Ngokweseka izinjongo ze-NDP, umunxa uzosetshenziselwa ukusatshalaliswa kwemisebe yokuxhumana kazwelonke, umabonakude osebenza ngobuxhakaxhaka bukagesi, ukuxhumana ngesiqoqelilwazimkhathi kanye nokuvikelwa komphakathi kanye nokutakulwa ezinhlekeleleni, kanjalo nezinye izinsizakalo.2.3 IKhabhinethi ithiwe fahla fahla maqondana Nezinqumo ezathathwa nguMkhandlu Wezinhloko Zemibuso Yenhlangano Yobumbano lwase-Afrika (i-AU) kanye noHulumeni eGoli ngoNhlangulana wezi-2015 ukubuyekeza izinkokhelo ezihloliwe zonyaka ezenziwe yiMibuso Engamalungu kusukela ngowezi-2016, ukuze uqinise amandla awo okuqhubeka nezinhlelo zawo.IKhabhinethi igunyaze ukuqaliswa ukusebenza kwenkokhelo entsha ehloliwe yeNingizimu Afrika kwi-AU ngokuhambisana Nesinqumo Somkhandlu Sesilinganiso esisha Sokuhlola. Lokhu kugxiliswe emgomweni wobumbano, inkokhelo elinganayo kanjalo namandla okukwazi ukukhokha, ngendlela eqinisekisa ukuthi akukho nezwe elilodwa elinesabelo esingalingani sesabiwomali.3. Imicimbi ezayo3.1. UMongameli u-Jacob Zuma uzothatha Uhambo Lokuhambela Kombuso e-Doha, e-Qatar ngomhla ziyi-19 Nhlaba 2016 ukuqinisa ubudlelwano bezepolitiki nezomnotho phakathi kwalamazwe womabili.3.2. IPhini likaMongameli u-Cyril Ramaphosa, njengeNxusa Elikhethekile likaMongameli u-Jacob Zuma e-South Sudan, lizohambela e-Juba mhla ziyi-16 Nhlaba 2016. Lolu suku lubaluleke kakhulu kubantu base-South Sudan njengoba lusho uSuku Lombutho Wenkululeko Wabantu base-Sudan.Ngesikhathi sokuhambela kwakhe iPhini likaMongameli lizoqapha ukuqaliswa ukusebenza kwesivumelwano soxolo. Izwe lase-South Sudan lifinyelele impumelelo enkulu ekupheleni kukaMbasa wezi-2016 ngokufungiswa kukahulumeni wesikhashana wobumbano lukazwelonke.3.3. UMongameli uJacob Zuma uzohola umgubho kazwelonke kanye Nowenhlangano Ethuthukisa Amazwe aseNingizimu ne-Afrika (i-SADC) Weminyaka Eyikhulu yeNyuvesi yase-Fort Hare ngomhla zingama-20 Nhlaba 2016. Igalelo lalenyuvesi ekukhiqizeni izingqalabutho zabafundi bangaphambilini ezweni naseNingizimu ne-Afrika leseka imigubho yeNyanga ye-Afrika.3.4. IKhabhinethi igqugquzela abantu ukuba babambe iqhaza ezinhlelweni ezahlukene zeNyanga ye-Afrika ezibandakanya izizukulwane ezihlukene kanye nezinhlobo zemicimbi ehlukene ngaphansi kwendikimba ethi “Sakha i-Afrika Engcono noMhlaba Ongcono”.Yonke imisebenzi igcizelela ukubekwa enkabeni kwemiphakathi yalapha ezweni ngaphakathi futhi ifaka phakathi imikhakha enhlobonhlobo kubandakanya: umculo, izinkondlo, umdanso, ibhayisikobho, ukudla, imfashini, ubuciko bezandla kanye nokuqopha, izingxoxo zokuxukuza umqondo kanye nomsebenzi ohlanganyelwe owenziwe ngamaciko aseNingizimu Afrika kanye nabalingani bawo ezwenikazi le-Afrika kanye nalabo sebafudukela kwamanye amazwekazi.3.5. USuku Lomhlaba Wonke Lwemindeni luzogujwa mhla ziyi-15 Nhlaba 2016 ngaphansi kwendikimba yomhlaba wonke ethi “Imindeni, izimpilo ezinempilo kanye Nekusasa Eliqinile” ehlobene ne-Ajenda yowezi-2030 Yentuthuko Eqinile (eyamukelwa ngowezi-2015). USuku Lomhlaba Wonke Lwemindeni lwamenyezelwa nguMkhandlu Jikelele Wezizwe Ezihlangene futhi lugxile Emindenini: impilo yezingane kanye neyentsha kanjalo nokuphila kahle; ukunika isikhathi esilinganayo umsebenzi nomndeni kanye nemiphumela yezempilo; kanye nezinga elingcono lempilo kubantu abadala.3.6. Kusukela mhla ziyi-16 kuya kuma-20 kuNhlaba 2016 uMnyango Wezamanzi Nokuthuthwa Kwemfucuza uzohola iSonto Lokuthuthwa Kwemfucuza kanye Nenhlanzeko ngaphansi kwendikimba ethi: “Akukho mayelana nokushaya indlu yangasese”. Umkhankaso uzoqwashisa abantu maqondana nokubaluleka kokuthuthwa kwemfucuza nendle kanye nokukhuthaza izindlela ezingungqaphambili zokuthuthwa kwemfucuza nendle.Uhlelo olusemqoka kakhulu Uhlelo Lokuqedwa Kwamabhakede; inqubekelaphambili ibandakanya ukuqedwa kwezindlu zangasese ezingamabhakede ezindaweni eziyimijondolo KwaZulu-Natali, eNyakatho Ntshonalanga, eMpumalanga naseGauteng. INtshonalanga Kapa isifinyelele ama-99.8% okuqeda lolu hlelo. Inqubekelaphambili kwezinye izifundazwe ibandakanya ukuqedwa kwezindlu zangasese ezingamabhakede eziyizi-20 560: eFreyistatha (4 056), Mpumalanga Kapa (2 672); Nyakatho Kapa (2 421) naseNyakatho Ntshonalanga (398).UNgqongqoshe Wezamanzi Nokuthuthwa Kwemfucuza, uNomvula Mokonyane uzobamba iqhaza eKomidini Lamazwe Omhlaba maqondana Namadamu Amakhulu (i-ICOLD) lama-84 eSandton Convention Centre kusukela mhla ziyi-15 kuya kuma-20 kuNhlaba 2016. Isithangami sizokwabelana ngolwazi maqondana nedizayini, ukwakhiwa, ukulondolozwa kanye nomthelela wamadamu amakhulu. Sizobandakanya nokuhanjelwa kwamadamu amakhulu eNingizimu ne-Afrika futhi sizokuba negalelo emizamweni yethu yokonga amanzi.3.7. Njengengxenye yeQhinga Likazwelonke Elididiyelwe Lokukwazi Ukufunda Nokubala, uMnyango Wezemfundo Eyisisekelo uzosinga umcintiswano wokupela wezi-2016, i-Spelling Bee ukwenza ngcono ukusebenza kwabafundi ezilimini.IKhabhinethi imema zonke izikole, othisha kanye nabazali ukuba bagqugquzele abafundi basezikoleni zamabanga aphansi ukuba bangenele umncintiswano  wokupela wezi-2016, i-Spelling Bee, ngaphambi kokuba kuvalwe ukungenela mhla zingama-31 Nhlaba 2016. Ngolwazi oluthe xaxa vakashela ku-www.education.gov.za.4. Isimo seKhabhinethi ezindabeni ezisematheni4.1. IKhabhinethi ikukhahlela ngezinyawo zombili ukucwasana ngokobuhlanga okucace bha okukhonjiswe ngabanye abantu ezweni lethu, ikakhulukazi ezinkundleni zokuxhumana zomphakathi. Ukuziphatha okunjalo akuhambisani nezinkambiso zoMthethosisekelo wethu, izibophezelo ezivezwe kuwona kanye nobugugu, futhi kuphazamisa amalungelo abantu bakithi. Lokhu akunayo indawo emphakathini obuswa ngentando yeningi labantu. Ngokukhethekile iKhabhinethi iyigxekile imibono enokucwasa ngokobuhlanga ebibhekiswe elungwini eliphakeme Lophiko Lezobulungiswa, iJaji leNkantolo Ephakeme u-Mabel Jansen.Amazwi ikakhulukazi ashiwo yilungu elihloniphekile lophiko lezobulungiswa awahambisani nalokho umphakathi okulindele emalungwini ophiko lezobulungiswa. Uphiko lezobulungiswa kumele njalo lungathathi nhlangothi futhi lukwenze lokho ngendlela engenakugxekwa nakancane.Ukubekezelelana kanye nehlonipho kwakulokhu kuwumgogodla womzabalazo wethu wenkululeko futhi kusalokhu kuyingxenye esemqoka yesisekelo sezwe lethu iNingizimu Afrika ebuswa ngentando yeningi labantu. Asibumbaneni futhi ukuze sinqobe ngokuhlanganyela ukuhlukaniswa ukucwasana ngokobuhlanga emiphakathini yethu.UMnyango Wezobulungiswa kanye Nokuthuthukiswa koMthethosisekelo uhlela ukubhekana nezindaba ezinjalo ngokwethula umthetho ozobhekana nokucwasa ngokobuhlanga ikakhulukazi inkulumo enenzondo. IKhabhinethi iphinde yanxusa bonke abantu baseNingizimu Afrika ukuba bahloniphane njengoba kuveziwe eMqulwini Wamalungelo Esintu.4.2. IKhabhinethi igcizelela ukukhahlela ngezinyawo zombili kukaMongameli u-Jacob Zuma ukucekelwa phansi kwezikole ezingama-24 ngabantu abathathwa njengabahlali basesifundeni saseVhembe eLimpopo. Lokhu kucekelwa phansi kwengqalasizinda yezemfundo kubeka izingane zethu engcupheni futhi kubukela phansi imizamo yezwe yokuhlinzeka ngemfundo esezingeni eliphakeme.IKhabhinethi iyawamukela umhlangano phakathi kukaMongameli uJacob Zuma neSilo Samabandla sesizwe sabaVenda, iNgonyama uThovhele Toni Mphephu Ramabulana obucelwe yiyona inkosi ehloniphekile ngomhla ziyi-8 Nhlaba 2016 ukuxazulula izinkinga eVuwani.UMongameli u-Jacob Zuma usejube ithimba lokwenziwa komsebenzi eliholwa nguMnyango Wokwengamela Ngokubambisana kanye Nezendabuko ukuba lihole uhlelo lokusungula ingxube yemiklamo yengqalasizinda yezenhlalo kaMasipala Wasekhaya waseMakhado. IKhabhinethi iyalibonga Ithimba Lokwenziwa Komsebenzi eliholwa nguNgqongqoshe u-Desmond van Rooyen ngenqubekelaphambili esiyenziwe ukuxazulula lolu daba futhi iyayincoma indima edlalwe yiHhovisi likaNdunankulu u-Stanley Mathabatha, akanye noSolobha Omkhulu waseVhembe, uTshitereke Matibe; uSodolobha Omkhulu waseThulamela, u-Grace Mahosi kanye noSodolobha Omkhulu waseMakhado, u-David Mutavhatsindi.Ngesikhathi semihlangano yeThimba Lokwenziwa Komsebenzi, abaholi bendabuko abebehambele benze izibophezelo zokusebenzisana nohulumeni ukuxazulula lesi simo esimazonzo futhi bakugxeka ukucekelwa phansi kwempahla kanye nodlame babe sebecela ukuba kube nesisombululo esisheshayo kulesi simo. Kule mihlangano abaholi bendabuko kanye neThimba Lokwenziwa Komsebenzi bayiqinisekisile imiphumela yomhlangano kanye noMongameli futhi bavumelana ngokuthi bazobika ngenqubekelaphambili kuMongameli.Njengoba sikhuluma nje iThimba Lokwenziwa Komsebenzi longqongqoshe lixoxisana nabo bonke ababambiqhaza njengomzamo oqhubekayo kahulumeni wokubuyisela isimo kwesejwayelekile eVuwani nasezigodini ezakhelene nayo.IKhabhinethi ibonga lawo malungu omphakathi kanye nabaholi bendabuko abangenelelile ukuvikela lezo zikole ezisele kanye nokudala isimo esihle sokubamba inkulumo-mpendulwano eqhubekayo.Asikho isizathu esizwakalayo esingasekela ukucekelwa phansi okungenangqondo kwengqalasizinda yomphakathi esemqoka enjengezikole. Labo bahlali abatholwe benecala lokushisa izikhungo zemiphakathi bazobhekana nengalo yomthetho.IKhabhinethi ikhumbuza abantu baseNingizimu Afrika ukuthi umbuso wentando yeningi labantu unikeza zonke izakhamuzi izinkundla ezihlukahlukene ukuze zizwakalise izinkinga zazo futhi zingenele izingxoxo ezakhayo ukuze kutholakale isisombululo esivuna zonke izinhlangothi. Abahlali bakulesi sifunda bayagqugquzelwa ukuba bakhiphe inyumbazane noma yibaphi abantu abahola nabacekela phansi ikusasa lezingane zethu futhi bababike ezikhungweni zokugcinwa komthetho.Esigamekweni esihlukile kodwa esihlobene nalesi iKhabhinethi iluqaphelile ngokukhathazeka okukhulu udlame oluqhubekayo, ukuphazanyiswa kokufunda kanye nokushiswa kwezikhungo zomnyango wezemigwaqo endaweni yase-Grabouw yaseNtshonalanga Kapa. IKhabhinethi iyagcizelela ukuthi ingalo yomthetho izothatha indawo yayo kulabo abazotholwa benecala lezenzo zobugebengu.4.3. IKhabhinethi idlulisa amazwi enduduzo nokudabuka kwayo emndenini nakubangani balabo abalahlekelwe izimpilo zabo ngenxa yezikhukhula ezindaweni zaKwaZulu-Natali. Uhulumeni uhinzeka ngezinsizakalo zokuphathwa kwezinhlekelele kanye notakulo ezisulwini.4.4. IKhabhinethi ikhumbuza abantu baseNingizimu Afrika ukuba baqhubeke nokusebenzisa amanzi ngokucophelela ukuze bagcine ukuphakelwa kwamanzi okwanele okusetshenziswa esikhathini esizayo, njengoba kusenezindawo ezweni ezisabhekene nezimo zesomiso.Uxhaso lukahulumeni luyaqhubeka nokwehlisa imiphumela ebhubhisayo yesomiso ngokusebenzisa izabelo zasabiwomali zesikhathi esifushane, esiphakathi nendawo neside ukuxhasa izinhlelo zeminyango ehlukahlukene eziphendula ezidingweni ezikhethekile zezindawo ezikhahlanyezwe yisomiso kanye nesidingo sokubhekana nokulahleka kwamanzi kumanethiwekhi okuphakela amanzi asemqoka.Uhulumeni usesungule iThimba Lokwenziwa Komsebenzi loNgqonqoshe Abahlukehlukene maqondana Nokuhanjiswa Kwezidingo-ngqangi, elinabantu abamele imikhakha ehlukene. Njengengxenye yezinyathelo zokunciphisa ezithathiwe ukuqeda imiphumela yesomiso, imithetho yokusetshenziswa kwamadamu isetshenzisiwe emadamini angama-35 kanye nezinhlelo ezi-4 lapho imikhawulo isasetshenziswa khona njengamanje maqondana nomthombo wamanzi (imikhawulo eyimpoqo ekusetshenzisweni kwamanzi kwasemakhaya nakwezolimo).Ukunciphisa imiphumela yesomiso kubantu abasebenzisa amanzi, uMnyango Wezamanzi Nokuthuthwa Kwemfucuza ususebenzise ngaphezu kwezigidi ezingama-500 zamarandi emingenelelweni ephuthumayo neyesikhathi esifushane KwaZulu-Natali, eFreyistata, eNyakatho Ntshonalanga, eMpumalanga Kapa, eMpumalanga, eLimpopo, eNtshonalanga Kapa kanye naNyakatho Kapa.Izinyathelo zokungenelela zesikhathi esiphakathi nendawo kuya esikhathini eside zihloselwe ukuqinisekisa ukuthi sinawo amandla okumelana nokuguquka kwesimo sezulu, okunciphisa izingcuphe zokuncishiswa kwesomiso esikhathini esizayo.Indlela yokusebenza ethathwe nguhulumeni ekubhekaneni nesomiso kanye nenkinga yokonakala komhlaba, igqugquzela izimpendulo ezibumbene nezididiyelwe zohulumeni abahlukene, singabala kuzona, uhlelo Lokunakekela umhlaba, Ukusebenzela Amanzi, Ukusebenzela Umlilo kanye Nokusebenzela Amaxhaphozi, eziholela ekusungulweni kwamathuba omsebenzi, ukudla okwanele, ukuthuthukiswa kwamakhono, ukulondolozwa kwemvelo, ukuhlunyeleliswa komhlaba kanye nokuvuselelwa kabusha kanjalo nokuthuthukiswa kwezindawo ezisemakhaya.Ukuqala kwesomiso samanje kwenza kube nesidingo sokusetshenziswa kwezobuchwepheshe obuthuthukisa ukukwazi ukumelana naso. Ngenxa yalokhu ngowezi-2015 iNingizimu Afrika yagunyaza ukusetshenziswa kommbila okwazi ukumelana nesomiso oguqulwe ngokofuzo ukubhekana nenkinga yokuba khona kokudla okwanele. Sisathuthukisa amadizayini aqanjwe kabusha futhi kanye nobuchwepheshe obudingekayo ekuvuselelweni kwezindawo ezikhahlamezekile ukubamba ukonakala komhlabathi kanye nokugcina umkhiqizo womhlaba.Njengengxenye yale ndlela yokusebenza edidiyelwe iNingizimu Afrika isizibophezele ukubambisana nokuba ngumhlomuli wenjongo yeNkomfa Yezizwe Ezihlangene Yokuqedwa Kobugwadule (i-UNCCD) yohlelo lokweseka ukumiswa kwenjongo Yomhlaba wonke. Ngokusebenzisa lezi zinyathelo zokungenelela, siyahlanganyela ekuqalisweni ukusebenza emhlabeni wonke kwezinjongo zikazwelonke zokuzithandela njengengxenye yokufezekisa Izinjongo Zentuthuko Eqinile.Umgomo osemqoka Wokungathathi Hlangothi Kokonakala Komhlaba uqinisa indima yabantu basendaweni ekuqoshweni kanye nasekuqalisweni ukusebenza kwezinyathelo zokumisa nokuphindisela emuva ukonakala komhlaba. Iqhinga Lokuguqulwa Kokushintsha Kwesimo Sezulu elisanda kuphothulwa lihlonza imingenelelo eseqhulwini futhi libumbanisa izinhlelo zokuguqula zemikhakha ezisemqoka Yamanzi, Ezolimo, Ukuxubana kwezinto, Ezempilo, Ukuhlaliswa Kwabantu, kanye Nokuncishiswa Kwengcuphe Yenhlekelele zibe Uhlelo Lokuguqula Lukazwelonke oluphelele.Ukususwa Kwezinhlobo Zezilwanyana Zokuhamba ngokusebenzisa uhlelo Lokusebenzela Amanzi emithonjeni egcwele lezilwanyana kanye nemithombo yamanzi kunegalelo ezingeni lamanzi elenziwe ngcono kanye nasenanini lamanzi.4.5. IKhabhinethi isiqaphelile ngokukhathazeka isiteleka Eposini laseNingizimu Afrika (i-SAPO), imiphumela yaso eba nomthelela esimweni salo sokuzibeka esikhundleni sokusebenzela kangcono abantu baseNingizimu Afrika.Uhulumeni esebenzisa uMnyango Wezongqalasizinda Yezokuxhumana Nezinsizakalo Zeposi umatasatasa ukubhekana nezinkinga ezisePosini ukuletha uzinzo nokuguqula isimo sibe sihle. NgoNcwaba odlule, uMnyango waqoka ibhodi entsha, uMphathi Omkhulu omusha futhi waqinisa abaphathi ukuze ukhombe indlela imisebenzi futhi ulethe uzinzo e-SAPO. Uzinzo lwezezimali zase-SAPO lusaqhubeka nokuba seqhulwini.IPosi laseNingizimu Afrika lisalokhu liyisikhungo sobuqhinga sokusabalalisa izinsizakalo zikahulumeni, zezokuhwebo ngohleloxhumano kanye nezezimali kubantu baseNingizimu Afrika ngokusebenzisa izikhungo zalo ezibalelwa ezi-2 448. Siyakhuthazeka ukuthi abaphathi kanye nabaholi bazinyunyana zabasebenzi bazibophezele ezingxoxweni njengendlela yokuxazulula ukuhlukana kwemibono yabo.4.6. IKhabhinethi ihalalisele ithimba labafundi baseNingizimu Afrika (u-Liam Baker, u-Dylan Nelson, u-SangEun Lee, u-Ralph McDougall, u-Timothy Schlesinger, u-Hannah Clayton, u-Rauseenah Upadhey, noMpho Nkwana) ngokunqoba Umncintiswano Wezibalo  wama-24, i-Pan African Mathematics Olympiad e-Senegal. U-Lee, oneminyaka eli-17, waphinda wathweswa umqhele wokuba yiNdlovukazi Yezibalo yase-Afrika kulo mncintiswano wamantombazane unyaka wesibili kulandelana.Imibuzo:Donald LiphokoInombolo kamakhalekhukhwini: 082 901 0766 "
Isitatimende Somhlangano WeKhabhinethi wamhla zingama-25 Nhlaba 2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/zu/speeches/statement-cabinet-meeting-25-may-2016-26-may-2016-0000,"1. Ukuqaliswa kokusebenza kweziNhlelo Zikahulumeni Eziqavile1.1. Ibanjwe ngempumelelo imigubho yekhulu-minyaka kwasungulwa iNyuvesi yase-Fort Hare ebiholwa nguMongameli Jacob Zuma. Zingamakhulu ngamakhulu izimenywa ebezithamele lo mcimbi, oyingqophamlando eNingizimu Afrika futhi obuseqophelweni eliphezulu kakhulu, kubandakanya nomfundi waphambilini wale nyuvesi uMongameli waseZimbabwe u-Robert Mugabe kanye namanxusa akwamanye amazwe.Ukubanjwa kwalo mcimbi kuqondane neNyanga ye-Afrika, ebungaza ukusungulwa kweNhlangano Yobumbano Lwamazwe ase-Afrika (i-OAU), manje esibizwa ngokuthi iNhlangano Yamazwe ase-Afrika (i-AU).IKhabhinethi iyamukelile inqubekelaphambili eseyenziwe emizamweni yokuxazulula izinkinga zabafundi, obekungafanele nakancane ziholele ekucekelweni phansi kwempahla.1.2. Ohambweni olusemthethweni lukaMongameli Jacob Zuma lokuvakashela ezweni lase-Uganda, bobabili oMongameli balawa mazwe bavumelane ngokuthi kuqiniswe ubudlelwano phakathi kwalawa mazwe amabili, futhi baxoxisane nangesimo esiqhubekayo ezweni laseBurundi kanye nasengxenyeni engasempumalanga ye-Democratic Republic of Congo.UMongameli Jacob Zuma uthamele futhi nomcimbi wokugcotshwa kukaMongameli Yoweri Museveni. Kuze kube manje izwe laseNingizimu Afrika kanye nelase-Uganda asesayine izivumelwano zokusebenzisana ezingama-20, futhi zilinganiselwa kuma-70 izinkampani zaseNingizimu Afrika njengamanje eziqhuba ibhizinisi kwelase-Uganda. Ngowezi-2015, bezibalelwa kwizigidigidi ezingu-1.7 zamarandi izimpahla zaseNingizimu Afrika ezithunyelwe e-Uganda kanti zibalelwa ezigidini ezingama-98 zamarandi izimpahla zase-Uganda ezingene kuleli.1.3 IKhabhinethi iyakwamukela ukuphothulwa ngempumelelo koHambo Olusemthethweni lukaMongameli Jacob Zuma Lokuvakashela Ezweni lase-Qatar, oluphothulwe ngokusayinwa kwezivumelwano nezibophezelo eziningana, njengeSivumelwano Sokubambisana Kwezokuvikela, eSokubambisana Kwezamaphoyisa kanye neSokubambisana Kwezobuciko, Ezamasiko kanye Nezamagugu. Ukusungulwa kweKomidi Lezokutshalwa Kwezimali Elakhiwe Amathimba Avela Kulawa Mazwe Omabili elizokwengamela ukuqaliswa kwezivumelwano, ngaphezu nje kweZingxoxo Zokubonisana Okuhlelekile Eziphakathi Kwalawa Mazwe, kuzophucula futhi kukhuphule  ubudlelwano phakathi kwalawa mazwe amabili bufinyelele ezingeni lokubambisana nokusebenzisana okukhethekile.Ukuxhumana phakathi kukaMongameli neNhlangano Yosomabhizinisi baseNingizimu Afrika kanye nabase-Qatar kugqugquzele ukubambisana phakathi kwamabhizinisi alawa mazwe amabili, okuhloswe ngakho ukuqinisekisa ukuthi iminotho yalawa mazwe igxila emikhiqizweni ehlukahlukene futhi eminingana esikhundleni sokugxila emikhiqizweni embalwa.Kuxoxiswane futhi nangamathuba okubambisana kwezoMnotho Wasolwandle, njengoba womabili lawa mazwe engamazwe agudle ulwandle. Kunezinkampani zaseNingizimu Afrika eziningana impela eziqhuba ibhizinisi ezweni lase-Qatar, ikakhulukazi emkhakheni wezamakhemikhali emikhiqizo kawoyela. Omunye wemiklamo yaseNingizimu Afrika emikhulukazi yokutshalwa kwezimali emazweni aseMpumalanga Emaphakathi uqhutshwa yinkampani yakwa-Sasol, edlala indima esemqoka kakhulu ekuthuthukisweni kwegesi edonswa ngaphansi komhlaba kwelase-Qatar.Ezinye izinto okubhungwe ngazo, zibandakanya nobudlelwane bezomnotho nokuhwebelana kanye nezindaba eziphathelene nokuthula nokuvikeleka ezifundeni kanye nasemhlabeni wonkana.1.4 UMongameli Jacob Zuma unikeze imiphakathi izinxephezelo zokudlelwa umhlaba njengengxenye yeSigaba soku-1 sokuphothulwa kwezicelo zokubuyiselwa umhlaba esiqiwini i-Kruger National Park. Imiphakathi eyisithupha inikezwe isinxephezelo semali eyizigidi ezingama-84 zamarandi, okuyimiphakathi emithathu esesifundazweni saseLimpopo kanye nemiphakathi emithathu esesifundazweni saseMpumalanga. Lo mhlaba obufakelwe izicelo ungamahekthare ayizi-318 000.Ngenkathi kuthathwa isinqumo sokuthi malini ezonikezwa imiphakathi kubhekisiswe nokubaluleka kwesiqiwu i-Kruger National Park futhi kwaqinisekiswa ukuthi abantu abafake izicelo zokubuyiselwa lo mhlaba banikezwa isinxephezelo esinohlonze njengoba bengeke besakwazi ukubuyela emhlabeni wabo. Lokhu kuhambelana nomgomo wokunikezwa kwesinxephezelo esilingana nobungako bomhlaba owathathwa kubanikazi bawo, esishiwo ngaphansi kohlelo lokubuyisela umhlaba kubanikazi bawo futhi lokhu kuwuphawu oluyingqophamlando ohlelweni lokuletha uguquko kuleli.Ukuze kukhuthazwe futhi kukhushulwe ukuhlonyiswa nokufukulwa kwale miphakathi, isikhwama somphakathi sezokuvakasha, esingenisa imali ngokudonsa i-1% emalini ekhokhwa yizivakashi, singenisa imali ebalelwa kwizigidi zamarandi eziyi-6.5 ngonyaka, esetshenziswa emiklamweni ehlomulisa umphakathi. Lokhu sekuholele ekwakhiweni kwezikhungo zezemfundo eziningana, kubandakanya nesakhiwo samahhovisi abaphathi eDumisani High School, isikhungo samakhompyutha kwaMasiza High School, ilabholethri yezesayensi eTlakulani High School kanye naseSibusisiwe High School, igumbi lokuphekela kanye nenkundla yokudlala yabafundi beBanga R eTakheleni Primary School. Ngowezi-2016/17, emva ngokubonisana nokuxoxisana nemiphakathi ethintekile, kuthathwe isinqumo sokubeka eqhulwini umsebenzi wokwakhiwa kamalabholethri ezesayensi amane eMbuyane High School; Mahlale Secondary School; Lepato High School kanye naseMakuya Secondary School, okuyizikole ezikulezi zifundazwe zombili, iLimpopo kanye neMpumalanga.IKhabhinethi ikugcizelelile ukubaluleka kobambiswano phakathi kwezinhlanga ezahlukahlukene ngoba phela kufaka isandla ekuletheni ubumbano lo mphakathi. Uhlelo lokubuyiselwa komhlaba kubanikazi bawo lwaseNingizimu Afrika luyathuthuka futhi luba ngcono kakhulu, ngokususela ezifundweni ezitholakale ekuqhutshweni kwalolu hlelo esikhathini esedlule kanye nokulungiswa kamaphutha, futhi manje selusekelwe phezu kokuletha ukuhlomula kwezomnotho okusimeme futhi okuzoqhubeka isikhathi eside esikhundleni senqubo ebe nezinkinga eziningi yokunikezwa kwabafaki bezicelo zokubuyiselwa umhlaba isamba esisodwa futhi esikhishwa kanye kuphela, okuyinto engakwazanga neze ukuphucula isimo senhlalo yemiphakathi. Isigaba sesi-2 senkokhelo nezinxephezelo sizofaka phakathi nemiklamo okuhloswe ngayo ukuqinisekisa ukuthi imiphakathi iyaqhubeka nokuhlomula esikhathini eside esizayo emathubeni okwenza ibhizinisi kulesi Siqiwu.1.5 Ifikile kwiKhabhinethi imiphumela yeNgqungquthela Yezinhlelo Ezididiyelwe Zesinxephezelo ebibanjwe ngaphansi kwesiqubulo esithi “Ukufinyelela kwabo bonke abasebenzi ohlelweni lwesinxephezelo olulingene, olungachemile futhi olusimeme” ebiholwa nguNgqongqoshe Wezempilo u-Aaron Motsoaledi kanye noNgqongqoshe Wezabasebenzi u-Mildred Oliphant, besekelwa yiPhini likaNgqongqoshe weziMbiwa, nePhini lowezeMpilo kanye nelezaBasebenzi.Le Ngqungquthela ibigxile kwezempilo nokuphepha kwabasebenzi ngenhloso yokuthuthukisa uhlelo oludidiyelwe lwesinxephezelo oluzosetshenziswa eNingizimu Afrika. ONgqongqoshe abavela kwisifunda seNhlangano Ethuthukisa Amazwe aseNingizimu ne-Afrika (i-SADC); iMboni Yezezimayini yaseNingizimu Afrika, abasebenzi abahlelekile kanye nezinhlangano zalabo ababesebenza ezimayini phambilini, nabo babamba iqhaza kule Ngqungquthela.Ngalolu hlelo oludidiyelwe lwesinxephezelo oluhlongozwayo, uhulumeni uzoqinisekisa ukuthi abasebenzi basezimayini kanye nalabo ababesebenza ezimayini phambilini bathola imihlomulo yesinxephezelo ehambelana nemihlomulo etholakala kwezinye izimboni ezisesigabeni esifanayo, okuyimihlomulo ezohlinzekela ukuthi bona nemindeni yabo bathole inhlalakahle esimeme. Ngokusebenzisana nalabo abamele abasebenzi kanye nomkhakha wezezimayini, uhulumeni uhlose ukuqalisa uhlelo lokuqapha nokuhlola oluzohlinzeka ngomvuzo wokukhuthaza nokuklomelisa izinkampani ezenza umsebenzi oncomekayo, mayelana nokuthotshelwa kwemithetho yezokuphepha kanye nezinxephezelo.1.6 IKhabhinethi ikwamukelile ukuvulwa kwesikhungo saleli lizwe sokuqala i-Bio-Manufacturing Industry Development Centre (i-BIDC) ePitoli, okwenziwe nguMnyango Wezesayensi Nobuchwepheshe.Umsebenzi walesi sikhungo uyingxenye yoHlelo Olunamaphuzu Ayisishiyagalolunye lwaleli lizwe okuhloswe ngalo ukuhlinzeka amabhizinisi asafufusa (ama-SMME) ngethuba lokuzibonakalisa, futhi akwazi ukukhula adlondlobale.  Lesi sikhungo sisekela ama-SMME aqhuba ibhizinisi emkhakheni weze-bio-manufacturing ngokuthi siwabeke esimweni esikahle sokusebenzisa amathuba avelayo ezimakethe zalo mkhakha. Izinkampani ezithuthukiswe futhi zakhuliswa yi-BIDC ziyakwazi ukufinyelela nokuthola usizo ezikhungweni ezihlala zikulungele ukusetshenziswa noma nini, ezihlinzeka ngosizo lwezocwaningo kanye namalabholethri entuthuko.Isigaba sokuqala sizokwenza ukuba kuvuleke amathuba omsebenzi lapho kuzoqashwa khona abantu abazosebenza ngokugcwele kanye nalabo abazosebenza ngaphansi kwetoho, futhi umthelela walokhu kwezomnotho kulindeleke ukuba ufinyelele kwizigidi ezingama-250 zamarandi ngonyaka, kule minyaka emihlanu ezayo. Njengamanje i-BIDC isekela amabhizinisi ayi-19, futhi kulawa mabhizinisi, ayi-16 okungawosomabhizinisi abamnyama, kubandakanya namabhizinisi ayi-10 angawabesifazane. Ngaphezu kwalokhu, sekuvuleke namathuba omsebenzi okuqashwe kuwona abantu abasebenza ngokugcwele abangama-55 kanye nabantu abasebenza ngaphansi kwetoho abayi-171, futhi kuqeqeshwa namathwasa omsebenzi (ama-interns) angama-54.1.7 Isimemezelo esenziwe nguNgqongqoshe Wezamandla, u-Tina Joemat-Pettersson sokuthuthukiswa kweNqubomgomo Yegesi Yemvelo sizohola leli lizwe endleleni eqonde emnothweni wegesi yemvelo osimeme. Ukwethulwa kwegesi yemvelo njengomthombo owengeziwe wamandla kagesi ohlelweni lweNingizimu Afrika lokusebenzisa imithombo kagesi exubile kuzonciphisa ukuthembela kakhulu kwaleli lizwe kugesi wamalahle futhi kuqinisekise ukuthi izakhamuzi kanye nomnotho wakuleli bathola ugesi owanele, ovela emithonjeni ehlukahlukene futhi otholakala ngaso sonke isikhathi, njengamanje kanye nasesikhathini esizayo. Futhi lokhu kuzokhulisa nempokophelo yaleli lizwe yokuba nomnotho ohlinzekwe ngezimboni ezintsha, nomgudu ophakeme wokukhula komnotho, futhi okungumnotho obandakanya umuntu wonke, kanye nokuvulwa kwamathuba omsebenzi.Okwamanje uMnyango Wezamandla usuqalise umsebenzi wokusungula uhlelo lokusebenzisa igesi yemvelo ukuphehla amandla kagesi, futhi lokhu kuzohlinzeka ngogesi ongamamegawathi (i-MW) ayizi-3,726 okuyinto ezokokhela inhlansi yokuthuthukiswa kwemboni yakuleli yegesi yemvelo, kukhuthaze nemizamo yokucinga igesi ngaphansi komhlaba kanye nokuyikhiqiza, futhi lokhu kuzokwenzeka ngaphansi kwesimo esivumela abatshali-zimali ukuba bangene kalula kulo mkhakha futhi basebenze ngokukhululeka, bakwazi nokusebenzisa wonke amathuba atholakalayo. Amathuba omsebenzi azovuleka ngokuthuthukiswa kwale mboni, kanye nasemisebenzini ehlobene nayo azofinyelela kumathuba angu-1,25 wezigidi esikhathini esiyiminyaka engama-25, okuzoqashwa kuwona abantu abazosebenza ngokugcwele. Esikhathini esifushane, uhlelo lokusebenzisa igesi yemvelo ukuphehla amandla kagesi luzovimbela ukwehla komnotho futhi kulethe uzinzo, okuyinto ezolekelela ukuvimbela ukulahleka kwamathuba omsebenzi.1.8 Ukuqaliswa ngokusemthethweni komkhankaso kazwelonke wokonga ugesi, i-Save Energy, ngenkathi kubanjwe iNgqungquthela yase-Afrika Yeviki Lamandla Kagesi yowezi-2016, ebiholwa nguMnyango Wezamandla, kwakhela phezu komkhankaso kahulumeni Wokonga Ugesi owethulwa nguMongameli Jacob Zuma ngowezi-2015.    1.9 Omunye umkhankaso ozokwethulwa wumkhankaso wokuhlolwa kwempahla yasendlini esebenza ngogesi, i-Appliance Check, okuyisinyathelo sokunciphisa ugesi osetshenziswayo esizonikeza abathengi ithuba lokuzikhethela uma bethenga impahla yasendlini esebenza ngogesi. Kuzoba nelebula ezonanyathiselwa kuyo yonke impahla yasendlini esebenza ngogesi, ekhombisa ukuthi leyo mpahla isebenzisa ugesi ongakanani uma kuqhathaniswa namaZinga Ayisisekelo Okusebenza Kwempahla Kagesi.1.10 IKhabhinethi iyiphawulile i-Africa Energy Inward Buying Mission ebisingethwe nguMnyango Wezohwebo Nezimboni kanye ne-South African Electrotechnical Export Council. Izinkampani zaseNingizimu Afrika ezingongoti emkhakheni wezokukhiqiza kanye nowezobunjiniyela zithole ithuba lokubonisa nokukhangisa ngomsebenzi wazo kwizithunywa ebezimele izinkampani zikagesi ezivela kwelase-Ethiopia, Kenya, Tanzania, South Sudan kanye nase-Nigeria. Lokhu kubeke izinkampani zaseNingizimu Afrika esimweni esihle sokubamba iqhaza emathubeni okutshalwa kwezimali azovela emkhakheni wokwakhiwa kwengqalasizinda kagesi kwelase-Afrika, elinganiselwa kwizigidigidi ezingama-20 kuya kwezingama-42 zamaDola aseMelika ngonyaka, kule minyaka eyi-10 ezayo.1.11 IKhabhinethi ithole ithemba nokukhuthazeka ngenxa yokwethulwa kwesixazululo sesikhathi eside seNkinga Ye-esidi Ephuma Ezimayini Engcolisa Amanzi (i-AMD) okwenziwe e-AMD Central Basin edolobheni lase-Germiston, futhi imali yokuxhasa lo mklamo elingana nengxenye yokubili kokuthathu (i-⅔) izovela emkhakheni wezimayini bese kuthi ingxenye eyodwa kokuthathu (i-⅓) ivele kubasebenzisi bamanzi.Lokhu kulandela ukuphothulwa ngempumelelo kwesixazululo sesikhathi esifushane ngaphansi kweKomidi LoNgqongqoshe Beminyango Ehlukahlukene ebelijutshwe umsebenzi wokuthola ikhambi lokuxazulula inkinga ye-AMD. Ngowezi-2011 uhulumeni wagunyaza i-Trans-Caledon Tunnel Authority, okuyinkampani yoMbuso engaphansi koMnyango Wezamanzi Nokuthuthwa Kwendle, ukuba ihlinzeke ngesixazululo sesikhathi esifushane sokubhekana nenselelo ye-AMD eGauteng.Inhloso yesixazululo sesikhathi eside ukuhlanzisisa amanzi angcolile ngokususa nokukhipha ama-esidi emanzini futhi ngalokho kwakheke amanzi azolungela ukusetshenziswa ezimbonini noma asetshenziswe njengamanzi ahlanzekile okuphuza.1.12 IKhabhinethi inxusa zonke izakhamuzi zaseLesotho ezihleli eNingizimu Afrika ngokungemthetho ukuba zifake izicelo zeMvume Ekhethekile Yezakhamuzi zaseLesotho esiKhungweni Sokufaka Isicelo Semvume Yokungena Kwelinye Izwe, i-Visa Facilication Service Centre, futhi lokhu kumele kwenziwe ngaphambi komhla zingama-30 Nhlangulana 2016.Imvume Ekhethekile Yezakhamuzi zaseLesotho ikhishwa ngaphansi kwenqubo ekhethekile yokubhekelela izakhamuzi zaseLesotho ezisebenza eNingizimu Afrika noma ezifunda kuleli noma eziqhuba ibhizinisi, futhi ezingabantu abebekuleli, benza okunye kwalokhu okubalwe ngenhla ngaphambi komhla zingama-30 Mandulo 2015. Ngaphezu kwalokho, abafaki-zicelo baseLesotho abathola amaphepha okungena nokuhlala eNingizimu Afrika ngomgunyathi bayacetshiswa ukuba bawahambise emaHhovisi Omnyango Wezasekhaya aqokiwe, ukuze bathole incwadi kashwele. Lesi sikhathi sikashwele sizophela mhla zingama-31 Zibandlela 2016. Abaqashi bezakhamuzi zaseLesotho nabo kumele balisebenzise leli thuba elivelile lokufaka lesi sicelo semvume.1.13 IKhabhinethi iyasamukela isimemezelo sikaNgqongqoshe Wezemidlalo Nokungcebeleka uFikile Mbalula sokuthi usuzosakazwa futhi ku-SABC umdlalo wesibhakela wakuleli. Kuze kube manje uhlelo lwe-“Boxing is Back” kanye nolwe-“TKO” ezisakazwa ku-SABC sezifinyelele kumakhaya angaphezu kwezigidi ezingu-1.3. Ukubuyela kwalo mdlalo kumabonakude kuzoba nomthelela omuhle kakhulu ngoba kuzongenisa imali kwiNhlangano Yezesibhakela yaseNingizimu Afrika, kuqinise umdlalo wezesibhakela emkhakheni wabesifazane futhi kusekele nabagqugquzeli bomdlalo wesibhakela abasafufusa kanye nabashayi-sibhakela.2. Izinqumo zeKhabhinethi Eziqavile2.1 IKhabhinethi inikezwe umbiko mayelana nokuphothulwa kwezingxoxo kanye nokubuyekezwa ngongoti bezomthetho kweSivumelwano Sokubambisana Kwezomnotho (i-EPA) esiphakathi kweNhlangano Yentuthuko Yamazwe aseNingizimu ye-Afrika kanye neNhlangano Yamazwe aseYurophu (i-EU). IKhabhinethi ivumile ukuba iSivumelwano Sokubambisana Kwezomnotho sithunyelwe ePhalamende.Lesi Sivumelwano sizosungula inqubo yezokuhwebelana eyodwa phakathi kwe-kweNhlangano Elawula Ukuphuma Nokungena Kwempahla Emazweni aseNingizimu ye-Afrika (i-SACU) kanye ne-EU. Lokhu kuzothuthukisa futhi kuphucule ukubhekelelwa kweNingizimu Afrika kangcono ezimakethe zeNhlangano Yamazwe aseYurophu mayelana nokuhwebelana ngemikhiqizo yezolimo ehlukahlukene njengoshukela, ikhemikhali ye-itanoli (i-ethanol), iwayini, izinhlanzi kanye nezithelo. I-EPA yakhela phezu kweSivumelwano Sokubambisana Kwezokuhwebelana Nentuthuko (i-TDCA) esenziwa yiNingizimu Afrika kanye ne-EU ngowezi-2000.I-EPA ihlinzeka iNingizimu Afrika ngethuba lokwenza izinqubomgomo emikhakheni eminingana. INingizimu Afrika yenze futhi nesinye iSivumelwano ne-EU esibizwa ngeSivumelwano Sezinkomba Zejiyografi, ngenxa kokukhula kwentshisekelo yokuvikela amagama amawayini kanye nawemikhiqizo yezolimo ekhethekile. Kanjalo-ke, amagama amawayini ayi-102 azovikeleka ngaphansi kwalesi Sivumelwano kanye nemikhiqizo yezolimo emithathu, okuyi-Rooibos, Honeybush kanye ne-Karoo Lamb.Lesi Sivumelwano siyaqinisekisa, ngokuhambisana nezinjongo zoHlelo Lokuthuthukiswa Kwezwe (i-NDP), ukuthi iNingizimu Afrika iqhubekisela phambili ukusungulwa kwezimboni futhi sigqugquzela nokuthunyelwa kwezimpahla ezikhiqizwa eNingizimu Afrika ezimakethe zamazwe ayingxenye ye-EU. Futhi okubaluleke kakhulu ukuthi i-EPA igqugquzela nokuthuthukiswa kwezinhlelo zokukhiqiza, ukukhangisa, ukuthengisa kanye nokuthumela impahla ezifundeni zezekwazi le-Afrika futhi lokho kuzolekela ekudidiyelweni kwezifunda.2.2 IKhabhinethi ivumile ukuba uHlaka Lomthetho Wokufuduka Emazweni Ngamazwe lushicilelwe kuSomqulu Kahulumeni ukuze umphakathi uphawule ngalo. IKhabhinethi ithulelwe umbiko futhi nangokubonisana nokuxhumana nababambiqhaza okuqhubekayo mayelana nalolu Hlaka Lomthetho kowezi-2016/2017.Lolu Hlaka Lomthetho luhambisana noHlelo Lokuthuthukiswa Kwezwe futhi lusebenzela phezu kwenkolelo yokuthi ukuze kuqedwe ububha futhi kuvulwe namathuba omsebenzi asezingeni elikahle futhi elamukelekile, ukufuduka kwabantu kumele kusetshenziselwe ukuqeda lezi zimo ngokuba kukhulise isibalo sabantu abanamakhono nokuqinisekisa ukuthi kunolwazi olwanele futhi kususwe nezithiyo ezivimbela ukuthuthukiswa kwalesi sifunda sezwekazi. Lokhu kudinga ukuba iNingizimu Afrika itshale izimali ngobuhlakani ekuqhubekeni nokuthuthukiswa kohlelo lwezokufudukela kwabantu kuleli olusebenza kahle futhi oluvikelekile.Ukuqaliswa kokusebenza Kohlelo Lokufuduka Kwabantu Lwamazwe ngamazwe kuzosondeza leli lizwe esimweni sokuletha ukulingana ekufezekisweni kwezidingo zentuthuko yeNingizimu Afrika futhi kusenjalo kuvikele ubuqotho nokwethembeka kweNingizimu Afrika kanye nokuvikeleka nokuphepha kwayo.2.3 IKhabhinethi ivumile ukuba uMnyango Wezolimo, Ezamahlathi kanye Nezokudoba usingathe iNgqungquthela Yomhlaba Yomphakathi Wokufuywa Kwezinhlanzi Nokulinywa Kwezitshalo Zasolwandle, ngokubambisana neNhlangano Yokufuywa Kwezinhlanzi Nokulinywa Kwezitshalo Zasolwandle yesifunda seNingizimu ye-Afrika ezobanjwa kusukela mhla zingama-26 kuze kube ngumhla zingama-30 Nhlangulana 2017 eNingizimu Afrika. Kuzobe kungokokuqala ngqa ukuba iNgqungquthela Yomhlaba Yokufuywa Kwezinhlanzi Nokulinywa Kwezitshalo Zasolwandle ibanjelwe kwelase-Afrika.Umkhakha wezokufuywa kwezinhlanzi nokulinywa kwezitshalo zasolwandle ubekwe eqhulwini nguhulumeni ukuze udlale indima ebalulekile ekuqinisekiseni ukuthi kutholakala ukudla okwanele kuleli futhi kuqinisekiswe nokuthi umnotho waleli lizwe uyakhula udlondlobale. Umkhakha wezokufuywa kwezinhlanzi nokulinywa kwezitshalo zasolwandle nawo ufakiwe emkhankasweni osemqoka kakhulu i-Operation Phakisa: Umnotho Wasolwandle. Ukusingathwa kwale Ngqungquthela kuzokwenza iNingizimu Afrika ikwazi ukusheshisa ukuthuthukiswa nokutshalwa kwezimali emkhakheni wezokufuywa kwezinhlanzi nokulinywa kwezitshalo zasolwandle ngokuthi kwabelwane ngolwazi futhi kuvulwe namathuba okuxhumana nokufakana imilomo nabanye ababambiqhaza   balo mkhakha.Ukusingatha le ngqungquthela kuzovula futhi nethuba lokuba umkhakha wezokuvakasha ukwazi ukubukisa ngemisebenzi yezokuvakasha eqhutshwa yileli lizwe kanti futhi nabalimi bakuleli bazokwazi ukubukisa ngobuchwepheshe babo besimanjemanje embukisweni wokuthengisa nokuhwebelana ozohlinzekela ababukisi abangaphezu kwe-100 abavela emazweni aphuma phambili emhlabeni jikelele kwezokufuywa kwezinhlanzi nokulinywa kwezitshalo zasolwandle.Amazwe ase-Afrika azothola futhi nethuba lokubamba iqhaza kanye nokubukisa ngemikhiqizo yawo, okuyinto ezoba nomthelela omuhle ekuthuthukisweni komnotho emkhakheni wezokufuywa kwezinhlanzi nokulinywa kwezitshalo zasolwandle esifundeni se-Afrika kanye naseNingizimu Afrika.2.4 IKhabhinethi ithulelwe umbiko mayelana nokucolisiswa nokuphuculwa okwenziwe kwiSahluko soMphumela we-12 woHlaka Olukhethekile Lwesikhathi Esimaphakathi (i-MTSF) kanye noHlelo Lokusebenza lowezi-2016/17. Lokhu kuyisinyathelo sokuphendula nokusabela kwisinqumo seKhabhinethi sokuqinisa ukuhambelana phakathi koMphumela we-12 woHlaka Olukhethekile Lwe-MTSF – Umkhakha Wezemisebenzi Kahulumeni osebenza kahle, ngobunyoninco futhi ogxile kwintuthuko, esikhathini esiphakathi kowezi 2014 kuya kowezi-2019, kanye noHlelo Lokuthuthukiswa Kwezwe.3. Imicimbi ezayo3.1 NgoNhlangulana kuzogujwa isikhumbuzo seminyaka engama-40 kwabanjwa imibhikisho yamhla ziyi-16 Nhlangulana 1976, okuyisigameko esasiguqula kakhulu isimo senhlalo yomphakathi kanye nesezepolitiki eNingizimu Afrika. Le migubho izolawulwa futhi iholwe yithimba LoNgqongqoshe Beminyango Ehlukahlukene.Inyanga Yentsha izokwethulwa mhla lu-1 Nhlangulana 2016 ngaphansi kwesiqubulo esithi “Intsha Iqhubekisela iNingizimu Afrika Phambili” kwisizinda sesikhumbuzo i-Hector Petersen Memorial, eSoweto nguNgqongqoshe weHhovisi likaMongameli, u-Jeff Radebe. Lokhu kuzoba yisiqalo sohlelo oluzodonsa inyanga yonke, oluzohlanganiswa wuPhiko Lukazwelonke Lokuthuthukiswa Kwentsha, lokukhuthaza kanye nokubeka abantu abasha esimweni esikahle sokuwasebenzisa kalula amathuba atholakala emikhakheni ehlukahlukene ukuze benze ngcono izimpilo zabo futhi bafake isandla esibonakalayo ekuthuthukisweni komnotho kanye nokuthuthukiswa kwezwe.Lokhu kuzoba isendlalelo somgubho woSuku Lwentsha Lukazwelonke mhla ziyi-16 Nhlangulana 2016, ozoholwa nguMongameli Jacob Zuma eNkundleni yase-Orlando eSoweto.3.2 UMnyango Wezokuthuthukiswa Komphakathi uzokwethula iViki Likazwelonke Lokuvikelwa Kwezingane e-Braakspruit Farm, e-Klerksdorp mhla zingama-29 Nhlaba 2016 ngaphansi kwesiqubulo esithi: “Sonke Masivikele Izingane Ukuze Siqhubekisele iNingizimu Afrika Phambili”. Leli viki lizoqondana nomgubho woSuku Lwezingane Lwamazwe Ngamazwe ozobanjwa kusukela mhla lu-1 Nhlangulana 2016 ozoholwa nguMongameli Jacob Zuma ekhaya lezintandane nesikhungo sentsha e-Atteridgeville, esifundazweni saseGauteng, ozophothulwa mhla ziyisi-5 Nhlangulana 2016 e-Amersfoort, esifundazweni saseMpumalanga.IKhabhinethi inxusa imiphakathi ukuba ivikele izingane ekuhlukunyezweni, nokunganakwa, udlame kanye nokuxhashazwa; ngokuthi ibike zonke izigameko ezinjalo kwiziphathimandla.3.3 UMnyango Wezemvelo uzohola izwe ngenkathi ligubha uSuku Lomhlaba Lwezemvelo mhla ziyisi-5 Nhlangulana 2016 ngenhloso yokugqugquzela abantu baseNingizimu Afrika ukuba bathathe izinyathelo zokuvikela imvelo ezifanelekile futhi eziphusile, ezizovikela umhlaba wethu. Isiqubulo soSuku Lomhlaba Lwezemvelo lwalo nyaka sithi: ""Go Wild for Life,"" sigxile kubugebengu obuphathelene nezilwane zasendle kanye nomonakalo obangwa yilobu bugebengu.Impumelelo yeNingizimu Afrika ekongeni imvelo yethu seyenze leli lizwe laba yisisulu esikhulukazi sobugebengu obuhlelekile, obenziwa ngabantu abavela emazweni ahlukahlukene obuqondiswe kwimvelo kanye nezilwane zasendle. Umthelela ongemuhle wobugebengu bezemvelo nezilwane zasendle bucekela phansi inhlalo yemvelo, izimpilo ezisimeme kanye nezokuvakasha.3.4 Ukugujwa koSuku Lomhlaba Lwezilwandle mhla ziyisi-18 kuNhlangulana 2016 ngaphansi kwesiqubulo esithi “Ulwandle Oluphilile, Umhlaba Ophilile” kusinikeza ithuba lokuqhakambisa nokugcizelela umthelela wolwandle ezweni lethu kanye nezindlela ezihlukahlukene olulekelela ngayo emnothweni wethu. Futhi lokhu kugcizelela nezinselelo zokulwisana nokungcoliswa kolwandle, nokugcina amandla olwandle okulawula isimo sezulu somhlaba, nokuhlinzeka ngezinsizakalo ezisemqoka kakhulu eziphathelene nenhlalo yemvelo nokuhlinzeka ngezimpilo ezisimeme kanye nokungcebeleka okuphephile.4. Isimo seKhabhinethi ezindabeni eziqavile ezisematheni4.1 Uhulumeni usazoqhubeka nokugxila ezinhlelweni zokuvuselela ukukhula komnotho, nokuvikela imisebenzi ekhona njengamanje kanye nokwakha imisebenzi esimeme ngokubambisana nosomabhizinisi kanye nabasebenzi. Ngokusebenzisa uhlelo lwethu lokuletha izinguquko kwindlela uhulumeni asebenza ngayo kanye nokuqiniswa kwesandla ekusetshenzisweni kwezimali, uhulumeni uzoqhubeka nokuthobela umgomo azibekele wona wokungasebenzisi imali engaphezu komkhawulo ophezulu obekiwe ukuze umnotho wethu ukwazi ukuba namandla futhi udlondlobale uma ususimeme umnotho womhlaba.UMongameli Jacob Zuma usehole izinhlelo zokungenelela eziningana ngokubambisana nabanye, ngaphakathi kuleli nasemhlabeni jikelele, ngenhloso yokukhuthaza ukukhula komnotho kanye nokuvulwa kwamathuba omsebenzi.4.2 IKhabhinethi isiphawulile isibalo esikhulayo semiklamo yokutshalwa kwezimali emenyezeliwe kuleli, okukhombisa kahle kamhlophe ukuthi umphakathi wabatshali-zimali bamazwe ngamazwe uyawethemba umnotho waseNingizimu Afrika. Lokhu futhi kuyabonisa ukuthi izwe lethu lisendleleni ebheke ekusimameni futhi liyaqhubeka nokuba yizwe elikulungele kakhulu ukuba kutshalwe kulona izimali, ngempumelelo enkulu.Ubukhulu bale miklamo elandelayo yokutshalwa kwezimali kuyakhombisa ukuthi abakhiqizi bezimoto emhlabeni bayaqhubeka nokuyethemba iNingizimu Afrika njengezwe abangatshala kulona izimali, futhi bayezethemba nezinqubomgomo ezihlinzekwa nguhulumeni zokusekela ukutshalwa kwezimali.  4.3 Le miklamo yokutshalwa kwezimali ibandakanya nomklamo wakwa-Toyota wokusungula isikhungo esisha esizokwakha izimoto zohlobo lwe-Toyota Hilux kanye ne-Fortuner e-Prospecton, e-Durban, esivulwe ngokusemthethweni nguMongameli Jacob Zuma. Lokhu kuwumphumela wokwesekwa okuhlinzekwe nguMnyango Wezohwebo Nezimboni osekuhehe utshalo-mali olungaphezu kwezigidigidi ezingama-25 zamarandi kule minyaka emihlanu edlule. Lolu tshalo-mali luzosekela amathuba omsebenzi angaphezu kwezi-4 000, futhi inani eliphelele lamathuba omsebenzi asevulwe kulesi sikhungo lingaphezu kwamathuba omsebenzi ayizi-8 000.Lesi sikhungo siyingxenye yomklamo wenkampani yakwa-Toyota wokutshala imali engaphezu kwezigidigidi ezingu-6.1 zamarandi embonini yezokukhiqiza yaseNingizimu Afrika kubandakanya nemboni yezokukhiqizwa kwezimoto yakuleli.Inkampani yakwa-Toyota isiwukhulisile umthamo wayo wokuthenga izingxenye zezimoto ngaphakathi kuleli ngenhloso yokusekela abahlinzeki nabakhiqizi bezingxenye zezimoto bakuleli, futhi le nkampani isigxile kakhulu ekuqasheni abesifazane njengabasebenzi abangochwepheshe kanye nokuhlinzeka abesifazane ngamathuba athe xaxa.4.4 IKhabhinethi isamukele ngezandla ezimhlophe futhi nesimemezelo senkampani yakwa-BMW sokuqaliswa komsebenzi wokwakhiwa kwesikhungo sayo esisha sikanokusho esizokhiqiza izingxenye zemizimba yezimoto, esizodla imali eyizigidigidi eziyisithupha zamarandi. Lo mklamo wokukhuliswa kwale nkampani uzobeka abakwa-BMW esimweni sokukwakha nokuthumela emazweni angaphandle uhlobo lwe-BMW X3 olusha, lukanokusho. Lokhu kuyabonisa ukuthi isiKhungo sale nkampani esise-Rosslyn sisesimweni esikahle sokuncintisana ezikhungweni zabakwa-BMW zokukhiqiza, ngakho kokubili, izindleko zokukhiqiza kanye nekhwalithi yomsebenzi.4.5 Omunye umklamo wokutshalwa kwezimali wumklamo owethulwe nguNgqongqoshe Wezohwebo Nezimboni, okungumklamo odle imali eyizigidi eziyi-100 zamarandi wesiKhungo Sokulungiswa Kwemikhiqizo sakwa-Dursots & All Joy Tomato esiseModjadjiskloof eduze kwaseTzaneen. Njengamanje le femu iqashe abantu abangama-70, futhi ngonyaka ozayo kungenzeka lesi sibalo sikhuphuke sifinyelele kuma-300. Futhi izovula namanye amathuba etoho angama-900 kubantu abasebenza ngezikhathi zonyaka ezithile kuphela. Le nkampani isiqalise futhi nohlaka lokuthunyelwa kwemikhiqizo emazweni angaphandle futhi ihlose ukuthumela umkhiqizo wayo ongama-25% emazweni aseMpumalanga Emaphakathi, e-China kanye nakwamanye amazwe ase-Afrika.Lolu tshalo-mali lubonisa ukuqaliswa okunohlonze koHlelo Olunamaphuzu Ayisishiyagalolunye kanye noHlelo Lokusebenza Lwenqubomgomo Yezimboni (i-IPAP) okuyizinhlelo ezigxile ekukhuliseni inani lemikhiqizo, ukuvulwa kwamathuba omsebenzi kanye nokuqinisa ukuthunyelwa kwemikhiqizo emazweni angaphandle ngenhloso yokukhulisa umnotho kanye nokuvula amathuba omsebenzi. Nakuba umnotho womhlaba ubhekene nezinkinga nezingqinamba, umnotho waseNingizimu Afrika ukulungele ukuqhubeka ubheke phambili.4.6 IKhabhinethi iyabakhumbuza bonke abavoti abafanelekile ukuba balisebenzise ngokucophelela ilungelo labo lomthethosisekelo mhla zi-3 Ncwaba 2016. IKhabhinethi ithanda ukudlulisa amazwi okubonga kubo bonke abavoti abahamba bayobhalisela ukhetho noma abaqinisekisa imininingwane yabo, ukuze babe nesiqiniseko sokuthi amagama abo akhona ohlwini lwabavoti, oseluvaliwe njengamanje.UNgqongqoshe van Rooyen uselushicilelile kusomqulu kahulumeni futhi uselumemezele ngokusemthethweni usuku lokubanjwa kokhetho lohulumeni bezindawo, osekwenze ukuba uhulumeni aqalise izinqubo zokhetho ngokohlu lwezikhathi zeminqamulajuqu yokhetho. Lesi simemezelo sivale nokubhaliswa kwabavoti ohlwini lwabavoti abazobamba iqhaza okhethweni oluzayo.IKhabhinethi iyakwamukela ukusayinwa kweMigomo Yokuziphatha Yokhetho ngamaqembu ezepolitiki lapho ethembise khona ukuthi azoyihlonipha imithetho ebekiwe futhi aqinisekise ukubanjwa kokhetho olukhululekile futhi olunobulungiswa. Lokhu kuwuphawu lwentando yeningi labantu ekhombisa ukuvuthwa futhi ejulile.4.7 IKhabhinethi iyayamukela iNgqungquthela Yamalungu Kazwelonke Akhethekile yowezi-2016 ebibanjwe yiNhlangano Yohulumeni Basekhaya yaseNingizimu Afrika (i-SALGA). Lokhu kwenzeke ngesikhathi lapho leli lizwe lizilungiselela ukuguqukela kwihlandla elilandelayo lohulumeni basekhaya ngaphambi kokhetho lohulumeni basekhaya lowezi-2016.Le Ngqungquthela ibuyekeze inqubekelaphambili eseyenziwe kule minyaka eyi-16 kanye naleyo eyenziwe kuleli hlandla lohulumeni basekhaya. Kuxoxiswane futhi nangeqhaza lohulumeni basekhaya ekuhlinzekweni kwezidingongqangi kanye nokubuyiswa kwesithunzi sabantu. Futhi kukhulunywe nangezinselelo ezisemqoka, kwaphinde kwaba nokuzibophezela kabusha ohlelweni loMnyango Wokwengamela Ngokubambisana kanye Nezendabuko (i-COGTA) iMazibuyele Emasisweni.Lokhu kuphendla indlela eya okhethweni lwehlandla lesine lohulumeni basekhaya ngaphansi kombuso wentando yeningi labantu, ngokuhlinzeka ukweseka omasipala kanye nokuwalula kahle uguquko ukuze kuqinisekiswe uzinzo nokungaphazamiseki kokuhlinzekwa kwezidingongqangi kubantu baseNingizimu Afrika.4.8 IKhabhinethi isizwakalise ukukhathazeka okukhulu ngokuphazamiseka okwenzekayo ePhalamende, osekuqala ukuba yinsakavukela futhi osekukhombisa ukushuba kakhulu kunakuqala. IPhalamende liyisikhungo sombuso wentando yeningi labantu esawuilwela kanzima futhi liyisigcawu somphakathi okumele sihlonishwe ngabantu bonke.4.9 IKhabhinethi iyawuncoma umsebenzi weKomidi LoNgqongqoshe Beminyango Ehlukahlukene (i-IMC) eliholwa nguNgqongqoshe Wezokwengamela Ngokubambisana Nezendabuko u-Des van Rooyen kanye nethimba lesifundazwe ngemizamo yabo abayenzile ukubuyisela isimo kwesijwayelekile eVuwani, nakuba ikuphawulile ukuthi kusenezindawo ezithile lapho khona kusenezinselelo.Uhulumeni usebenze ngokuzikhandla okukhulu emizamweni yokubonisana nokuxoxisana nomphakathi ngenhloso yokuzama ukuxazulula izinkinga ezikhona futhi kubuyiselwe izinsizakalo esimweni sazo esijwayelekile, kubandakanya nezemfundo. Ukuhlinzekwa kwamagumbi okufundela esikhashana sekuqinisekisile ukuthi ukufunda kuqhubeka njengakuqala.Uhulumeni uyaphinda futhi unxusa imiphakathi kanye nabaholi ukuthi uma befuna ukuzwakalisa ukukhathazeka kwabo mayelana nezinkinga ezikhona, balandele imigudu efanele futhi basebenzise izithangamu ezifanelekile ezisungulelwe ukubonisana nokuxoxisana. Lesi senzo esingakaze sibonwe kuleli sokuphazamisa imfundo yezingane zethu ngenhloso yokufezekisa izimfuno ezithile asamukelekile neze.IKhabhinethi iyazincoma zonke izimpiko zokuqinisekisa ukuthotshelwa komthetho ngomsebenzi wazo oholele ekutheni kuboshwe abantu abangama-34, abasolwa ngokubamba iqhaza ekucekelweni phansi kwezikole ezingama-28, okungabantu abacekele phansi ingomuso labantu abasha abasebenzisa lezi zikhungo ezidingeka kangaka.IKhabhinethi iyayincoma imiphakathi kanye nezinhlangano zomphakathi ezibhukulile zayokhuculula amagumbi okufundela futhi zenza nemizamo yokuqoqa izimali ukuze kuvulwe kabusha izikole zendawo. Bonke abazali, abalondolozi bezingane kanye namalungu omphakathi bayanxuswa ukuba balekelele izingane zikwazi ukufunda wonke umsebenzi wazo wesikole osalele emuva ukuze zifinyelele eqophelweni lokufunda okumele ngabe zikulona manje ngokohlelo lokusebenza loMnyango Wezemfundo Eyisisekelo. I-IMC izoqhubeka ngokuxoxisana nabo bonke abathintekayo kanye nemiphakathi ukuze kuqinisekiswe ukuthi zonke izingxenye zaleya ndawo zinozinzo futhi isimo sibuyelwa kwesijwayelekile.4.10 IKhabhinethi ikhulumile futhi nangemibhikisho yase-Hammanskraal futhi ikuvezile ukuthi uMnyango Wezokuhlaliswa Kwabantu uhola izinhlelo zokungenelela kuleya ndawo, ngokubambisana noMnyango Wesifundazwe saseGauteng Wokwengamela Ngokubambisana Nezendabuko, kanye neMeya yaseTshwane, uKhansela Kgosientso Ramokgopa.IKhabhinethi iyadabuka ngokudlula emhlabeni kosonkontileka ababili abebeyingxenye yokususwa kwabantu e-Hammanskraal futhi ifisa ukuzwakalisa ukuzwelana kwayo nemindeni eshonelwe. Amaphoyisa kumele abhukule aqinise imizamo yawo yokubamba ababulali ukuze babhekane nengalo yomthetho.4.11 IKhabhinethi ihalalisela iNhlangano Yezokusakaza yaseNingizimu Afrika (i-SABC) ngesinqumo sayo sokudlala umculo wakuleli ongama-90% kuzo zonke iziteshi zayo zomsakazo ngenhloso yokugqugquzela umculo ovutshelwe kuleli.Lesi sinqumo sihambelana nenqubomgomo yezokusakaza kahulumeni ekhuthaza ukuvikelwa, ukuthuthukiswa kanye nokuqiniswa kwamasiko nobumbano lomphakathi waseNingizimu Afrika. Lokhu kuqhakambiswa komculo wakuleli kubazokhuthaza nabo bonke abaculi bakuleli abasafufusa.IKhabhinethi iyazikhuthaza zonke izakhamuzi ukuba zisekele imboni yomculo wakuleli, okuyinto ezoba negalelo elihle emnothweni wakuleli futhi kulondoloze namasiko ahlukahlukene aleli lizwe.4.12 IKhabhinethi iluphawulile uphenyo olubhekiswe ezikebheni zokudoba ezivela emazweni angaphandle oluqhutshwa nguMnyago Wezolimo, Ezamahlathi kanye Nezokudoba futhi iyawuncoma umkhankaso obuqhutshwa ngokuhlanganyela nguMbutho Wasemanzini waseNingizimu Afrika, uMnyago Wezolimo, Ezamahlathi kanye Nezokudoba kanye noPhiko lwaseNingizimu Afrika Lwezokuphepha Olwandle, okuwumkhankaso oholele ekuboshweni kwezikhebhe ezine.Ukubanjwa kwalezi zikebhe kubonisa ukuzimisela kwethu njengelizwe ukuvikela imingcele yethu nezizinda zomnotho zakuleli futhi okumele zisetshenziswe yileli lizwe kuphela. Izinhlanzi nezitshalo zethu zasolwandle ziwumthombo wokuqinisekisa ukutholakala kokudla okwanele futhi zidlala indima inkulukazi ekufezekisweni kwezinhloso zethu emkhankasweni we-Operation Phakisa futhi kumele zivikelwe.4.13 IKhabhinethi ikwamukelile ukukhishwa kombiko wethimba likaNgqongqoshe ebelijutshwe nguNgqongqoshe Angie Motshekga ukuphenya izinsolo zokuthengiswa kwezikhala zemisebenzi yothisha okwenziwa ngamalungu ezinyunyana zothisha kanye nezisebenzi zeminyango yezemfundo ezifundazweni.4.14 IKhabhinethi izihalaliselile izakhamuzi zaseNingizimu Afrika eziklonyeliswe ngezindondo, okungusomabhizinisi uLuvuyo Rani kanye ne-The Clothing Bank, abangabanye balabo abadle umhlanganiso emcimbini wezi-2016 Wokuklonyeliswa Ngezindodo Kosomabhizinisi Abavelele Emphakathini obusingethwe yi-Schwab Foundation for Social Entrepreneurship, ngenkathi kuqhubeka iNgqunguthela yeNhlangano Yezomnotho Emhlabeni (i-WEF), obubanjelwe  kuleli zwekazi lase-Afrika, eKigali eRwanda.4.15 IKhabhinethi imethulela isigqoko futhi imfisela okuhle kodwa lowo obeyiPhini Lejaji Eliyinhloko uDikgang Moseneke osethathe umhlalaphansi emva kokuba yiJaji leNkantolo YoMthethosisekelo kusukela ngowezi-2002.IPhini Lejaji Eliyinhloko laphambilini liyisazi somthetho esihlonishwa kakhulu futhi ungumakadebona womzabalazo wokulwela inkululeko yaleli lizwe. Ngenkathi esemusha, uMoseneke wazibandakanya nomzabalazo wenkululeko ngenjelungu le-Pan Africanist Congress. Waboshwa futhi wagwetshwa ngenxa yezenzo zakhe zepolitiki, futhi njengoba ngaleso sikhathi wabe eneminyaka eyi-15 nje vo, waba yisiboshwa esincane kunazo zonke ngokweminyaka esake sagqunywa ejele lase-Robben Island. Futhi wabe eyingxenye yekomidi longoti elahlanganisa uMthethosisekelo wesikhashana we-1993 futhi ngokuhamba kwesikhathi waqokwa njengephini likasihlalo weKhomishani Yokhetho Ezimele ngaphambi kokhetho lokuqala lwentando yeningi labantu lwaseNingizimu Afrika.IKhabhinethi ithanda futhi nokuhlonipha iJaji Eliyinhloko leNkantolo Ephakeme Yokudluliswa Kwamacala u-Lex Mpati othathe umhlalaphansi ngoNhlaba emva kweminyaka engama-27 esebenzela iNingizimu Afrika ngokuzikhandla nokuzimisela okukhulu. UJaji Mpati uwuphawu lwemigomo yokungazicabangeli wena wedwa nje kuphela; nokuzithoba, nokuzibophezela, nokwenza umsebenzi oseqophelweni eliphezulu; kanye nokuziphatha ngendlela elandela inkambiso elungileyo.IKhabhinethi ithanda ukumhalalisela kanye nokumfisela okuhle kodwa uJaji Baaitse “Bess” Nkabinde njengoba ethathe izintambo njengebamba lePhini Lejaji Eliyinhloko yeNkantolo YoMthethosisekelo kuze kufike isikhathi sokugcwaliswa kwalesi sikhala.5. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.5.1 Ehhovisi LeKhomishana Yezemisebenzi Yomphakathi:a) UDkt DC Mamphiswana, oqashwe njengoMqondisi Jikelele, eHhovisi LeKhomishana Yezemisebenzi YomphakathiImibuzo ingaqondiswa ku:Liezel CerfInombolo kamakhalekhukhwini: 076 778 2380"
Isitatimende Somhlangano WeKhabhinethi wamhla ziyisi-8 Nhlangulana 2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/zu/speeches/statement-cabinet-meeting-8-june-2016-9-jun-2016-0000,"1.1. Sikuphawulile ukubuyekezwa kwezilinganiso zomnotho wakuleli okwenziwe yizinhlangano zamazwe ngamazwe ezibuyekeza futhi ziklelise iminotho yamazwe omhlaba okuyi-Fitch, Standard & Poor’s kanye ne-Moody’s, eziphinde futhi zaqinisekisa ukuthi umnotho wakuleli usezingeni elifanelekile futhi elikuvumelayo ukuba kutshalwe izimali kuwona futhi lezi zinhlangano ziwugcinile umbono wazo wokuthi umnotho wakuleli uzoqhubeka nokubonisa uzinzo esikhathini esizayo. Lezi zilinganiso zokubuyekezwa komnotho wakuleli ziwuphawu olubonisa futhi luqinisekise umsebenzi omuhle owenziwa nguhulumeni ngenhloso yokuguqula isimo somnotho futhi zinikeza izwe ithuba lokuqhubeka nomsebenzi wokuqalisa ukusebenza kwezinhlelo zokungenelela emnothweni.1.2. Umdlandla nokusebenza ngokuzimisela okuboniswa yiThimba laseNingizimu Afrika, elakhiwe nguhulumeni, umkhakha wezamabhizinisi kanye nabasebenzi kuyalekelela ekutheni iNingizimu Afrika igweme ukwehliswa kwezilinganiso zomnotho wakuleli, okungaholela ekutheni unikezwe isilinganiso somnotho othathwa njengongazinzile neze futhi onobungozi obukhulu kubatshali-zimali. INingizimu Afrika imatasatasa iqalisa izinhlelo ezithathwe oHlelweni Lokuthuthukiswa Kwezwe (i-NDP), ezizoqinisekisa ukuthi leli lizwe liyaqhubeka nokuba yizwe eliyintandokazi kubatshali-zimali. Lokhu kuyakhombisa ukuthi uma sisebenza ngokubambisana singawuvuselela futhi siwusimamise umnotho wethu, sihehe utshalo-mali futhi sivulele abantu baseNingizimu Afrika amathuba omsebenzi abawadinga kakhulu.1.3.  Nakuba iSamba Somkhiqizo Wezwe (i-GDP) sinciphe ngama-1.2% kwikota yokuqala yowezi-2016, ngokwezibalo ezikhishwe wuPhiko Lwezibalo lwaseNingizimu Afrika (i-Stats SA), uhulumeni useqalile ukuqalisa izinhlelo zokungenelela ezisemqoka kuleyo mikhakha ekhahlamezeke kakhulu njengowezolimo, owezokuthutha, okagesi kanye nowezezimayini, ngokusebenzisa umkhankaso we-Operation Phakisa, ukuze kugudluzwe izithiyo ezivimbela ukukhula komnotho.1.4. Umsebenzi wokwenza izilinganiso ze-GDP usubekwe endaweni eyodwa ngaphansi kwe-Stats SA. Esikhathini esedlule, ngokuya komsebenzi wokuhlanganiswa nokusatshalaliswa kohlelo lweNingizimu Afrika lwama-akhawunti kazwelonke, i-Stats SA beyithweswe umsebenzi wokwenza izilinganiso ze-GDP zonyaka kanye nezamakota onyaka eziphathelene nemikhiqizo, bese kuthi iBhange Lombuso laseNingizimu Afrika lona lishicilele izilinganiso ze-GDP ezikhishwa njalo ngekota yonyaka eziphathelene nemali esetshenzisiwe.1.5. Njengohulumeni siyazanelisa izidingo zezakhamuzi zakuleli futhi ngokusebenzisana siyaziguqula izimpilo zabantu baseNingizimu Afrika. Isikhungo sokuhlanza nokukhuculula amanzi esakhiwe ngemali eyizigidi eziyi-116 zamarandi endaweni yase-Steytlerville, ngaphandle kwase-Port Elizabeth eMpumalanga Kapa, sizolekelela ekunciphiseni ukuntuleka kwamanzi. Lesi sikhungo sethulwa nguMnyango Wezohwebo Nezezimboni (i-dti), ngaphansi koHlelo lwayo Lwengqalasizinda Esemqoka, ngokubambisana noMnyango Wezamanzi Nokuthuthwa Kwendle kanye noMasipala Wendawo wase-Baviaans.Ezweni lethu elinamanzi ayingcosana kakhulu, lesi sikhungo esisha sokuhlanza amanzi sizokwenza ukuba umphakathi kanye namabhizinisi bathole amanzi ngesivinini samalitha angama-24 ngesekhondi, kusukela emalitheni ayisishiyagalombili kuya kwayi-10, okuwumthamo owanele ozokwazi ukubhekana nesidingo samanzi endaweni yase-Steytlerville kule minyaka eyi-15 ezayo.Lesi sikhungo esisha siyingxenye yemiklamo yokuthuthukiswa komnotho kuleli dolobha njengoba sizoletha uzinzo kubalimi, amabhizinisi amancane kanye nabatshali-zimali. Uxhaso-mali lwengqalasizinda oluvela kwi-dti olunikezwe uMasipala Wendawe wase-Baviaans luholele ekutheni lo mklamo uvule amathuba omsebenzi alinganiselwa kuma-238 kule ndawo, emkhakheni wezokwakha. Lo mklamo usemqoka kakhulu ekukhuthazeni ukukhula nokusimama komnotho kanye nokuvula amathuba omsebenzi adingeka kakhulu.1.6. Njengengxenye yohlelo lukahulumeni lokuvuselelwa komkhakha wezitimela, iKhabhinethi ikwamukele ngezandla ezimhlophe ukuhlolwa nokuvivinywa kwezitimela ezintsha, ama-X’Trapolis Mega, zoPhiko lwaseNingizimu Afrika Lwezitimela Ezithwala Abagibeli (i-Prasa).Lezi zitimela zikanokusho okulindeleke ukuba ziqale ukusebenza ngoNcwaba kulo nyaka zineminyango ezivulekelayo, nemihubhe evulekile esitimeleni sonke, imishini yomoya obandayo noshisayo kanye namakhamera okuphucula ukuphepha kwabagibeli.Lezi zitimela zixhumanisa abantu baseNingizimu Afrika futhi zidlala indima ebalulekile ekusekeleni uhlelo lwezokuthuthwa komphakathi kanye nokukhuthaza ukukhula komnotho.1.7. Ngenhloso  yokusekela amabhizinisi amancane Umnyango Wezezimali Kuzwelonke kanye noMkhandlu Wosomabhizinisi Abamnyama (i-BBC) basungule isikhungo esizovakashelwa ngosomabhizinisi abancane uma bedinga usizo mayelana nokubhalisa kwiSizindalwazi Sikazwelonke Sabahlinzeki Bempahla Nezinsizakalo (i-CSD), noma uma benemibuzo mayelana nokufakwa kwamathenda nge-inthanethi kanye nezinye izinsizakalo ezihlinzekwa nguMnyango Wezezimali Kuzwelonke.Lokhu kuzolekelela kakhulu ekunciphiseni izingqinamba nokubambezeleka okuba khona futhi kuzokwenza kube lula ukuba amabhizinisi, ikakhulukazi amancane, asebenzise amathuba ezomnotho avelayo futhi afake isandla ekuthuthukisweni komnotho wethu nezwe lethu.1.8. Siyabakhuthaza labo abanesifiso sokuba ngabahlinzeki bempahla nezinsizakalo kanye nalabo abahlinzeka impahla nezinsizakalo kuhulumeni njengamanje ukuba babhalise kwi-CSD, okuyisizindalwazi esingumthombo wolwazi wabo bonke abahlinzeki bempahla nezinsizakalo kuzo zonke izinhlaka zikahulumeni. Injongo yokubeka endaweni eyodwa isizindalwazi sabahlinzeki bempahla nezinsizakalo wukunciphisa ukuphindaphindeka komsebenzi owenziwayo futhi kuncishiswe nezindleko abangena kuzona abahlinzeki bempahla nezinsizakalo kanye nohulumeni, futhi kusenjalo lokhu kuzovumela ukutshenziswa kwezinqubo zokuthenga impahla kusetshenziswa ubuxhakaxhaka besimanjemanje bekhompuyutha ne-inthanethi.1.9. Olunye uhlelo oludlala indima ekuvulweni kwemisebenzi eseqophelweni elikahle, ngokusebenzisa ukukhula komnotho okubandakanya umuntu wonke, wuMbukiso Kazwelonke Wezemisebenzi obanjwe esikhathini esifushane esedlule ngaphansi kwesiqubulo esithi: “Ingqungquthela Yezemisebenzi kanye Nombukiso Wezemisebenzi – umsebenzi wami, ikusasa lami”. Lo Mbukiso uhlinzeka abantu abangasebenzi ngamakhono okuxhumana nokusebenzisana kahle nabanye abantu, futhi ubahlinzeke ngolwazi kanye namathuba okuhamba beyozifunela bona mathupha umsebenzi, ikakhulukazi mayelana nokuqhubeka nemfundo nokuqeqeshwa, ukusungula amabhizinisi okungawabo, imifelandawonye kanye nezinhlelo zomphakathi zamatoho.1.10. Ukuphasisa kwePhalamende uMthethosivivinywa Wezokudliwa Komhlaba kuzohlinzeka uMbuso ngesiqiniseko somthetho ukuze ukwazi ukuqhubeka nokuqaliswa kohlelo lwezwe lethu lokuletha unguquko olunohlonze kwezenhlalo-mnotho, ngenhloso yokwenza udaba lomhlaba lube ngumongo we-ajenda yoMbuso futhi kutholwe nezixazululo ezifanelekile. Lo Mthethosivivinywa uchaza “inqubo yokuphatha enobulungiswa futhi engacemile” okumele ilandelwe yisiphathimandla esidla umhlaba. UMthethosivivinywa Wezokudliwa Komhlaba kanye noMthetho ohlosiwe uhlinzekela ukulandelwa kwenqubo efanelekile nokuqedwa kongabazane kanye nohlelo lokudliwa komhlaba olusheshayo oluzohlomulisa umphakathi, futhi lokhu kubandakanya nokubuyiselwa komhlaba kubanikazi bawo. Umuntu noma umphakathi owasuswa ngoshova emhlabeni wawo eminyakeni engamakhulukhulu edlule unelungelo, ngaphansi kwalo Mthethosivivinywa, lokubuyiselwa lowo mhlaba noma uhlinzekwe ngesinxephezelo esilingana nalowo mhlaba owadliwa.Lo Mthethosivivinywa ubeka futhi nemithetho engasetshenziswa nguhulumeni ukudla umhlaba uma lokho “kuzohlomulisa umphakathi futhi “kufezekise izinhloso zomphakathi”. Lo Mthethosivivinywa ulandela imigomo yoMqulu Wamalungelo kanye neSigatshana Esiphathelene Nomhlaba, okumele kufakelwe izibuko uma kukhishwa isinxephezelo somhlaba odliwe. UMthethosivivinywa uzovumela futhi nokuthi abanikazi bomhlaba banxeshezelwe ngendlela eqotho, engachemile futhi elingene.Uma ususayindiwe waba ngumthetho, lo Mthethosivivinywa uzoqeda uMthetho Wokudliwa Komhlaba, we-1975 (uMthetho wama-63 we-1975).1.11.  Ukukhula komnotho okubandakanya umuntu wonke kuyinto ogxile kuyona uMkhandlu Oweluleka uMongameli Mayelana Nokufukulwa Kwabamnyama Kwezomnotho (i-B-BBEE), obambe umhlangano esikhathini esifushane esedlule. Lo Mkhandlu uzosebenzisana kakhulu neThimba likaMongameli Elibhekene Nezezifundiswa, okuyithimba elisungulwe nguMongameli Jacob Zuma ukuqinisekisa ukuthi zifakelwa izibuko izindaba ezithinta abantu abamnyama abayizingcweti emikhakheni yabo.Lo mhlangano uyinkomba ebonisa umoya wobunye kanye nobumbano emizamweni yokuvuselela nokukhuthaza ukukhula komnotho, futhi kanjalo siqinisekise nokufezekiswa kwenjongo ye-BEE ukuze sikwazi ukuqhubekela phambili noguquko futhi siqinisekise ukuba khona komnotho ongakhethi iphela emasini ngokobuhlanga.1.12.  INingizimu Afrika izobamba iqhaza eMhlanganweni Wamazwe Ngamazwe Wesishiyagalombili Wezobuchwepheshe Bolwazi (i-IT) ozodonsa izinsuku ezimbili e-Khanty-Mansiysk, kwelase-Russia, lapho izomelwa khona nguNgqongqoshe u-Faith Muthambi. Lo mhlangano uzobanjwa kusukela mhla ziyisi-8 kuya kumhla ziyisi-9 kuNhlangulana 2016, futhi uzosebenzisa ezesayensi nobuchwepheshe ukuxazulula ezinye zezinselelo ezinkulukazi ezibhekene nohlelo lwethu lwezemfundo kanye nolwezempilo. Izithunywa ezizokwethamela lo mhlangano zibandakanya abamele amabhizinisi, izinhlangano zongcweti, ochwepheshe bezocwaningo, ezemfundo kanye nabe-IT abavela emazweni angamalungu e-BRICS (okuyi-Brazil, Russia, India, China kanye neNingizimu Afrika).1.13.  INgqungquthela Yesihlanu Yezokuphathwa Nokulawulwa Kwemfucuza, ebizwa i-Khoro, eholwa nguNgqongqoshe Wezemvelo ngaphansi kwesiqubulo esithi “Sigqugquzela Ukuqanjwa Kwezinto Ezintsha futhi Sikhuphula Nokuthuthukiswa Kwamabhizinisi” ihlose ukwenza ngcono ukuhlinzekwa kwezidingongqangi, futhi kuqinisekiswe ukuqaliswa ngokushesha kwezinhlelo zokuphathwa nokulawulwa kwemfucuza ukuze kukhuthazwe umnotho wokusetshenziswa kabusha kwemfucuza, futhi kusenjalo kukhuliswe inani lemiphakathi efakwa emnothweni wakuleli, ngokuthi kusheshiswe ukufinyelela kwabantu emathubeni omsebenzi emkhakheni wezemfucuza.1.14. Ukukhishwa kwemiphumela yokucwaningwa kwamabhuku ohulumeni basekhaya yowezi-2014/15 kukhombisa ukuphucuka kwemiphumela yokucwaningwa kwamabhuku omasipala kusukela ngowezi-2010/11 kuya kowezi-2014/15.Inani lomasipala abathole imiphumela yokucwaningwa kwamabhuku ezimali emihle futhi engenazo izingxenye ezithile okumele zifakelwe izibuko likhuphukile lisuka kwabayi-13 lafinyelela kwabangama-54. Ngaphezu kwalokhu, kunabanye omasipala abayi-18 abathole umphumela wokucwaningwa kwamabhuku ongenasici, okuholele ekutheni isibalo semiphumela yokucwaningwa kwamabhuku engenasici ifinyelele kuma-72 esikhathini samanje esibuyekezwayo. Lehle kakhulu inani lomasipala abathole imiphumela yokucwaningwa kwamabhuku emibi, njengoba ngowezi-2010/11 bebengama-30%, kepha kulesi sikhathi samanje esibuyekezwayo sebengama-11%.Lokhu kuphucuka kwemiphumela yokucwaningwa kwamabhuku omasipala kuwumphumela woHlelo LweMasibuyele Emasisweni, nomkhankaso we-Operation Clean Audit, ubuholi obuphusile, ubungcono bokuphathwa kwezimali kanye nobungcono bendlela okusetshenzwa ngayo kanye nokuphuculwa kokugcinwa kwamabhuku.1.15. IKhabhinethi isiphawulile isinqumo esikhishwe yiNkantolo Ephakeme Yokudluliswa Kwamacala sokuthi iNqubomgomo Yokufudukela Ekusakazeni Ngedijithali ngowezi-2015 ayikho emthethweni futhi kumele ithathwe njengento eyize leze futhi engasebenzi. IHhovisi LikaMongameli, uMnyango Wezokuxhumana, Owezengqalasizinda Yezokuxhumana Nezinsizakalo Zeposi, Owezobulungiswa Nokuthuthukiswa Komthethosisekelo kanye nowezoHwebo Nezezimboni izokweluleka uhulumeni mayelana nemithelela ephelele yalesi sinqumo.1.16. Njengoba kuhlelwe ukuba uKhetho Lohulumeni Bezindawo lubanjwe ngoLwesithathu, mhla zi-3 Ncwaba 2016, wonke amaqembu ezepolitiki kumele athobele imigomo yokuziphatha okhethweni, esayindwe yiwona wonke amaqembu. Lokhu kuyawabophezela wonke amaqembu abambe iqhaza okhethweni ukuba adlale indima yawo ekuqinisekiseni ukubanjwa kokhetho olukhululekile futhi olungachemile. Amaqembu ezepolitiki kanye nabalandeli bawo kumele bawuthobele uMthethosisekelo futhi labo abatholakale benecala lokuzibandakanya ezenzweni zobugebengu bazobhekana nengalo yomthetho. Ngenxa yezigameko zokungabekezelelani kwezepolitiki ezibhedukile kamuva nje, uNgqongqoshe Wezamaphoyisa usesungule ithimba elakhiwe yizinhlaka ezahlukahlukene elibandakanya uPhiko Lezobunhloli Bobugebengu LoMbutho Wamaphoyisa aseNingizimu Afrika (i-SAPS), uPhiko Lwabaseshi, uPhiko Lwamacala Abekwe Eqhulwini, (oKlebe) kanye noPhiko Lokucwaningwa Kobufakazi Ngezindlela Zesayensi, ngenhloso yokusekela inhlosombono yoMphumela Wesithathu Wohlaka Lokusebenza Kwesikhathi Esimaphakathi, othi “Bonke abantu baseNingizimu Afrika kumele bahlale ngokuphepha”.1.17. Mayelana nesixwayiso sobushokobezi esikhishwe yiNdlu leNxusa lase-United States ePitoli, iKhabhinethi ithanda ukugcizelela esitatimendeni esikhishwe yiHhovisi LikaMongameli sokuthi iQoqwana Lezokuvikeleka lihlanganile izolo ukuze kuqhutshekwe nokufakana imilomo, ngenhloso yokuqinisekisa ukuthi bayaqhubeka nokuhlala ngokuphepha bonke abantu bakuleli.Ngaphezu kwalokhu, uHulumeni waseNingizimu Afrika uzoqhubeka nokuxoxisana noHulumeni wase-United States ngalolu daba njengengxenye yobambiswano oluqhubekayo phakathi kwalawa mazwe amabili mayelana nezindaba eziphathelene nezokuvikeleka. INingizimu Afrika kanye ne-United States ngamazwe aqhubekayo nokuba nobudlelwano obuhle futhi obuqinile emikhakheni ehlukahlukene okubanjiswene kuyona kubandakanya ezepolitiki, ezomnotho, ezenhlalo yomphakathi kanye nezokuvikeleka.1.18. Lo nyaka uqopha isikhumbuzo seminyaka engama-40 semibhikisho yamhla ziyi-16 kuNhlangulana 1976, eyasiguqula kakhulu isimo senhlalo yabantu nesezepolitiki eNingizimu Afrika.UMongameli Zuma uzohola umcimbi womgubho woSuku Lwentsha Lukazwelonke ozobanjelwa e-Orlando Stadium eSoweto mhla ziyi-16 Nhlangulana 2016 ngaphansi kwesiqubulo esithi: “Intsha Iqhubekisela iNingizimu Afrika Phambili”.Uvuthondaba lwalo mgubho lubandakanya iNkulumo Yosuku ezokwethulwa nguMongameli kanye nokubekwa kwezimbali kwiSikhungo Sesikhumbuzo sika-Hector Pieterson.Kuzobanjwa isithangamu sabezindaba esikhethekile ngoLwesibili mhla ziyi-14 Nhlangulana 2016 ngenhloso yokuhlinzeka ngemininingwane ethe xaxa mayelana nohlelo loSuku Lwentsha. Kule nyanga oNgqongqoshe kanye namaPhini abo bayaqhubeka nokuxhumana nokuxoxisana nabantu bakuleli, ikakhulukazi abantu abasha, ngenhloso yokubakhuthaza ukuba bawabambe ngazo zombili amathuba akhona emikhakheni ehlukahlukene ukuze benze ngcono izimpilo zabo futhi bakwazi nokudlala indima ebonakalayo ekuthuthukisweni komnotho kanye nezwe. Imininingwane yezinhlelo zoNgqongqoshe abayingxenye yoHlelo Lwenyanga Yentsha izoshicilelwa kuzizindalwazi zikahulumeni kanye nezinkundla zokuxhumana.1.19. Njengoba sesifikile isikhathi sokuya kwabafana entabeni beyosoka, njengamanje abantu abasha abaningi balungiselela leli siko eliwumgudu osemqoka kakhulu wokungena esigabeni sobudoda.Uhulumeni, eholwa nguMnyango Wokwengamela Ngokubambisana Nezendabuko (i-CoGTA), usebenzisana neziKhungo Zabaholi Bendabuko kanye nabo bonke abathintekayo ukuqinisekisa ukuthi isikhathi sokusoka sowezi-2016 silandela umgomo wokuthi “Makungabi Khona Ngisho Noyedwa Umfana Olahlekelwa Umphefumulo Wakhe”  ozoqhutshwa ngaphansi kwesiqubulo esithi – “Siyalithanda Isiko lethu, Siyayazisa Impilo Yentsha Yethu”.Imindeni, abazali kanye nabalondolozi bezingane kumele baqinisekise ukuthi abafana bakhetha izikole zokusoka ezisemthethweni, lapho bezothola khona ukuxilongwa okunzulu ngaphambi kokusoka, futhi lapho abantu abenza umsebenzi wokusoka kungabantu abayizingcweti kulo msebenzi  futhi abazanayo nabazali. Imiphakathi iyanxuswa ukuba ibike nanoma iziphi izenzo ezingekho emthethweni ngokushayela le nombolo yocingo: 0800 111 166, noma ngokuthumela umyalezo ku-#zero tolerance on initiation deaths.2. Izinqumo zeKhabhinethi eziqavile2.1. UMongameli waseNingizimu Afrika u-Jacob Zuma, uqokwe njengelungu lePhaneli Esezingeni Eliphezulu Yezinhloko Zemibuso Yezamanzi; kanti futhi uMqondisi-Jikelele woMnyango Wezamanzi Nokuthuthwa Kwendle uqokwe njenge-Sherpa (isikhulu sikahulumeni noma inxusa elithweswe umsebenzi wokwenza amalungiselelo ngaphambi kokubanjwa kwengqungquthela) kaMongameli waseNingizimu Afrika, njengeLungu Lephaneli Esezingeni Eliphezulu Yezamanzi.IBhodi Yokweluleka Kwezamanzi Nokuthuthwa Kwendle YeNhlangano Yezizwe (i-UNSG) ikuncomile ukusungulwa kwePhaneli Esezingeni Eliphezulu Yezinhloko Zemibuso ezikhethiweyo Yezamanzi ezohola uhlelo lokugqugquzela ezamanzi kanye nemizamo yokumelana nezimo eziphathelene namanzi, kulandela ukwamukelwa ngokusemthethweni kwe-Ajenda Yentuthuko yowezi-2030 yi-UNSG ngoMandulo 2015.Le phaneli izosheshisa ukuqaliswa kweNjongo Yentuthuko Esimeme yesi-6 (amanzi ahlanzekile kanye nokuthuthwa kwendle), egxile kabusha kumthelela ongemuhle neze obangelwa ukuguquka kwesimo sezulu ochungechungeni lokutholakala nokusetshenziswa kwamanzi. Yilokhu-ke kanye nesomiso esibelesele ezweni lonkana, okwenza ukuba kukhuthazwe abantu baseNingizimu Afrika ukuba libambe iqhaza ekukhucululeni imifula, imifudlana kanye namaxhaphozi mhla ziyi-18 kuNtulikazi, njengengxenye yemisebenzi eyenziwa minyaka yonke eNingizimu Afrika ngoSuku lukaMandela.2.2. Isu Lezokuxhumana leNhlosombono ye-NDP yowezi-2030 lihlinzeka ngemininingwane esemqoka yokuqaliswa kwe-NDP futhi lizokwazisa abantu baseNingizimu Afrika ngomthelela we-NDP. Kuzobanjwa isithangamu sabezindaba esikhethekile lapho kuzochazwa khona kabanzi ngesu lezokuxhumana, ukusetshenziswa kophawu, i-logo, imihlahlandlela yokuphawulwa kwempahla kahulumeni ukuze ibonakale kalula kanye nokusetshenziswa kwakho konke lokhu ngenhloso yokuqinisekisa ukuthi kulandelwa indlela yezokuxhumana efanayo kuyo yonke iminyango kahulumeni kanye nasezimpikweni eziqalisa ukusebenza kwezinhlelo zikahulumeni.   2.3. Umbiko mayelana Nobungako Bokuguquka Kwezingxenye zaseNingizimu Afrika zibe Wugwadule kanye nomthelela walokhu emnothweni wezindawo zasemakhaya kanye namasu nezinhlelo eziphathelene nalokhu eziqaliswayo ngenhloso yokubhekana nalezi zinselelo.Umthelela ongemuhle wokuGuquka Kwezindawo Ezithile Zakuleli Zibe Wugwadule, Ukucekeleka Phansi Komhlaba kanye Nesomiso kukhinyabeza imizamo okuhloswe ngayo ukuqeda ububha, ukuqinisekisa ukutholakala kokudla okwanele, ukuphuculwa kwezinga nomthamo wamanzi, ukumelana nokuguquka kwesimo sezulu kanye nokufezekiswa kwentuthuko esimeme.Mayelana nalokhu-ke, iNingizimu Afrika seyethule imithetho, izinqubomgomo, amasu kanye nezinhlelo eziphathekayo eziningana okuhloswe ngazo ukubhekana nenselelo yokuguquka kwezindawo ziphenduke ugwadule kanye nokucekeleka phansi komhlaba emazingeni wonke. Lezi zinhlelo zokungenelela zifaka isandla ekongiweni kwemvelo kanye nasekuphakanyisweni kwenhlalo nomnotho yabantu futhi kusenjalo kuvulwe amathuba omsebenzi, kuthuthukiswe amakhono futhi kwenziwe ngcono izindlela abaziphilisa ngazo abantu.2.4. Ukukhishwa kwalo mbiko kufake isandla ekwamukelweni komhla ziyi-17 kuNhlangulana njengoSuku Lomhlaba Lokulwisana Nokuguquka Kwezindawo Ezithile Zibe Wugwadule kanye Nesomiso, olumenyezelwe yiSigungu Sawo Wonke Amazwe Angamalungu e-UN. USuku Lomhlaba Lokulwisana Nokuguquka Kwezindawo Ezithile Zibe Wugwadule kanye Nesomiso lwalo nyaka lugqugquzela ukubaluleka kobambiswano olubandakanya umuntu wonke ukuze kuvuselelwe umhlaba ocekeleke phansi futhi kufakwe isandla ekufezekisweni kweziNjongo Zentuthuko Esimeme zonkana. Ngokwenza lokhu, iNingizimu Afrika ifezekisa isibopho sayo esenze ngaphansi KweSivumelwano se-UN Sokulwisana Nokuguquka Kwezindawo Ezithile Ziphenduke Ugwadule.2.5. Wamukelwe ngokusemthethweni umbiko wokusabela nokuphendula ezindabeni nasezinkingeni ezivezwe yiKomidi Le-UN Lamalungelo Engane. Lokhu kumayelana nombiko wesibili ophathelene nokuqaliswa kokusebenza kweSivumelwano Samalungelo Engane kanye Nesivumelwano Esingaphoqelekile Sokuvimbela Ukuthengiswa Kwezingane, Ukusetshenziswa Kwezingane Ezenzweni Zokuthengisa Ngocansi kanye Nemifanekiso Yezocansi Ebandakanya Izingane.Lezi Zivumelwano zizocutshungulwa kwiNgqungquthela yama-73 ezobanjelwa e-Geneva kusukela mhla ziyi-13 kuze kube ngumhla zingama-30 kuMandulo 2016. IKhabhinethi ikuphawulile futhi nokuqaliswa kwenqubo yokuqoqa idatha noma imininingo yemibiko ekhishwa ngezikhathi ezithile yesivumelwano esilandelayo soMqulu wase-Afrika Wamalungelo Nenhlalakahle Yengane kanye neSivumelwano Samalungelo Engane se-UN, okumele kwethulwe ngaphambi komhla ziyisi-7 Masingana 2017 kanye nomhla ziyi-15 Ntulikazi 2017, ngokulandelana.2.6. Zamukeliwe izincomo kanye neziphakamiso zoMbiko Obanzi Wokubuyekezwa kokuqaliswa koMthetho Odingidwayo Wezenhlalakahle Yomphakathi we-1997. Lokhu kuzosheshisa uMthetho Odingidwayo Wezenhlalakahle Yomphakathi obuyekeziwe, ohambelana nohlelo lukahulumeni olubekwe eqhulwini lokwakha imiphakathi ebumbene, enakekelayo, esimeme futhi ephephile.Lezi zincomo zigxile kulokho okubekwe eqhulwini ohlelweni lwe-NDP, okuwuhlelo oluhlonza ukuvikelwa komphakathi kanye nenhlalakahle yomphakathi ethuthukayo njengemigudu yokufezekisa ukukhuliswa kwentuthuko yomphakathi. Ukuqaliswa kwalezi zincomo kuzoba nomthelela omuhle kubantu abasengcupheni, abadinga ukubhekelelwa kakhulu futhi abahlala ngaphansi kobubha obuxakile, ikakhululazi abesifazane, izingane kanye nabantu abanokukhubazeka. Lokhu kuzoqinisekisa ukuthi abantu abanjalo bayafinyelela kwizinsizakalo zokuthuthukiswa komphakathi ezisemqoka abazidingayo ukuze bakwazi ukwenza ngcono izinga lempilo abayiphilayo futhi baphucule nenhlalakahle yabo.2.7. INingizimu Afrika neBotswana bazosayina iSichibiyelo Sesivumelwano Sokuthunyelwa Kwabantu Ababekwe Amacala Obugebengu, ngokwesigatshana sama-231(1) soMthethosisekelo.Inhloso yalokhu ukuqinisa ubambiswano phakathi kweNingizimu Afrika neBotswana ukuze kulawulwe ngendlela efanelekile izicelo zokuthunyelwa kwabantu ababekwe amacala obugebengu ezivela kwelaseBotswana lapho kusekhona isigwebo sentambo.Lokhu kuyaqinisekisa ukuthi iNingizimu Afrika ngeke neze ibe yisidleke sezigebengu esiphephile ngokuthi kuhlinzekelwe ukuthunyelwa nokubuyiselwa emuva kwababaleki futhi kuqinisekiswe nokusebenza kahle kwezimpiko zokugcina umthetho, ekuvimbeleni, ekuphenyeni kanye nasekushushiseni izenzo zobugebengu.2.8. Esikhathini esifushane esizayo uMbutho Wamaphoyisa aseNingizimu Afrika (i-SAPS) uzokhipha umbiko wobugebengu owodwa ophelele kanye ngonyaka bese futhi njalo ngekota yonyaka ukhiphe izibalo zobugebengu. Umbiko ophelele wonyaka uzobhekelela izinguquko kwizibalo zobugebengu okungenzeka zibonakale emva kokuhlaziywa nokuqinisekiswa kwezibalo zobugebengu futhi uzobhekelela noguquko oluphathelene nokuguquka kwesimo samacala, okuwuguquko olwenzeke ngokuhamba ngonyaka ocutshungulwayo.Isidingo sezibalo zobugebengu ezikhishwa njalo futhi ngokuqhubekayo sizokwenza ukuba uhulumeni akwazi ukuthatha izinqumo eziphusile ngokubheka isimo nemininingwane yobugebengu obenzekayo, nokuthi benzeka kuphi, nini futhi benziwa ngubani. Lokhu kuzofaka isandla kwinsika ye-NDP, ekubeka ngokucacile ukuthi abantu eNingizimu Afrika kumele balekelele ekwakhiweni kwemiphakathi ephephile.3. Imithethosivivinywa3.1. Isichibiyelo Somthetho Wamalungelo Abaqambi kanye Nesichibiyelo Somthetho Wokuvikelwa Kwabanandisi zizokwethulwa ePhalamende. UMthetho Wamalungelo Abaqambi, we-1978 (uMthetho wama-98 we-1978) kanye noMthetho Wokuvikelwa Kwabanandisi, we-1967 (uMthetho we-11 we-1967) seyishiywe yisikhathi futhi ayizibhekeleli izinguquko nenqubekelaphambili eseyenziwe emazingeni ahlukahlukene futhi ayizibhekeleli izinto eziphathelene nokusetshenziswa kobuxhakaxhaka bedijithali obusetshenziswa esikhathini samanje.Lokhu kuhambelana nezinjongo ze-NDP zokugquguzela ukuqamba nokusungula izinto ezintsha, imikhiqizo esezingeni elingcono kunakuqala, ukuphishekela umnotho wolwazi ngendlela enohlonze kakhulu kunakuqala kanye nokubeka ababambiqhaza balo mkhakha esimweni sokuwasebenzisa kangcono kunezimbangi zabo amathuba avelayo.Ukubuyekezwa kwale mithetho ekhona njengamanje kusekelwe phezu kwesidingo sokuqinisekisa ukuhambelana phakathi kwemithetho yaMalungelo Abaqambi Nabasunguli kanye nesikhathi samanje lapho kusetshenjiswa khona ubuxhakaxhaka be-intanethi kanye nezinguquko ezenzekile emazingeni ahlukahlukene. Lokhu kuzoqinisekisa ukuthi uhulumeni usebenzisa inqubomgomo eyodwa kuleli lizwe kanye nasemazweni angaphandle. Lokhu kubuyekezwa kwemithetho kubandakanya futhi nokuguquguquka okudingekayo okusemqoka kakhulu emkhakheni wamalungelo abaqambi kanye nowokuvikelwa kwabanandisi ngenhloso yokuhambisana nezimo eziguqukayo.4. Imicimbi ezayo4.1. Akusensuku zatshwala iKomidi Longqongqoshe Beminyango Ehlukahlukene (i-IMC) liwaphothule amalungiselelo okusingatha iNgqungquthela Yezengculazi (i-AIDS) Yamazwe Ngamazwe yama-21, ezobanjelwa e-Inkosi Albert Luthuli International Convention Centre e-Durban kusukela mhla ziyi-18 kuya kumhla zingama-22 kuNtulikazi 2016, ezosingathwa ngokuhlanganyela nguhulumeni wakuleli kanye neNhlangano Yamazwe Ngamazwe Yezengculazi.INingizimu Afrika isimi ngomumo ukusingatha le ngqungquthela, ezokhuthaza futhi isimamise imboni yezokuvakasha, amabhizinisi asafufusa kanye nomkhakha wabahwebi abasafufusa.Ingqungquthela izohlinzeka leli lizwe ngethuba eliyingqayizivele lokubonisa impumelelo yalo enkulukazi eliyizuzile ekuxazululeni izinkinga eziphathelene nesandulelangculazi (i-HIV) ne-AIDS. Le ngqungquthela isemqoka kakhulu emhlabeni njengoba izoheha ababambiqhaza abaphakathi kwezi-18 000 nezi-20 000 abavela emazweni ayi-180. Abaholi abavela kohulumeni bamazwe ngamazwe, abaholi bezepolitiki,   abaphathi bezimboni, izinhlangano zomphakathi, izinhlangano kanye nabantu ababambisene kwezentuthuko kanye nabezikhungo zezemfundo, bazobamba iqhaza kule ngqungquthela.Umhlangano olandelayo we-IMC uzobanjelwa e-Durban futhi uzobandakanya ukuhlolwa nokuvivinywa kwezikhungo ezizosetshenziswa ngenkathi kubanjwe ingqungquthela. Kuzobanjwa isithangamu sabezindaba esikhethekile ngoMsombuluko, mhla ziyi-13 Nhlangulana 2016.4.2. NgoLwesihlanu mhla ziyi-10 Nhlangulana 2016, uMongameli Zuma uzovakashela e-Kwaggafontein esifundazweni saseMpumalanga ngaphansi kohlelo lokuQapha lukaMongameli, iSiyahlola.Lolu hambo lukaMongameli lulandela ezithendeni zokuxoxisana nokuxhumana okube khona phakathi kukaMongameli nabantu baseNingizimu Afrika ngoNhlolanja 2016 e-Marabastad ePitoli lapho abagibeli bazwakalisa khona izinselelo ababhekene nazo mayelana nezinselelo zokuhlinzekwa kwezidingongqangi endaweni yase-Kwaggafontein.Uhlelo Lokuqapha lukaMongameli, iSiyahlola, luzohlinzeka uMongameli Zuma nabaholi bakahulumeni ngethuba lokuzibonela ngawabo impumelelo kanye nezinselelo ezikhona kuleya ndawo. UMongameli uzophinde asebenzise lolu hambo ukuphendula nokusabela kwizinselelo ezibhekene nabahlali boMasipala Wendawo iThembisile Hani.5. Isimo seKhabhinethi ezindabeni eziqavile ezisematheni5.1. Sithanda ukuhalalisela nokudlulisa izilokotho ezinhle kulaba abalandelayo:a. U-David Gatebe kanye no-Charné Bosman ngokunqoba kwabo emjahweni webanga elide i-Comrades Marathon yowezi-2016. U-Gatebe unqobe umkhakha wabesilisa yena u-Bosman wanqoba owabesifazane. UGatebe uqophe futhi nerekhodi elisha emkhakheni womjaho wabesilisa osuka e-Pietermaritzburg uya e-Durban, ngokugijima isikhathi esingamahora amahlanu nemizuzu eyi-18.b. Isikhungo senkampani yakwa-Volkswagen Group South Africa's (i-VWSA) esise-Uitenhage eMpumalanga Kapa, njengoba sihlonishwe njengesikhungo sokukhiqiza esidle umhlanganiso kwizikhungo zokukhiqiza zenkampani yakwa-VW emhlabeni jikelele ngowezi-2015. I-VWSA izuze amaphuzu enkomba yomsebenzi amaningi kunawo wonke ezinye izikhungo njengoba ithole amaphuzu angama-113.2% ezikhungweni eziyi-13 emhlabeni jikelele.c. Abacimi-mlilo baseNingizimu Afrika abangama-301 bohlelo loMnyango Wezemvelo iSisebenza Ngomlilo, abaphuthume kwelase-Canada, ukuyolekelela iziphathimandla zakuleya lizwe ukucima umlilo wequbula osushe ubuhanguhangu isikhathi esingangenyanga. IKhabhinethi ibafisela okuhle kodwa futhi ibafisela ukuthi babuye kuleli bephephile.d. UNgqongqoshe u-Derek Hanekom oklonyeliswe ngendondo ye-Order of Merit, okuwuphawu olukhulu kunazo zonke olukhishwa yizwe lase-Germany lokuhlonipha abantu ngegalelo labo kwezepolitiki, ezomnotho, ezenhlalo kanye nokukhombisa umqondo ophusile futhi ohluzekile. UNgqongqoshe u-Hanekom uhlonishwe ngale ndondo ngenxa yegalelo lakhe ekuletheni ubambiswano phakathi kwezwe lase-Germany kanye neNingizimu Afrika ngenkathi esenguNgqongqoshe Wezesayensi Nobuchwepheshe.e.  Sithanda futhi nokufisela wonke amaSulumane inyanga ye-Ramadan egcwele izibusiso.5.2.  Sithanda ukudlulisa amazwi enduduzo kulaba abalandelayo:a. Abantu bezwe lase-Saharawi ngokudlula emhlabeni kukaMongameli Mohamed Abdelaziz.b. Umndeni wakwa-Browde ngokudlula emhlabeni kuka-Advocate Jules Browde SC owamela izinkulungwane ngezinkulungwane zabantu ababebhekene nengwadla yokususwa ngoshova emakhaya abo ngaphansi koMthetho Wokuhlaliswa Kwezinhlanga Zakuleli Ngokwehlukana ngenkathi isavutha bhe ingcindezelo yezepolitiki kuleli ngesikhathi sobandlululo. U-Advocate Browde wamela izishoshovu ezabe zilwisana nobandlululo eziningana impela, kubandakanya noMongameli bakaKhongolose, i-African National Congress, baphambilini u-Nelson Mandela kanye no-Oliver Tambo. Ungomunye wamalungu asungula iNhlangano Yabameli Bamalungelo Esintu.c. Umndeni, abangani kanye nomphakathi wezenkolo ngokudlula emhlabeni kukaMfundisi uDkt Simon Gqubule. Ubengomunye wabaholi bezenkolo, izifundiswa kanye nezishoshovu zomzabalazo wenkululeko ezihamba phambili kuleli. UDkt Gqubule waklonyeliswa nguMongameli ngendondo ye-Order of Luthuli yeThusi mhla zingama-28 Mbasa 2016, njengophawu lokuhlonipha igalelo lakhe elikhulukazi emzabalazweni wenkululeko kanye nasemkhakheni wezemfundo nowezenkolo.d. Umndeni nabangani bomlingisi nomqondisi ongumakadebona uNyembezi Kunene, odlule emhlabeni emva kokugula isikhathi eside. UKunene usebenze ngempumelelo kwezikaqedisizungu isikhathi eside lapho ebonise khona amangwevu akhe futhi udlale indima enkulu ekuqhubekiseleni phambili imboni yezamafilimu namabhayisikobho yakuleli.e. Umndeni kanye nabangani bomqeqeshi weBafana Bafana waphambilini, u-Ted Dumitru, owazuza impumelelo enkulu ngenkathi eqeqesha i-Kaizer Chiefs, Mamelodi Sundowns kanye ne-Orlando Pirates. Futhi waqeqesha neBafana Bafana eMqhudelwaneni Wendebe Yamazwe ase-Afrika yowezi-2006.f. Umndeni, abangani kanye nabantu baseNigeria ngokushiywa ngumakadebona futhi owabe eyinkakha kwezikanobhutshuzwayo kwelase-Nigeria, u-Stephen Keshi. Wanqoba uMqhudelwano Wendebe Yamazwe ase-Afrika njengomdlali, waphinda futhi wayinqoba njengomqeqeshi, futhi udlale indima enkulu kwezikanobhutshuzwayo e-Afrika nasemhlabeni jikelele.g. Sithanda futhi nokuhlanganyela nomphakathi wamazwe ngamazwe ekuhlonipheni ingqwele yaphambilini yesisindo sosondonzima kanye neqhawe lezemidlalo emhlabeni jikelele u-Muhammad Ali. U-Ali ubewumthombo wogqozi kubantu abaningi emhlabeni wonkana futhi usebenzise isikhundla sakhe ukugqugquzela nokuhola impi yokulwela amalungelo abantu, ubulungiswa kanye nokulingana.6. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. IsiKhwama Sikazwelonke Sokufukulwa Nokuhlonyiswa Kwabantu (i-NEF):Nksz Philisiwe Mthethwa, oqashwe kabusha njengoMphathi Omkhulu (u-CEO).6.2. Uphiko Lwezokuthuthukiswa Kwamabhizinisi Amancane (i-SEDA):Nksz Nondumiso Mandisa Tshikwatamba, oqashwe njengo-CEO.6.3. Uphiko Lwezimpesheni Nezibonelelo lwaseNingizimu Afrika (i-SASSA):Mnu Thokozani William Magwaza, oqashwe njengo-CEO.6.4. Umnyango Wezolimo, Ezamahlathi kanye Nezokudoba:Mnu Michael Mlengana, oqashwe njengoMqondisi-Jikelele (i-DG).Imibuzo ingaqondiswa ku:Nksz Nebo Legoabe (Ibamba lika-DG we-GCIS)Umakhalekhikhini: 082 453 2874"
Isitatimende Somhlangano WeKhabhinethi wamhla zingama-22 Nhlangulana 2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/zu/speeches/statement-cabinet-meeting-22-june-2016-23-jun-2016-0000,"1. Ukuqaliswa kwezinhlelo zikahulumeni eziqavile1.1. IKhabhinethi icubungule futhi yabonisana ngemibiko yekota yesine yonyaka mayelana nenqubekelaphambili eseyenziwe ekuqalisweni koHlelo Lokusebenza lukahulumeni (i-PoA) kanye nemiphumela yalo. Uhulumeni wenza inqubekelaphambili ebonakalayo ekuxazululeni izinselelo ezikhona futhi uyangenelela ngenhloso yokuvala amagebe akhona ekuqalisweni kwe-PoA.Uhulumeni unesiqiniseko sokuthi ikhona ngempela inqubekelaphambili eyenziwayo ekuqalisweni kokusebenza koHlaka Olusemqoka Lwesikhathi Esimaphakathi, noHlelo Olunamaphuzu Ayisishiyagalolunye, okuzoholela ekutheni ekugcineni kufezekiswe iNhloso-mbono yowezi-2030 yoHlelo Lokuthuthukiswa Kwezwe (i-NDP).Uphiko Lohlelo Lukahulumeni Lwezokuxhumana Nokudluliswa Kolwazi (i-GCIS) lumatasatasa luhlanganisa izithangamu zabezindaba lapho kuzohlinzekwa khona ngolwazi oluphathelene nenqubekelaphambili eseyenziwe kwi-PoA ukuze isizwe sibe nolwazi olwanele mayelana nalokho okwenziwayo.1.2. IKhabhinethi iyayamukela imiphumela yeThimba Lokusebenza LikaMongameli Elibhekene Nezabasebenzi, ebelibambe umhlangano mhla zingama-21 kuNhlangulana 2016 ngenhloso yokubhunga ngezomnotho kanye nezinye izindaba eziphathelene nenhlalo-mnotho yabantu.Lo mhlangano uvumelane ngokuthi kunesidingo sokugcizelela kabusha ukuzibophezelela kwaleli thimba ekusebenzeni ngokubambisana ukuze kuxazululwe izinselelo ezibhekene neNingizimu Afrika, njengoba nasesikhathini esedlule sikwazile ukwenza kanjalo. Kumele sakhele phezu kobambiswano nobumbano olunamandla esalwenza ngowezi-2008 lapho amaqembu ahlukahlukene emikhakha yomphakathi yonkana enza isivumelwano sokusebenza ngokubambisana, futhi okuyisivumelwano esakwazi ukuvikela ngempumelelo abasebenzi enkingeni yokufadalala komnotho emhlabeni jikelele.Lo mhlangano uthathe isinqubo sokuthi kumele kubekwe eqhulwini ukuvikelwa kwemisebenzi, futhi kuvulwe amanye amathuba omsebenzi asezingeni elifanelekile – ikakhulukazi aqondiswe entsheni – futhi kwenziwe ngcono nezimo zokusebenza zabo bonke abasebenzi ukuze kwakhiwe impilo engcono kubantu bonke.INgqungquthela Yezemisebenzi ezobanjwa nguhulumeni nabasebenzi izonikeza abantu baseNingizimu Afrika ithuba lokuxoxisana ngokuthi singawavula kanjani amathuba omsebenzi futhi singawukhulisa kanjani umnotho wethu kulesi simo somnotho esinzima kangaka esibhekene naso njengamanje.1.3. IKhabhinethi ithanda ukudlulisa amazwi okubonga kakhulu kubo bonke abantu baseNingizimu Afrika abazibandakanye eMicimbini Yokugubha Iminyaka Engama-40 Yemibhikisho yaseSoweto, okuwuphawu lwemizabalazo yobuqhawe yabantu abasha abayisizukulwane sowe-1976. USuku Lwentsha Lukazwelonke lugujwe ngaphansi kwesiqubulo esithi “Intsha Iqhubekisela iNingizimu Afrika Phambili”.Umgubho kazwelonke, obuholwa nguMongameli Jacob Zuma e-Orlando Stadium mhla ziyi-16 kuNhlangulana, ungomunye wemicimbi ebanjwe ezweni lonkana ngenhloso yokuhlonipha ukhondolo negalelo lesizukulwane sowe-1976.Uhulumeni uthanda ukuqinisekisa abantu abasha ezweni lethu ukuthi umzabalazo wokuqinisekisa ukuthi bonke abantu abasha bayayithola imfundo usalokhu ubekwe eqhulwini nguhulumeni. Uhulumeni ngeke neze aphumule ngaphambi kokufezekisa le njongo, njengoba ibekwe ngokucacile eMqulwini Wenkululeko futhi iqinisekisiwe naseMqulwini Wamalungelo ngaphansi koMthethosisekelo wethu, futhi kulo nyaka uMthethosisekelo wethu uzoqopha iminyaka engama-20 kusukela ngosuku owamukelwa ngawo ngokusemthethweni.Lolu hlelo oluqhubekayo oluzodonsa inyanga yonke lufaka phakathi nezinhlelo ezahlukahlukene zikahulumeni, nezabamabhizinisi kanye nezinhlangano zomphakathi wonkana okuhloswe ngazo ukuqhakambisa izindaba eziphathelene nentsha, ngokuthi kwenziwe imisebenzana nemicinjana ehlukahlukene ephathelene nalokhu.1.4. INingizimu Afrika isingathe ngempumelelo iNgqungquthela Yama-60 Yamazwe Ngamazwe Yenhlangano Yezimpahla Zabathengi (i-CGF) Ebanjwa Njalo Ngonyaka, lapho iPhini LikaMongameli, u-Cyril Ramaphosa, ethula khona inkulumo. Lokhu kuqinisa ukuthuthuka kwaleli zwekazi njengemakethe yabathengi ehlinzeka ngamathuba amasha.ENingizimu Afrika, imboni yezimpahla zabathengi, isalokhu iyisikhondlakhondla esikhuthaza ukukhula komnotho. Sisalokhu sizinzile njalo isimo saleli lizwe kwezebhizinisi futhi sikhombisa umfutho, kanti futhi sikulungele kakhulu ukukhuliswa kohwebo notshalomali. Utshalomali oluvela ngaphakathi kuleli kanye nasemazweni angaphandle luvikelekile ngaphansi kwemithetho ebekelwe lokhu.Izinkampani ezahlukahlukene zaseNingizimu Afrika kanye nezinkampani eziyizikhondlakhondla ezizinze emazweni ngamazwe, ezingamalungu e-CGF, ziyahweba, zitshale nezimali eNingizimu Afrika, futhi ngalokho ziyalekelela ekukhuliseni umnotho wethu nokuvula amathuba omsebenzi.1.5. Samukelwe ngezandla ezimhlophe isivumelwano sokuhwebelana esisha esisayindwe nguNgqongqoshe Wezohwebo Nezimboni u-Rob Davies neNhlangano Yamazwe aseYurophu (i-EU). Lokhu kuzoholela ekutheni likhuphuke inani lemikhiqizo yezolimo yaseNingizmu Afrika ethunyelwa kwelaseYurophu. INingizimu Afrika, ngokuhlanganyela neBotswana, Lesotho, Mozambique, Namibia kanye ne-Swaziland basayinde iSivumelwano Sokubambisana Kwezomnotho (i-EPA) esenziwe ne-EU emva kokubamba izingxoxo zokubonisana.I-EPA ihlinzeka ngamathuba angcono kakhulu okufinyelela kwemikhiqizo yaseNingizimu Afrika ezimakethe, kubandakanya nesabelo esingcono esinikezwe iwayini lakuleli kanye nezimakethe ezintsha zomkhiqizo kashukela kanye ne-ethanol.Ngaphansi kwesivumelwano esisha, kulindeleke ukuba liphindaphindeke kabili inani lemikhiqizo yewayini laseNingizimu Afrika ethunyelwa kwelaseYurophu ngaphandle kokukhokha intela yokuthunyelwa kwezimpahla emazweni angaphandle. Seyenziwe lula neMithetho Yemvelaphi yezingubo zokugqoka futhi lokhu kuzokhuthaza ukuthunyelwa kwezingubo zokugqoka ezikhiqizwe eNingizimu Afrika emazweni angaphansi kwe-EU.I-EPA ithatha indawo yesahluko sokuhwebelana ebesiyingxenye yeSivumelwano Sokuthuthukiswa Kohwebo Nokubambisana, esasayindwa ngowezi-2000, phakathi kwe-EU neNingizimu Afrika.Lesi sivumelwano sivikela futhi naleyo mikhiqizo etholakala kuphela ezweni laseNingizimu Afrika, okubandakanya ikakhulukazi amagama emikhiqizo yewayini laseNingizimu Afrika, netiye i-Rooibos, ne-Honeybush kanye ne-Karoo Lamb.1.6. Lwamukelwe ngezandla ezimhlophe utshalomali lwesikhungo sokuqamba nokusungula imikhiqizo nezindlela zokusebenza ezintsha esidle imali engamarandi ayizigidi ezingama-500 esiseGoli, okuwutshalomali olufakwe yinkampani yakwa-General Electric (i-GE), inkampani yase-United States eyisikhondlakhondla esizinze emazweni ngamazwe, futhi lokhu kuyabonisa ukuthi iNingizimu Afrika kanye nezwekazi lethu yizindawo okungatshalwa kuzona imali ngempumelelo enkulu.Lesi yisikhungo se-10 sale nkampani emhlabeni jikelele futhi ngesokuqala ngqa kwizwekazi lase-Afrika. Futhi lesi sakhiwo siyikomkhulu elisha le-GE Healthcare, elibonisa futhi likhangise ngemikhiqizo yosizo lwezempilo ehlukahlukene. Lokhu kukhombisa ukuzibophezela kwe-GE kwesikhathi eside kuleli zwekazi kanye nasekutholeni izixazululo zesimanjemanje ezinkingeni zengqalasizinda kanye nezempilo ezibhekene nezwekazi lase-Afrika.Lesi sikhungo sihlose ukufezekisa amaphupho abantu abangaphezu kwe-100 abaqhamuka emiphakathini eyabe incishwe amathuba phambilini, abafisa ukuba ngonjiniyela. Futhi lapha kunendawo ebekelwe imiklamo yokubambisana kanye nokuhlola nokuvivinya izixazululo ngokubambisana phakathi kwenkampani yakwa-Transnet ne-GE emiklamweni ehlukahlukene yokwakhiwa kwemikhiqizo yezitimela ngaphakathi kuleli.Lesi sikhungo sihlose futhi nokusekela ukuthuthukiswa kwamabhizinisi amancane anekhono lokuhlinzeka izimakethe zakuleli ngemikhiqizo futhi okungenzeka mhlawumbe esikhathini esizayo ahlinzeke nezinkampani ze-GE emhlabeni jikelele. IKhabhinethi inxusa zonke ezinye izinkampani ezinkulu zamazwe ngamazwe ukuba zilandele esibonelweni se-GE.1.7. IKhabhinethi iyakwamukela ukuphothulwa kwesigaba sokuqala seSizinda Sezimboni saseBotshabelo, eFreyistata, esivuselelwe kabusha futhi esethulwe nguNgqongqoshe Davies.Isigaba sokuqala sokuvuselelwa kabusha kwalesi sikhungo sibandakanya ukulungiswa nokukhuliswa kwengqalasizinda yezokuvikela, uthango, izibani zasemgwaqeni kanye nezidingo zikagesi ezisemqoka, okuwumsebenzi odle imali eyizigidi ezingama-24 zamarandi.Lokhu kuyingxenye yemali eyizigidi eziyi-189 zamarandi etshalwe kwizizinda ezibekwe eqhulwini eziyisithupha ezixhumene noHlelo Lokusebenza Lwengqalasizinda Yezimboni (i-IPAP). ISizinda Sezimboni saseBotshabelo sizovula amathuba omsebenzi kubantu baseBotshabelo namaphethelo, sigqugquzele ukuthuthukiswa kwezimboni nokukhuliswa kwamabhizinisi amancane kanye nemifelandawonye, sihehe utshalomali futhi sikhuthaze umkhakha wezokukhiqiza.1.8. IKhabhinethi iyakwamukela ukwethulwa kweSikhungo saseKroonstad Sokuhlanza Nokukhuculula Amanzi Angcolile okwenziwe nguNgqongqoshe Wezamanzi Nokuthuthwa Kwendle uNkz Nomvula Mokonyane, ngenhloso yokubhekana nezindingo zamanzi zikaMasipala Wendawo i-Moqhaka, Le ndawo ikhahlamezeke kakhulu ngenxa yesomiso esiqhubekayo njengamanje, osekwenze ukuba umthamo wamanzi emadanyini wehle ngendlela esabekayo. Lo masipala usunikezwe amaloli athwala amanzi futhi kunemizamo eyenziwayo yesikhathi esifushane neyesikhathi eside, yokumba nokulungisa kabusha amapitsi eKroonstad ukuze kunezezelwe umthamo wamanzi aphakelwayo.1.9. UMongameli Zuma wethamela iNgqungquthela yesi-6 Ejwayelekile Yomhlangano Wamazwe Ngamazwe Ophathelene Nesifunda se-Great Lakes (i-ICGLR) ebanjwe ngaphansi kwesihloko esithi: “Ukusheshiswa kokuqaliswa kweSivumelwano kanye Nezinqubo zaso zokuqinisekisa isiFunda se-Great Lakes esibuswa ngentando yeningi labantu futhi esinozinzo”.Phakathi kokunye, le ngqungquthela ibhunge, ngesimo sezepolitiki nokuvikeleka esiFundeni se-Great Lakes kufaka phakathi i-South Sudan, Burundi, Democratic Republic of Congo kanye ne-Central African Republic, futhi umbiko ophelele weNgqungquthela ye-ICGLR uzokwethulwa kwiNgqungquthela elandelayo yeNhlangano Yamazwe ase-Afrika (i-AU). UMongameli Zuma uthe manje sekunenhlansi yethemba ekhulayo yokuthi isizoxazululeka impicabadala yodweshu nezinxushunxushu, nokungabi khona kozinzo obekungalawuleki esikhathini esedlule.1.10. Isikhwama Sikazwelonke Sokuxhasa Abafundi Ngezimali Zokufunda (i-NSFAS) sesixhase abafundi abevile ezigidini ezingu-1.7 kusukela sasungulwa. Lesi sikhwama sihlinzeka ngosizo lwezimali kubafundi abaphuma emindenini edla imbuya ngothi kanye naleyo eyondliwa ngabantu abahola imali encane. Ukuze kuqinisekiswe ukuthi lokhu kwenziwa ngendlela esimeme, i-NSFAS iqoqa inkokhelo kulabo bafundi ababolekwe imali.Ukukhokhwa kwemali ebolekiwe kuyaqinisekisa ukuthi isikhwama sinayo imali emgodlagodleni waso yokuxhasa izizukulwane zabafundi bangomuso. Lokhu kukhuthaza ukufinyelela nokuphumelela kwabafundi emazingeni emfundo ephakeme nokuqeqeshwa, ngenhloso yokufezekisa izinjongo zikazwelonke kanye nezokuthuthukiswa kwabantu eNingizimu Afrika.IKhabhinethi iyabakhuthaza bonke labo ababexhaswe yi-NSFAS ngezimali, asebewutholile umsebenzi, ukuba baxhumane namahhovisi e-NSFAS futhi baqale ukukhokha imali yokufunda abayibolekwe yisikhwama se-NSFAS. Kungumsebenzi wakho ukuba nawe udlale eyakho indima ekulekeleleni abanye abafundi abadinga usizo lwezimali zokufunda, njengamanje.2. Izinqumo zeKhabhinethi Eziqavile2.1. IKhabhinethi ibikeliwe ngohlelo oluhlukile lwe-intanethi lokwenza ngcono ukulawulwa kolwazi, olubizwa nge-Digital Object Architecture (i-DOA). IKhabhinethi ivumile ukuba kutshalwe imali ethe xaxa ekuthuthukisweni nokusetshenziswa kohlelo lwe-DOA, futhi ivumile ukuba iNingizimu Afrika ibe nguMlawuli wenethiwekhi ye-DOA emhlabeni jikelele.Lobu buchwepheshe buzofaka isandla ekufezekisweni kwezinjongo ze-NDP, ngokwenza ngcono ikhono lombuso lokuthola izixazululo zesimanjemanje kwizinselelo ezinzima ezikhona. Futhi lokhu kuzokwenza ngcono nokuhlinzekwa kwezidingongqangi ngokusebenzisa izinhlelo ezinjengohlelo-xhumano lokuphathwa nokulawulwa kwemisebenzi kahulumeni nge-intanethi kanye nohlelo lokuqinisekisa ukuphepha nokuvikeleka kohleloxhumano lwe-inthanethi (i-cybersecurity).Izokhula imihlomulo yokusebenzisa i-DOA ekulawulweni kolwazi futhi lokhu kuzokwakha amakhono angaphakathi kuleli kwezobuchwepheshe be-Ithanethi futhi kuthuthukise izixazululo ezifanelekile zohlelokusebenza lwekhompyutha ezisekelwe phezu koHlelokusebenza Lwekhompyutha Oluvulelekile.Lokhu kuzofaka isandla ekuthuthukisweni kwemboni yakuleli yohlelokusebenza lwekhompyutha futhi kwenze ngcono nezinhlelo zokulawulwa nokuphathwa kolwazi, futhi kukhulise nenzuzo yokuthunyelwa kwale mikhiqizo emazweni angaphandle.Futhi omunye wemihlomulo ye-DOA ngukuthi iyahambelana futhi iyasebenzelana nezinhlaka zobuchwepheshe be-intanethi eziningi ezikhona njengamanje ku-Ithanethi. Ngalokho-ke uhulumeni uzokwazi ukunciphisa izindleko eziyinsakavukela ezikhokhwa ngokuqhubekayo kubanikazi bamalungelo ezinhlelokusebenza zekhompyutha.2.2. Kulandela isicelo seKhomishana ye-AU, iKhabhinethi ivumile ukuba iNingizimu Afrika isingathe iSigcawu Sokuphathwa Kwe-inthanethi (i-IGF) ngoMfumfu 2016. Ukuphathwa Kwe-inthanethi kubandakanya izindaba eziningana futhi ezahlukahlukene eziphathelene nenhlalo yabantu kanye nezepolitiki.Lokhu kufaka phakathi ukubamba iqhaza emnothweni we-intanethi, amalungelo abaqambi nabasunguli, ukuphepha nokuvikeleka kohleloxhumano lwe-intanethi, nobumfihlo kanye nokufinyelela kwizinsiza-kusebenza zobuchwepheshe ezisemqoka, njengamagama amawebsayithi kanye namakheli ePhrothokholi Ye-inthanethi enza sikwazi ukuthola nokusebenzisa izinsizakalo ze-inthanethi.Ukusingathwa kwe-IGF yase-Afrika kuzohlinzeka ngethuba lokuba i-Afrika ithuthukise amasu okubamba iqhaza emnothweni we-inthanethi emhlabeni jikelele, okuyinto esemqoka kakhulu ekuthuthukisweni kweminotho yase-Afrika. Njengamanje umnotho we-Intanethi ulinganiselwa ezigidigidini ezingama-59 zamarandi eNingizimu Afrika.Lesi sigcawu sihlinzeka futhi nangethuba lokuba ohulumeni bamazwe ase-Afrika babeke i-ajenda yokuvumelana nokwamukela izinqubo nemigomo efanayo ezolandelwa mayelana nokuPhathwa Kwe-intanethi. Lokhu kulandela emiphumeleni yeNgqungquthela Yamazwe Ngamazwe YesiGungu Esijwayelekile Senhlangano Yezizwe Mayelana Nokubuyekezwa Okusezingeni Eliphezulu Komphakathi Wolwazi, eyabanjwa ngoZibandlela 2015.Futhi lokhu kugcizelela phezu kweSimemezelo sase-Tunis, sokuthi ukuPhathwa Kwe-intanethi kuyinsiza-kusebenza yomhlaba jikelele okumele iphathwe ngokubambisana phakathi kwamazwe ahlukahlukene, ngendlela esobala futhi ngokulandela inqubo yentando yeningi labantu, futhi babandakanywe ngokuphelele bonke abathintekayo.Ohulumeni base-Afrika bazothola futhi nethuba lokufakana imilomo ngezingxenye ezisemqoka eziphathelene nazo zonke izinqubo nemisebenzi ye-Intanethi ngenhloso yokugqugquzela ukwabiwa nokusetshenziswa kwe-Intanethi ngendlela elinganayo futhi engachemile.3. Imicimbi ezayo3.1. Namuhla mhla zingama-23 Nhlangulana 2016 uMongameli Zuma uzovakashela umklamo wokwakhiwa kwezindlu zemixhaso i-Vulindlela Rural Enhanced People’s Housing Process (i-EPHP) kuMasipala Wendawo yaseMsunduzi KwaZulu-Natali, ngenhloso yokubungaza ukuhlinzekwa kwezindlu nemixhaso kahulumeni engaphezu kwezigidi ezine kusukela ekufikeni kombuso wethu wentando yeningi labantu ngowe-1994.Esifundazweni saKwaZulu-Natali, uhulumeni usehlinzeke ngezindlu nemixhaso engaphezu kwezi-700 000 kubandakanya nezindlu eziyizi-12 000 emklamweni wokwakhiwa kwezindlu i-Vulindlela Rural Housing Project ezakhiwe ngaphansi kohlelo lwe-EPHP.I-EPHP wuhlelo lapho labo abakhelwa izindlu bebandakanywa ngokuphelele ekuthathweni kwezinqumo mayelana nenqubo yokwakhiwa kwezindlu zabo kanye nohlobo lwezindlu ezizokwakhiwa, futhi badlala indima ekwakhiweni kwezindlu zabo.3.2. UMongameli Zuma uzoba noHambo Olusemthethweni Oluya kwelase-France phakathi komhla ziyi-10 nomhla ziyi-12 kuNtulikazi 2016, njengengxenye yomzamo wokuqinisa ubudlelwano phakathi kwalawa mazwe amabili.Kulolu hambo uMongameli uzokwethamela noMgubho Weminyaka Eyikhulu Wempi yase-Delville Wood eyabambana ngezihluthu ngenkathi kuqhubeka iMpi Yokuqala Yomhlaba, okuwumgubho ozobanjwa mhla ziyi-12 kuNtulikazi 2016, wempi okwaphangalala kuyona amasosha aseNingizimu Afrika amaningi.Nakuba isiKhumbuzo sase-Delville Wood senzelwe ukuhlonipha amasosha aseNingizimu Afrika, imithetho kahulumeni wobandlululo yangaleso sikhathi yabashiya ngaphandle abantu abampisholo baseNingizimu Afrika abashona ngenkathi kuqhubeka le mpi, kanti ozakwabo abamhlophe bona bangcwatshwa esikhungweni sesiKhumbuzo sase-Delville Wood.Lukhulu uguquko olwenziwayo kulesi sikhumbuzo njengamanje ngenhloso yokukhombisa nokuveza iqhaza elabanjwa ngabantu abampisholo baseNingizimu Afrika eMpini Yomhlaba Yokuqala kanye Neyesibili kanye nokubanikeza ukuhlonishwa okubafanele. Mayelana nalokhu-ke uMongameli uzohlonipha futhi namasosha amnyama angcwatshwa emathuneni ase-Arques-la-Bataille.3.3. UMongameli Zuma uzohola ithimba lezithunywa zaseNingizimu Afrika elizokwethamela iNgqungquthela Ejwayelekile Yesigungu se-AU yama-27, ezobanjwa kusukela mhla ziyi-13 kuze kube ngumhla ziyi-17 kuNtulikazi 2016 eKigali, kwelaseRwanda. Le ngqungquthela izobanjwa ngaphansi kwesiqubulo esithi: “Unyaka wezi-2016, Ngunyaka Wamalungelo Esintu Kwizwekazi lase-Afrika, okuzogxilwa ngawo ikakhulukazi eMalungelweni Abesifazane.” Unyaka wezi-2016 ngunyaka wezingqophamlando ezibaluleke kakhulu kwi-ajenda yabesifazane kuleli zwekazi nasemhlabeni jikelele ephathelene nokulingana ngokobulili kanye nokuthuthukiswa nokufukulwa kwabesifazane.Kuleli zwekazi, lo nyaka uqopha iminyaka engama-30 kwaqaliswa ukusebenza koMqulu wase-Afrika Wamalungelo Esintu kanye Namalungelo Abantu ngowe-1986 kanye nesigaba sesibili seShumi-nyaka Labesifazane Base-Afrika lowezi-2010-2020.Emhlabeni wonke jikelele, unyaka wezi-2016 uqopha iminyaka engama-36 kwamukelwa ngokusemthethweni iSivumelwano se-UN Sokuqedwa Kwazo Zonke Izinhlobo Zokucwaswa Kwabesifazane futhi uyisikhumbuzo sama-21 sesiMemezelo sase-Beijing sowe-1995 kanye Nesigcawu Sokusebenza Nokuthathwa Kwezinyathelo, okuyinqubomgomo esemqoka kakhulu ephathelene nokulingana ngokobulili. Izinhloko Zemibuso Nezohulumeni zizocubungula umbiko woMkhandlu we-AU Woxolo Nokuvikeleka ophathelene nesimo sokuthula noxolo e-Afrika. Ngaphezu kwalokho, le ngqungquthela izocubungula futhi yamukele isabelomali esihlongozwayo se-AU sowezi-2017.3.4. Futhi uMongameli Zuma uzohola ithimba likahulumeni waseNingizimu Afrika elizokwethamela iNgqungquthela Engavamile Yamazwe Ayisithupha (i-Double Troika) Angamalungu Enhlangano Yokuthuthukisa Amazwe aseNingizimu ye-Afrika (i-SADC), ezobanjelwa eGaborone, kwelaseBotswana mhla zingama-28 kuNhlangulana 2016. Le ngqungquthela kulindeleke ukuba icubungule isimo sezepolitiki nokuvikeleka esifundeni se-SADC, futhi izogxila ikakhulukazi kwisimo esiqhubekayo eLesotho.3.5. Leli lizwe selikulungele ukusingatha iNgqungquthela Yezengculazi Yamazwe Ngamazwe yama-21 kusukela mhla ziyi-18 kuze kube ngumhla zingama-22 kuNtulikazi 2016, ezobanjelwa e-Inkosi Albert Luthuli International Convention Centre e-Durban. Ukuqala kwale ngqungquthela kuzoqondana noSuku Lwamazwe Ngamazwe Luka-Nelson Mandela mhla ziyi-18 kuNtulikazi.Abantu baseNingizimu Afrika bayakhuthazwa ukuba baxoxe ngendaba yethu futhi babonise ngempumelelo esiyenzile ekuguquleni isimo eNingizimu Afrika uma kuqhathaniswa nesimo esabe sikhona esikhathini esedlule ngenkathi kubanjwe iNgqunguthela Yezengculazi Yamazwe Ngamazwe e-Durban ngowezi-2000.INingizimu Afrika itshale imali eningi ohlelweni lwayo lokulwisana nengculazi kule minyaka eyisithupha edlule, osekuholele ohlelweni lokwelashwa kwesandulelangculazi (i-HIV) olukhulu kunazo zonke emhlabeni jikelele, okuwuhlelo oselusindise izimpilo zabantu abayizigidi ngezigidi futhi lwakhulisa neminyaka ephilwa ngabantu bakuleli besadla anhlavana.Ezinye izimpumelelo zibandakanya noMkhankaso Wokwelulekwa Ngokwengqondo kanye Nokuhlolelwa Isandulelangculazi (i-HCT) osuholele ekutheni abantu baseNingizimu Afrika abayizigidi eziyi-18 bahlolelwe isandulelangculazi nengculazi esikhathini esiyizinyanga eziyi-18, kanti futhi kunabantu baseNingizimu Afrika abahlolelwa ingculazi minyaka yonke.Ukufa kwabantu ngenxa yengculazi kwehlile kusuka kubantu abayizi-320 000 ngowezi-2010 kwafinyelela kubantu abayizi-140 000 ngowezi-2014, futhi ukudluliseleka kwegciwane lesandulelangculazi lisuka kumama liya kumntwana kwehlile kusuka kubantwana abayizi-70 000 ngowezi-2004 kwafinyelela ngaphansana kwesi-7 000 ngowezi-2015.Isifo sofuba sixhumene kakhulu nengculazi nakuba ukufa kwabantu ngenxa yesifo sofuba kwehlile kusuka kubantu abayizi-70 000 ngowezi-2009 kwafinyelela ngaphansana kwabantu abayizi-40 000 ngowezi-2014. Isifo sofuba sisengumashayabhuqe omkhulu kunazo zonke izifo ezithathelwanayo ezweni lethu kanye nasemhlabeni jikelele. Uhulumeni ukwazile ukuhlola ngempumelelo izinkulungwane ngezinkulungwane zabantu abasemikhakheni esengcupheni enkulu, njengomkhakha wokuhlunyeleliswa kwezimilo (amajele), nowezimayini kanye nemiphakathi eyakhelene nezimayini.Uhlelo lokuvimbela ingculazi lugxile ikakhulukazi emantombazaneni nabesifazane abasebasha abaneminyaka yobudala eyi-15 kuya kwengama-24 futhi luhlose ukunciphisa ukutheleleka ngegciwane; lunciphise ukukhulelwa kwamantombazane esemancane; lunciphise udlame lwezocansi kanye nodlame oluqondiswe kwabesifazane; lugcine amantombazane esesikoleni aze afinyelele kumatikuletsheni; futhi lukhuphule ukutholakala kwamathuba ezomnotho aqondiswe kwabesifazane abasebasha ngenhloso yokuzama ukubavikela emadodeni amadala, akhohlakele, axhaphaza amantombazane.3.6. Njengamanje uhulumeni ugubha iViki Lezemisebenzi Kahulumeni kusukela mhla zingama-22 kuze kube ngumhla zingama-26 Nhlangulana 2016, okuyingxenye yohlelo lukahulumeni lwe-Batho Pele (Abantu Phambili). Ukugqugquzelwa kokuziphatha ngendlela efanelekile, umfutho ophezulu nogqozi kanye nokuziqhenya kwabasebenzi bakahulumeni ngomsebenzi wabo kukhuthaza isikompilo lokuhlinzeka ngezinsizakalo eziseqophelweni eliphezulu.Uhulumeni ukuphawulile futhi ukuthi namuhla, njengoba zingama-23 Nhlangulana 2016 wuSuku Lwe-Afrika Lwezemisebenzi Kahulumeni, olukhuthaza zonke izinhlaka zikahulumeni ukuba zisebenze ngokubambisana futhi zizisebenzise ngobunyoninco lezo zinsiza-kusebenza zikahulumeni eziyingcosana ezabelwe zona ukuze kutholakale imiphumela emihle futhi engcono kakhulu kunakuqala.IKhabhinethi iyabakhuthaza abasebenzi bakahulumeni ukuba bahambe phambili ekuhlinzekweni kwezidingongqangi kuleli lizwe futhi basebenzise leli viki ukucinga nokuzama izindlela ezintsha zokuhlinzeka izinsizakalo kubantu baseNingizimu Afrika.3.7. IKhabhinethi iyasamukela isinqumo seBhodi Yokuklanywa Kwemingcele Yomasipala sokusingatha ingqungquthela yoKlanywa Kwemingcele kanye Noguquko Lokuhlelwa Kwezindawo Zokuhlalisa Abantu mhla zingama-23 kanye namhla zingama-24 Nhlangulana 2016.Le ngqungquthela izobandakanya nezithunywa ezivela eminyangweni kahulumeni nakomasipala kanye nalezo ezivela kwamanye amazwe.Ingqungquthela ihlinzeka ngethuba lokubamba izingxoxo ezinohlonze mayelana nokuklanywa kwemingcele, ikakhulukazi odabeni lokuguqulwa kwemingcele kanye nokubandakanywa komphakathi. Izwi lemiphakathi lisemqoka kakhulu kule nqubo, futhi izokwamukelwa ngezandla ezimhlophe yonke imizamo yokuqinisekisa ukubamba iqhaza komphakathi okunohlonze futhi okubandakanya umuntu wonke. 3.8. Kusukela ngoLwesihlanu, mhla lu-1 kuNtulikazi 2016, abakhokhi bentela sebengaqala ukugcwalisa nokuthumela ngokusemthethweni amafomu abo entela onyaka wezi-2016. Isikhathi Sokuthunyelwa Kwamafomu Entela sesikhulile saba wuphawu lobambiswano olusemqoka phakathi kukahulumeni nabakhokhi bentela abafaka isandla esibonakalayo impela emgodlagodleni wezimali waleli lizwe.Lokhu kuwuphawu olulodwa olukhulukazi lwaminyaka yonke lokuxhumana nokubambisana phakathi koPhiko Lwezentela LwaseNingizimu Afrika (u-SARS) kanye nabakhokhi bentela, lapho abakhokhi bentela abangaphezu kwezigidi ezine bethumela amafomu abo entela.IKhabhinethi iyabakhuthaza bonke abakhokhi bentela ukuba bathumele amafomu abo entela agcwaliswa minyaka yonke kusukela mhla lu-1 kuNtulikazi 2016. Ngenxa yabakhokhi bentela abawathumela ngokwethembeka amafomu abo entela, iNingizimu Afrika ikwazile ukuqoqa isamba sentela esiyingqophamlando, esingamarandi ayizigidigidi eziyinkulungwane (itriliyoni) ngonyaka-mali wezi-2014/15.4. Isimo seKhabhinethi ezindabeni eziqavile ezisematheni4.1. IKhabhinethi izigxeka kakhulu izigameko zakamuva zodlame olubheduke eDolobheni LaseTshwane namaphethelo, futhi inxusa izakhamuzi ukuba ziyeke ukuphula umthetho futhi ziyeke nemibhikisho ehambisana nodlame.Asikho neze isikhalo esingasetshenziswa njengesizathu esiphusile sokuzibandakanya ezenzweni ezinodlame kanye nokucekelwa phansi kwempahla, kungakhathalekile ukuthi leso sikhalo sikhulu kangakani. Labo abazotholwa benecala lokwenza izenzo zobugebengu ezinjalo bazobhekana nengalo yomthetho ngokuphelele.INingizimu Afrika yizwe elibuswa ngentando yeningi labantu elawulwa ngokomthethosisekelo, lapho isakhamuzi ngasinye sinethuba lokubamba iqhaza kwizinqubo zentando yeningi labantu. Izenzo zobugebengu ziphazamisa amalungelo abanye abantu futhi ziyabavimbela ukuba bahambe ngokukhululeka. IKhabhinethi inxusa imiphakathi ukuba isebenzisane nezikhungo zokuqinisekisa ukuthotshelwa komthetho ukuze kubanjwe futhi kuboshwe labo abangawahloniphi amalungelo abanye abantu abawanikwe ngokomthethosisekelo.4.2. Isinqumo seNkantolo Yomthethosisekelo ecaleni lapho uMhlophe ebemangalele khona iKhomishana Yokhetho Ezimele (i-IEC) siphendla indlela ebheke ekubanjweni kokhetho lohulumeni basekhaya mhla zi-3 Ncwaba 2016 ngokuthi kusetshenziswe umqulu wohlu lwabavoti oqinisekiswe yi-IEC kulandela ukumenyezelwa nokushicilelwa ngokusemthethweni kosuku lokhetho.IKhabhinethi iyabanxusa bonke abavoti ababhalisiwe ukuba bawasebenzise amalungelo abo abawalwela kanzima, futhi bazikhethele abantu abazobamela kohulumeni bezindawo. Uhulumeni uzobambisana ne-IEC kanye nabo bonke ababambiqhaza abathintekayo ukuqinisekisa ukuthi isinqumo seNkantolo Yomthethosisekelo siqaliswa ngokuphelele.4.3. IKhabhinethi isamukelile isimemezelo sabakwa-Eskom sokuthi amayunithi abo amane esiphehlimandla esisha esiphehla ugesi ngamanzi i-Ingula hydroelectric power plant asexhunyiwe kwisikhungo sikazwelonke sikagesi, futhi lokhu kwenzeke ngaphambi kwesikhathi ebesinquyiwe.Lo mklamo odle imali engamarandi ayizigidigidi ezingama-25 uzokwenza ngcono isimo sangomuso sokutholakala kukagesi ngaso sonke isikhathi kuleli lizwe njengoba uzokwengeza ugesi ongamaMegawathi ayi-1 332 ngezikhathi zosuku lapho ugesi usetshenziswa khona kakhulu. Kulindeleke ukuba lesi sikhungo sibe sesisebenza ngokuphelele ngowezi-2017.4.4. IKhabhinethi ibamukele nezandla ezimhlophe abacimi-mlilo bakuleli abebethunyelwe kwelase-Canada ukuyolekelela emizamweni yokubhula imililo yequbula. Ithimba laseNingizimu Afrika labacimi-mlilo lakhululwa emsebenzini wokubhula umlilo emva kokuba kube nezimvula ezinkulu.Uhlelo lweSisebenza Ngomlilo wuhlelo okuhloswe ngalo ukuvula amathuba omsebenzi oluxhaswe ngezimali nguhulumeni, olugxile ekusebenziseni indlela Edidiyelwe Yokulawula Imililo eNingizimu Afrika. Bangaphezu kwezi-5 000 abesilisa nabesifazane abasebasha abaqeqeshwe ngokuphelele njengabacimi bemililo yequbula futhi abakanise kwizizinda ezingaphezu kwama-200 eNingizimu Afrika yonkana.Abacimi-mlilo bathathwe emiphakathini ehlwempu futhi bafundisiwe, bahlinzekwa nangolwazi oluphathelene nomlilo, kanye namakhono okugwema nokubhula umlilo. Ezinye izinhlelo zikahulumeni ezifana nalolu zifaka phakathi uhlelo iSisebenzela Amanzi kanye neSisebenzela Ugesi lapho uhulumeni etshale khona imali emisebenzini edinga abasebenzi abaningi, ezoholela ekuvulweni kwamathuba omsebenzi futhi kuvikelwe nengcebo yemvelo.Kulandela ukubuya kwabo e-Canada, uMnyango Wezemvelo wenza uphenyo mayelana nesiteleka samaholo esiqalwe ngabacimi-mlilo ukuze kutholakale umphumela ongachemile ozogculisa bonke ababambiqhaza.4.5. IKhabhinethi idlulisa amazwi enduduzo kulaba abalandelayo:Umndeni kanye nabangani bakasaziwayo kwezomsakazo nomabonakude u-Hope Zinde owabe esebenzela Inhlangano Yezokusakaza YaseNingizimu Afrika (i-SABC) njengentatheli eminyakeni yama-90 futhi phambilini obeyilungu lebhodi ye-SABC.Uhulumeni kanye nabantu base-United States of America kulandela isigameko sokudutshulwa kwabantu e-Orlando, e-Florida, lapho kuphangalale khona abantu abalinganiselwa kuma-50 futhi kwalimala abaningi.4.6. Isijeziso esinikezwe umthengisi wezindlu osethathe umhlalaphansi, u-Penny Sparrow, yiNkantolo Yezokulingana YaseMzinto, KwaZulu-Natali, olahlwe yicala lenkulumo enenzondo, siyisikhumbuzo sokuthi izenzo ezinjalo ngeke zibekezelelwe nakancane futhi izinkantolo zethu ziyohlala njalo zibambelele ekuqinisekiseni ukuthi ayahlonishwa amalungelo azo zonke izisulu zobuhlanga, ikakhulukazi labo abangakwazi ukuzikhulumela ngokwabo futhi abangakwazi ukuzivikela.IKhabhinethi ikhathazekile ngokuthi nakuba sekuphele iminyaka engama-22 siphila ngaphansi kombuso wentando yeningi labantu, iKhomishana Yamalungelo Esintu YaseNingizimu Afrika ibika ukuthi ziyanda izigameko ezibikwayo zobuhlanga obenzeka phambi kwamehlo omphakathi kanye nezinkulumo ezigcwele inzondo.IKhabhinethi iyabanxusa abantu baseNingizimu Afrika ukuba bakhumbule ukuthi kusenza siqine ukwamukela kwethu ukuthi singabantu abahlukahlukene okumele baphilisane kahle. Kumele sizabalazele ukwakha umphakathi ongacwasi ngokobuhlanga.5. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.5.1. Ophikweni Lwezithuthi Zomgwaqo Ezithwala Impahla Nabantu Phakathi Kwaleli Namazwe Angomakhelwane:a. UMnu Sipho Khumalo oqashwe kabusha njengoMphathi Omkhulu, isikhathi esiyiminyaka emihlanu.5.2. Amalungu oMkhandlu Kazwelonke Wezokuhlunyeleliswa Kwezimilo:a. Umahluleli Mokgadi Mailula (uSihlalo);b. Umahluleli Zamani M Nhlangulela (Iphini LikaSihlalo);c. Umahluleli Esther JS Steyn (Iphini LikaSihlalo);d. Mnu Adriaan Bekker;e. Adv Sibongile Mzinyathi;f. Nkz Shishi Sello;g. Dkt Kgamadi J Kometsi;h. Lt-General Julius T Molefe;i. Nkz Angela Magangoe;j. Mnu Mziwoxolo M Mfeketo;k. Nkz Nondumiso Gwayi;l. Mnu Ivan de Klerk;m. Nkz Teboho S Monyamane;n. Nkz Lusanda U Z Rataemane;o. Adv. Khavhareni A Mahumani;p. Mfu Jonathan Clayton;q. Nkz Amanda L Vilakazi;r. Dkt Vanitha R Chetty; kanye nos. Mnu Maluleka Nkopo.Imibuzo ingaqondiswa ku: Harold MalokaUmakhalekhikhini: 082 847 9799"
 Isitatimende somhlangano weKhabhinethi wangomhla ziyisi-6 kuNtulikazi 2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/zu/speeches/statement-cabinet-meeting-6-july-2016-8-jul-2016-0000,"1. Ukuqaliswa Kokusebenza Kwezinhlelo ZikaHulumeni Ezisemqoka1.1. Ekuthuthukisweni kwezimpilo zabantu bakithi, iKhabhinethi iyakwamukela ukwethulwa ngokusemthethweni komklamo wesikhungo sokuhlanzwa kwamanzi i-Ncora Bulk Water Treatment Works Project eMpumalanga Kapa nguMongameli Jacob Zuma. Lesi sikhungo sokuhlanza amanzi esidle izigidi ezingama-64 zamarandi kulinganiswela ukuthi sihlomulisa imindeni eyizi-17 887 yezigodi ezingama-208 ezindaweni ezine ezizungeze le ndawo. Sisungule imisebenzi eyi-188, kanti abahlomule kakhulu ngabantu bendawo, intsha kanye nabesifazane.Ukwethulwa ngokusemthethweni komklamo wokulungiswa nokuthuthukiswa kwengqalasizinda yezamanzi oludle izigidi eziyi-18 zamarandi ngaphansi koHlelo Lokuphakela Amanzi i-Vaal Gamagara eNyakatho Kapa nguNgqongqoshe Wezamanzi Nokuthuthwa Kwendle, uNomvula Mokonyane oluzophakela ngamanzi kubantu abalinganiselwa kwizi-150 000 emadolobheni amathathu kanye nezigodi ezingama-22 uma seluphothuliwe. Futhi, nokwethulwa ngokusemthethweni koMklamo Wokuphakela Ngamanzi Endaweni Yasemakhaya eJericho odle izigidi eziyi-15 zamarandi kukukhuphulile ukuphakelwa kwamanzi anele emiphakathini yaseJericho kuMasipala Wasemakhaya WaseMadibeng.1.2. Ukutshalwa kwemali nguhulumeni kwingqalasizinda yezokuthutha kwakha izinsizakalo zezithuthi zomphakathi eziphephile, ezethembekile, ezisebenza ngempumelelo futhi ezingambi eqolo ezweni lonke. Imihlomulo edalwa yizimo zokuhamba ezenziwe ngcono iholela ekwethenjweni kwaleli ngabatshalizimali okuthe xaxa kanye nokuthuthuka komnotho.Ukuvulwa ngokusemthethweni kwe-Ballito Interchange kanye nokulungiswa komgwaqo omkhulu u-P-455 okudle izigidi eziyi-190 zamarandi nguNgqongqoshe Wezokuthutha, uDipuo Peters yindlela enobuchule yokuxhasa ngokuhlanganyela phakathi kwe-SANRAL efake izigidi eziyi-123 zamarandi noMasipala waKwaDukuza ofake izigidi ezingama-67 zamarandi. Lokhu kuzokokhela inhlansi yokuthuthuka komnotho kanye notshalomali ekuthuthukisweni komgwaqo omkhulu u-P455 nokuzodala ukuthuthukiswa kwenxanxathela yezitolo ezintsha ezodla isigidigidi esisodwa samarandi nokulindeleke ukuthi kuphothulwe ngonyaka wezi-2017.Izitimela zikanokusho ezintsha ezithengwe wuPhiko Lwezitimela LwaseNingizimu Afrika zizokwethulwa ngokusemthethweni ngasekupheleni konyaka. Lezi zitimela zizosiza ekwenzeni ngcono ukuhlinzekwa kwezinsizakalo kanye nokutholakala kwezitimela kubagibeli bezitimela baseMamelodi. IDolobha LaseGoli lizothenga amanye amabhasi amasha angama-70 okuzokwenza ukuba abahlali bafinyelele kalula lapho beya khona futhi kuthuthukise nokusebenza komnotho kulesi sizinda sezimali sezwe.Lolu tshalomali luyasiguqula ngempela isimo sezindawo zasemadolobheni ngenhloso yokubhekana ngqo nezidingo zabantu bakuleli.1.3. Ngomhla ziyi-16 kuNtulikazi 2016, uNgqongqoshe Wezesayensi Nobuchwepheshe, uNaledi Pandor uzogunyaza ukuthengwa kwezindishi zesathelayithi eziyi-16 ukuze kukhuliswe i-MeerKAT, umklamo we-Square Kilometre Array South Africa (i-SKA SA), ongamakhilomitha angama-90 enyakatho-ntshonalanga ye-Carnarvon. Isibonakude i-MeerKAT ikhiqize izithombe ezimangalisayo zesibhakabhaka kusetshenziswa izindishi ezine kuphela kwezinga-64 ezixhunyiwe; nokuveza ama-radio galaxies angakaze abonwe ngaphambilini emikhathini ekude.Isithembiso sesayensi se-MeerKAT sithola isasasa emhlabeni jikelele futhi manje nathi sesiyakwazi ukufinyelelela kuyo. Ingubufakazi bomsebenzi wokuzinikela kwamakhulu ngamakhulu onjiniyela, ososayensi, abaphathi kanye nabanye abasebenzi, kanye nokusetshenziswana nabo kule mboni baseNingizimu Afrika nabasemhlabeni jikelele, kanye nosekelo lukahulumeni nolwabantu baseNingizimu Afrika.1.4. Umkhosi Kazwelonke Wezobuciko osingathwa minyaka yonke e-Grahamstown uzobanjwa izinsuku eziyi-11 kusukela mhla zingama-30 kuNhlangulana zize zibe yi-10 kuNtulikazi 2016. Lo mkhosi oxube imikhakha eminingi, nongumkhosi waminyaka yonke kwezobuciko omkhulu kunayo yonke ezwekazini lase-Afrika, unomthelela ekufezeni izinhloso zoHlelo Lokuthuthukiswa Kwezwe olukubeka ngokucacile ukuthi ""ezobuciko kanye namasiko zivula izindawo ezinamandla zokuxoxisana ngokuthi umphakathi uzithola ukuphi futhi ubhekephi"".Usekelwa ngokusebenzisa uhlelo lwezomnotho i-Mzansi Golden Economy strategy elibeka izimboni zamasiko eNingizimu Afrika ukuthi zibe nesandla ngendlela eyimpumelelo nebonakalayo ekukhulisweni komnotho kanye nokwakha amathuba emisebenzi. Ngokusebenzisa Inqubo Evulekile yeMzansi Golden Economy strategy, uMnyango Wezobuciko Namasiko usungula iSikhwama Sabaqalayo samaciko asemasha. Inhloso ukwakha amathuba amaciko asemasha ukushicilela izincwadi zawo zokuqala, ukukhiqiza imidlalo yeshashalazi yawo yokuqala, ukukhiqiza ama-albhamu awo okuqala noma ukusingatha imibukiso yawo yokuqala.1.5. Ekuletheni izinsizakalo zokuvimbela ubugebengu eduze nabantu, iKhabhinethi iyasamukela isiteshi samaphoyisa sase-Keimoes esakhiwe kabusha eNyakatho Ntshonalanga, esisiza abantu abalinganiselwa kwizi-23 000.EPhola eMpumalanga, umnikelo wesiteshi samaphoyisa emphakathini owenziwe yisiteshi sokuphehla ugesi sakwa-Eskom iKusile ngokubambisana nosonkontileka i-KCW JV kukhombise umthelela wokusebenzisana. Ukwakhiwa kwesiteshi, ngenani lezigidi ezintathu zamarandi, kudale amathuba emisebenzi futhi kunikeze abantu amakhono kanye nolwazi lokwakha indawo ephephile.1.6. INingizimu Afrika isingathe uMhlangano Wohulumeni Basekhaya Bamazwe e-Commonwealth - ingqungquthela Yesifunda saseNingizimu Ne-Afrika mhla zingama-28 kuya kumhla zingama-29 Nhlangulana 2016. Le ngqungquthela ebibanjwe ngaphansi kwesiqubulo esithi, “Ukuqala Intuthuko Yezenhlalo Nezomnotho Ezinze Kubantu futhi Esimeme e-Afrika Esezansi Kogwadule lwe-Sahara” ibheke indima yohulumeni base-Afrika ekuqhubeni uhlelo olusha lwentuthuko Lwezinhloso Zentuthuko Ezisimeme ezizofinyelela esiphelweni ngowezi-2030, futhi ifeze izinhloso zayo ngokwe-Ajenda Yase-Afrika yowezi-2063. Ama-SDG achaza i-ajenda yentuthuko ezingeni lasekhaya njengelokwenza izindawo zomasipala zibandakanye wonke umuntu, zisebenze futhi zikhiqize ukuze kusimame umnotho, zibhekelele ukusimama kwemvelo futhi zikwazi ukumelana nokuguquka kwesimo sezulu kanye nobunye ubungozi.1.7. Siyayemukela imiphumela yengqungquthela yokuqala yeSigungu Sokuklanywa Komasipala (i-MDB) ebimayelana Nokuklama kanye Nezinguquko Zendawo eyabanjwa kusukela mhla zingama-23 zaze zaba ngama-24 kuNhlangulana 2016. Le ngqungquthela ibizwe ngaphansi kwesiqubulo esithi, ""Ukubuyekeza Okudlule Nokuklama Ingomuso"" ibigxile ezindabeni ezibalulekile ezimayelana nokuklama imingcele kanye nokubheka izinselelo ezibhekene nohlelo lwemikhandludolobha lokubusa kanye nesidingo sokuklama kabusha imingcele yezigceme njalo emva kweminyaka emihlanu. Indima yokuqinisekisa omasipala abasimeme yacutshungulwa njengengxenye ephelele yohlelo lokuklama imingcele. Iziphakamiso ezenziwe kule ngqungquthela zizoqhubeka nokulawula ukuthuthukiswa kanye nokuqaliswa kwezinqubomgomo zokuklama kanye nokuthuthukiswa kwendawo.2. Izinqumo zeKhabhinethi Eziqavile2.1. Ekulungiseleni Ukhetho Lohulumeni Basekhaya oluzayo mhla zi-3 kuNcwaba 2016, iKhabhinethi yabikelwa ngeSimo Sokulungela Ukhetho, mayelana nezokuphepha nokuvikeleka.Ngokusebenzisa uHlaka Lwezobunhloli Nokusebenza Ngokubambisana Lukazwelonke (i-NATJOINTS), zonke izinhlaka sezimi ngomumo ukuletha isimo esiphephile futhi esivikelekile ukuze kuqinisekiswe ukuthi abantu baseNingizimu Afrika baphephile futhi bazizwa bephephile. Lokhu kubalulekile ekuqinisekiseni ukuthi ukhetho oluzayo alunazihibe futhi luthembekile.Ngaphezu kwalokhu i-SAPS, uPhiko Lukazwelonke Lwezokushushisa, uMnyango Wezobulungiswa Nokuthuthukiswa Komthethosisekelo kanye neSigungu Sosizo Lwezomthetho basayine iSivumelwano Sokuphathwa Ngendlela Edidiyelwe Kwamacala Okhetho Lohulumeni Basekhaya ukuze kuqinisekiswe ukuthotshelwa koMthetho Wamacala Okhetho.2.2. IKhabinethi yabikelwa ngamalungiselelo aqhubekayo eNgqungquthela Yesithathu Yenhlangano Yezizwe emayelana Nezezindlu Nokufudukela Kwabantu Ezindaweni Zasemadolobheni Ngendlela Ezinzile (i-Habitat III) ezobanjwa nguMkhandlu Jikelele weNhlangano Yezizwe e-Quito e-Ecuador kusuka mhla ziyi-17 zize zibe ngama-20 kuMfumfu 2016.I-Habitat III ihlose ukuthola ukuzibophezela komhlaba ekubhekaneni nezezindlu nokwakhiwa kwamadolobha asimeme kule minyaka engama-20 ezayo ngokusebenzisa isivumelwano esibheke phambili, nezenzo ezizokhiqiza izithelo ezinhle. IKhabinethi iyasisekela iSimo Esifanayo se-Afrika nge-Habitat III esizokwethulwa kuMhlangano Wenhlangano Yamazwe ase-Afrika woMongameli Nabaholi Bohulumeni e-Kigali, ngoNtulikazi 2016. Lokhu kwakha isisekelo sesimo sokuxoxisana seNingizimu Afrika. Ukuxhumana nokubonisana kuyaqhubeka ukuze kufake isandla embhalweni wesimo seNingizimu Afrika ngemiphumela ye-Habitat III.INingizimu Afrika iphinde yafaka isandla emalungiselelweni amazwe ngamazwe ngokusingatha iNgqungquthela Yengqikithi ye-Habitat III ephathelene nemijondolo ngoMbasa 2016 ngaphansi kwesiqubulo esithi ""Ukuhola izinguquko eDolobheni: Kusuka emijondolo kuyiwa ekuhlalisweni kwabantu okudidiyelwe, okuphephile, okuzinzile futhi okusimeme"" neyamukela iSimemezelo sasePitoli njengokufaka isandla okusemthethweni kumbhalo owuhlaka ngemiphumela ye-Habitat III.2.3. Isinqumo sikaNgqongqoshe Wezohwebo Nezimboni sokuqoka Indawo Yezomnotho Ekhethekile yaseMusina-Makhado eSifundeni saseVhembe eLimpopo, kanye nokunikeza iLayisensi Yendawo Yezomnotho Ekhethekile oPhikweni Lwezokuthuthukiswa Komnotho LwaseLimpopo kugunyaziwe yiKhabhinethi. I-Hoi Mor Consortium izohlela, ithuthukise, iphathe futhi ikhangise i-South African Energy and Metallurgical Industrial Park kule ndawo.Le ndawo eqokiwe izokhuthaza ukuthuthukiswa kwezimboni kulesi sifunda ngokugxila kakhulu kuzinzuzo zezimbiwa, ukulungiswa kwemikhiqizo yezolimo, amakhemikhali kaphethiloli, kanye nezinye izimboni ezincane njengoba zibekwe kuHlelo Lwamaphuzu Ayisishiyagalolunye.Indawo Yezomnotho Ekhethekile isekelwe ngotshalomali olungaphezulu kwezigidigidi ezingama-40 zamarandi ngaphansi kwe-Energy and Metallurgical Industrial Cluster. Ukuqaliswa kokusebenza kwemiklamo ehlukahlukene kule minyaka emihlanu ezayo kulindeleke ukuthi kudale amathuba emisebenzi engaphezu kwezi-21 000.Isifunda saseMusina-Makhado siphinda sibe yingxenye yoHlelo Lokuthuthukiswa Kwendawo YaseLimpopo Yezithuthi futhi sisendaweni enhle yokudidiyelwa kwesifunda kanye nokuxhumana neMozambique, Zimbabwe neBotswana.2.4. IKhabhinethi ikwamukele ukwethulwa koMbiko Wokusebenza Kohlelo Lokucwaninga Nokuthuthukisa (i-R&D) Imihlomulo Yentela yonyaka wezi-2014/15 ePhalamende.Uhulumeni uhlinzeka ngemihlomulo yentela ye-R&D ukukhuthaza umkhakha ozimele ukuthi wenze i-R&D eNingizimu Afrika. Isibonelelo siqukethe isaphulelo sentela esingama-150% emalini echithwe kumisebenzi ye-R&D egunyazwe nguNgqongqoshe Wezesayensi Nezobuchwepheshe. Lesi saphulelo singatholwa yizo zonke izinkampani kuyo yonke imikhakha yezomnotho.Izinkampani engama-876 zibambe iqhaza kulo mhlomulo kusukela ngoLwezi 2006 kuya kuNhlolanja 2015, futhi zithole izigidigidi eziyisithupha zamarandi zesaphulelo sentela ye-R&D.Kulinganiselwa ukuthi izigidigidi ezingama-33.3 zamarandi ezichithwe ku-R&D zasekelwa ngale mihlomulo kulesi sikhathi. Eminye imiphumela yezinkampani ezahlomula ibandakanya: izintshicilelo zesayensi ezingama-765; imihlangano engama-649; imikhiqizo emisha eyi-1062 ethulwe ngokusemthethweni; izindlela eziyi-111 zobunikazi bempahla nokusungula kanye nobunikazi obungama-33 bakuleli nasemazweni angaphandle.2.5. Uhlaka Lokuxoxisana Ngamalungelo Abaqambi Nabasunguli (i-IP) lugunyaziwe yiKhabhinethi. Uhlaka Lokuxoxisana lwe-IP luhlose ukwenza lula lokho okuyoba ukuxoxisana okuqhubekayo nalabo abasebenzisana nohulumeni kanye nomphakathi wonkana ekusungulweni kwenqubomgomo ye-IP yeNingizimu Afrika.Inhlosongqangi ukuqinisa inqubo yokubonisana ekwakhiweni kwenqubomgomo ye-IP yeNingizimu Afrika ukuqinisekisa ukuthi ngobubanzi imele uhulumeni kanye nemibono yabanentshisekelo abathintekayo emphakathini ngokubanzi.Uhulumeni uzoqinisekisa ukuthi inqubomgomo ye-IP iyawahlonipha amalungelo empahla njengoba ebekiwe kuMthethosisekelo ngesikhathi ilinganisa ngendlela efanele nentshisekelo yomphakathi kanye nokuphendula kuzimo eziguqukayo zentuthuko nokusungula eNingizimu Afrika.2.6. IKhabhinethi yaziswe ngemiphumela yoMhlangano Osezingeni Eliphezulu Wesigungu Jikelele soMhlangano Womhlapha Ngomphakathi Wezolwazi owabanjwa mhla ziyi-15 zaze zaba yi-16 kuZibandlela 2015.INingizimu Afrika yahola inqubo egameni le-G77+China, futhi imiphumela okwafinyelelwa kuyo yayihambisana nesimo seNingizimu Afrika. UMnyango Wengqalasizinda Yokuxhumana Nezinsizakalo Zokuposa uzothuthukisa uhlelo lwezokuthuthukiswa koLwazi Nobuchwepheshe Bezokuxhumana khona maduze nje.2.7. IKhabhinethi ilamukele Iqhinga Lokwenza Ngcono Ukuqashwa Kokuthula Emphakathini Lombutho Wamaphoyisa aseNingizimu Afrika. Lokhu kuqinisa izinhlelo zikahulumeni kanye nezinhlelo okuhloswe ngazo ukugcina ukuthula nozinzo kuleli lizwe. Lokhu kunomthelela ekuthenjweni kwaleli ngabatshalizimali bangaphandle futhi kunomthelela ekufezweni kwezinhloso zoHlelo Lokuthuthukiswa Kwezwe. Ukuthula emphakathini kanye nokugcinwa komthetho kuyisisekelo sokuqinisekisa ukuthi bonke abantu baseNingizimu Afrika baphephile futhi bazizwa bephephile.3. Imicimbi Ezayo3.1. IKhabinethi inxusa bonke abantu baseNingizimu Afrika kanye nayo yonke imikhakha ukuba babambe iqhaza njengoba izwe lisondela kuNgqungquthela Yomhlaba Yengculazi Yama-21 ngaphansi kwesiqubulo esithi ""Ukufinyelela Kumalungelo Okulingana Njengamanje"", kusukela mhla ziyi-18 zize zibe ngama-22 kuNtulikazi 2016, e-Albert Luthuli International Convention Centre eThekwini.Njengengxenye yokwendlalela iNgqungquthela Yengculazi yowe-2016 kanye nokugqugquzela yonke imikhakha, iPhini likaMongameli uCyril Ramaphosa, njengoSihlalo Womkhandlu Kazwelonke Wengculazi waseNingizimu Afrika, uzohola umcimbi wokuqashelwa kwezinsuku ezinhlanu ngaphambi kwengqungquthela ozoba seziNdlini Zombuso mhla ziyi-13 Ntulikazi 2016. I-#5Days ne-#AIDS2016 kusungulelwe ukuqinisekisa ukuthi kunenkundla yezokuxhumana. Ngaphezu kwalokhu i-#1Day ne-#AIDS2016 kuzosetshenziswa kusukela mhla ziyi-17 kuNtulikazi 2016 okuzobe sekusele usuku olulodwa ngaphambi kokubanjwa kwengqungquthela.Izakhamizi ziyakhuthazwa ukuba zigqoke izingubo ezibomvu, ezimhlophe noma ezimnyama, izinhlangano ukuthi zikhangise ngezinto zokufunda kanye namakhondomu ezindaweni ezithile ezibalulekile, futhi izindawo zokudumisa zibambe izinkonzo zemikhuleko ekhethekile futhi zikhanyise amakhandlela ezikhumbuzo. Ukugqugquzelwa kwayo yonke imikhakha kubalulekile ekwendlaleleni iNgqungquthela Yengculazi yowezi-2016. Imininingwane yalokhu kanye nezinye izinto ezizokwenziwa kuyatholakala kule webhusayithi www.gov.za3.2. Usuku Lomhlaba lukaNelson Mandela mhla ziyi-18 kuNtulikazi luyisikhumbuzo somthwalo wethu wokwenza ngcono izimpilo zalabo abangekho esimweni esifana nesethu. ""Asikho isiphelo sokwenza okuhle. Kumele sikuphindaphinde kaningi."" Sikhuthaza bonke abantu baseNingizimu Afrika ukuthi basesebenzise imizuzu engama-67 yesikhathi sabo ukusebenzela abanye ngoba uma sisebenza ngokubambisana singawuguqula umhlaba.Kulo nyaka kuzogxilwa kwezemfundo nolwazi lokubhala nokufunda, ukutholakala kokudla okwanele, izindawo zokufihla amakhanda kanye nemvelo. IKhabhinethi inxusa bonke abantu baseNingizimu Afrika ukuthi Badlale Indima Yabo ngokusiza ekutshaleni izingadi zokudla, ukufundela izingane, ukupenda izikole kanye nokufaka isandla ekuthuthukiseni imiphakathi.Kulo nyaka iNingizimu Afrika igubha iminyaka engama-60 yeMashi Yabesifazane, ngaphansi kwesiqubulo esithi: ""Abesifazane bamunye ekuqhubekiseni iNingizimu Afrika phambili"" ukuqinisekisa ukuzibophezela kukahulumeni ukusebenzela umphakathi ongenakho nokuncane ukucwasana kanye nokuQhubezela Phambili iNingizimu Afrika ngokuqwashisa mayelana nendima ebalulekile edlalwa ngabesifazane ekuthuthukeni kwezenhlalo nezomnotho zezwe. Ukufukulwa kwabesifazane kuyingxenye ebalulekile yobumbano lomphakathi kanye nokwakha isizwe.Umgubho wama-60 woSuku Lukazwelonke Lwabesifazane mhla ziyi-9 kuNcwaba uzoveza umlando womzabalazo wabesifazane, ngokulandisa “Ngendaba Yowesifazane”. Indima eyadlalwa ngabesifazane emzabalazweni wokulwa nengcindezelo kanye nokucwaswa kanye nempumelelo yabantu besifazane ngaphasi kwentando yeningi kuzoqhakanjiswa. Uhlelo lwemfundo yomphakathi ngemigudu yezokuxhumana ehlukene kahulumeni, umphakathi nemikhakha ezimele basosebenzisa izinhlelo zokundlalela lolu suku kuzo zonke izifundazwe kubhekwe oSukwini Lwabesifazane mhla ziyi-9 kuNcwaba.Umcimbi omkhulu woSuku Lwabesifazane uyobanjelwa e-Union Buildings ePitoli. Usuku luyoqala ngokuviliyela kusukwa eSiteshini sase-Bosman kuyiwa e-Lilian Ngoyi Square, lapho uMongameli Jacob Zuma ezovula khona iSikhumbuzo Sabesifazane. Izinhlelo ezisemthethweni ziyolandelwa yimashi yabesifazane abavela ezingxenyeni ezihlukahlukene edolobheni beya e-Union Buildings.3.3. UNgqongqoshe woMnyango Wezengqalasizinda Yezokuxhumana Nezinsizakalo Zeposi uDkt Siyabonga Cwele ozohola ithimba laseNingizimu Afrika eliya kuNgqungquthela ye-Pan African Postal Union (i-PAPU) Plenipotentiary ehlelelwe ukubanjwa mhla zingama-22 zize zibe ngama-23 kuNtulikazi eYaoundé, e-Cameroon. Le ngqungquthela ihlose ukuphothula isimo se-Afrika ngaphambi kokubanjwa kweNgqungquthela ye-Universal Postal Union (i-UPU), ehlelelwe ukubanjwa mhla ziyi-19 kuMandulo zize zibe yisi-7 kuMfumfu e-Istanbul, e-Turkey.IKhabhinethi izigunyazile izinhloso zeNingizimu Afrika zokuthi izwe lingenelele ukukhethwa kabusha kuSigungu Sokubusa se-UPU, ngokuhambisana nezinhloso zenqubomgomo yezangaphandle zokuguqula ukubuswa kwezikhungo zomhlaba kanye nokuqhuba uhlelo lwentuthuko. I-PAPU ne-UPU zigxile ekudidiyeleni kanye nokusebenzelana phakathi kwezikhungo zamaposi eziqokiwe kanye nababambiqhaza ababalulekile ukuze kuqiniswe ukuhlinzekwa kwezinsizakalo emhlabeni jikelele ukuqinisekisa ukunciphisa igebe leze-inthanethi kanye nokuhlinzeka ukufinyelela kwezokuxhumana nezinsizakalo zezimali.4. Isimo seKhabhinethi Ezindabeni Eziqavile4.1. Abantu baseNingizimu Afrika bakuthokozele ukuthi uMongameli Jacob Zuma umemezele umhla zi-3 kuNcwaba 2016 njengeholidi lomphakathi ukunikeza abavoti ababhalisiwe futhi abavumelekile ukuvota ithuba lokuvota ngokukhululeka ngalolu suku. Nakuba i-IEC izosebenzela ukuqinisekisa ukhetho olukhululekile futhi olungenazihibe, lokhu kungumthwalo wabo bonke ababambe iqhaza kubandakanya imiphakathi kanye namaqembu ezombusazwe. IKhabhinethi ithanda ukunxusa bonke abantu baseNingizimu Afrika ukuthi baqinisekise ukuthi kunoxolo nokuthula njengoba kubhekwe okhethweni, ngesikhathi sokhetho nangemuva kokhetho lohulumeni basekhaya lowezi-2016. Izikhungo zokuqinisekisa ukuthotshelwa komthetho ngeke nakancane zizibekezelele izenzo zokuphazamisa okuhloswe ngazo ukuncisha abavoti ilungelo lokuvota. Sikhuthaza bonke abavoti abhalisiwe abangeke bakwazi ukuvota mhla zi-3 kuNcwaba ukuba bafake isicelo sokuvota okukhethekile emahhovisi e-IEC.4.2. Bonke abantu baseNingizimu Afrika bayakhuthazwa ukuba babambe iqhaza ohlelweni lokuqokela iziNdondo Zesizwe zowezi-2017. Izindondo Zesizwe ziyimiklomelo ephezulu kunayo yonke izwe elihlonipha ngayo izakhamuzi zalo kanye nabantu bakwamanye amazwe abaqavile. Lezi zindondo zikhishwa nguMongameli. Amalungu omphakathi ayamenywa ukuba aphakamise abantu akholelwa ukuthi bakufanele ukuthola ukuhlonishwa okukhulu kwezwe. Amalungu omphakathi kumele anamathisele ukusekela okufushane komuntu okhethiwe futhi amafomu okukhetha ayatholakala kuwebhusayithi yeHhovisi LikaMongameli.4.3. Siyakwamukela okutholakele kuMbiko Wesimo Samadolobha aseNingizimu Afrika wezi-2016 (i-SOCR) okhishwe mhla zingama-22 kuNhlangulana 2016 yiNhlangano Yezamadolobha aseNingizimu Afrika. I-SOCR ithula isimo seminyaka emi-5 mayelana nokusebenza kanye nezimo zamadolobha amakhulu ezwe futhi ibeka i-Ajenda yentuthuko ngokukhipha imiyalezo ebalulekile mayelana nokuhlela, intuthuko kanye nokuphathwa kwamadolobha kubaholi bomphakathi besizukulwane esizayo. Lo mbiko uphakamisa izinyathelo zokwenza amadolobha ethu abe ngcono, abandakanye wonke umuntu futhi abe yizindawo ezisebenza kahle nangempumelelo kulabo abahlala kuzo.4.4. Ukungenelela kukahulumeni sekuqala ukuthela izithelo futhi omasipala abasekelwa ngokusebenzisa izinhlelo ezifana neMazibuyele Emasisweni baya ngokuba ngcono futhi babonisa izimpawu zokuthuthuka. Kungenye yezinkomba zenqubekela phambili eyenziwayo ekuqedeni ukuhlelwa kwendawo kwesikhathi sobandlululo kanye nokwenza ngcono ukuhlinzekwa kwabantu ngezidingo. Kugqamisa impumelelo enkulu eguqule izindawo zethu zasemadolobheni zaba yizindawo zentando yeningi lapho zonke izakhamuzi zikhululekile ukuxhumana. Lokhu kwenanela Umbiko Kamcwaningimabhuku-Jikelele ngesimo seZimali Zomasipala obonakalisa ukuba ngcono okukhulu kweMiphumela Yokucwaningwa Kwamabhuku eminyakeni yezimali emi-5 edlule kusukela ngowezi-2010/11 kuya kowezi-2014/15. Umbiko Wezimali Womasipala wezi-2015 okhishwe yiNhlangano Yezibalo YaseNingizimu Afrika ngenye yezinkomba zokuthi uhulumeni uyakwazi ukuhlinzeka izinsizakalo eziyisisekelo ezisezingeni eliphezulu ebantwini. Ngokusho Kwenhlolovo Yomphakathi yowe-2016 yeNhlangabo Yezibalo YaseNingizimu Afrika, abantu bezwe abakhulayo ngesibalo basesimweni esingcono kakhulu kunangaphambili.4.5. IKhabhinethi iyakuqinisekisa ukweseka kwayo inkululeko yabezindaba, inkululeko yokukhuluma kanye nelungelo lanoma yimuphi umuntu lokuthola ulwazi eNingizimu Afrika. Lawa malungelo, aqukethwe ngokucacile kuMthethosisekelo, futhi ayohlala ehlonishwa futhi evikelwe nguwo wonke umuntu.Indima ye-SABC njengenhlangano esakazela umphakathi ibalulekile ekuthuthukiseni intando yethu yeningi esafufusa. Izingxoxo zamanje ngezinqumo zokuhlela ze-SABC mayelana nokusakazwa kwezithombe zodlame kanye nokulinyazwa kwempahla kumele iqhutshwe ngendlela eyakhayo nezosebenza ukuqinisa intando yeningi yethu.IKhabhinethi isenethemba lokuthi inhlangano yokusakazela umphakathi isazoqhubeka nokubhekelela izimfuno nezidingo zabo bonke abantu baseNingizimu Afrika.4.6. Ukukhuphuka kweNingizimu Afrika ngamaqophelo ayi-14 kuNkomba Yokusebenza Kwezokuthuthwa Kwempahla Yebhange Lomhlaba yowe-2016 isitshela ukuthi iNingizimu Afrika ngokuqinisekile iyasebenza. INingizimu Afrika ilele endaweni yama-20 emazweni ayi-160 ahlolwe yinhlolovo, ikhuphuka isuka endaweni yama-34 ngowe-2014. Ukuhamba kalula kwezimpahla kanye nezinsizakalo kunomthelela omkhulu ekuncintisaneni kwezwe, kakhulukazi njengendawo yotshalomali.4.7. IKhabhinethi ithole imibiko evela kulabo Ngqongqoshe: oWezokumbiwa Phansi, oWezabasebenzi noweZezimali kulandela ukuxoxisana kwabo okwakhayo nokusetshenziswana nabo emkhakheni wezamabhange. Umphumela walo mbiko uzokhishwa khona maduze.4.8. IKhabhinethi iyawamukela uMbiko Wenhlolovo Yomphakathi Yowe-2016 ovela kuNhlangano Yezibalo YaseNingizimu Afrika obonisa inqubekela phambili esesiyenzile njengezwe ezindaweni ezibalulekile zokulethwa kwezinsizakalo, ikakhulukazi mayelana nokuphila isikhathi eside kwabantu bakithi.Lezi zibalo ziyisikalo esibalulekile esizokhomba ukuhlela okuyiqhinga likahulumeni, ikakhulukazi uhulumeni wasekhaya omusha futhi ozongena emva kokhetho lomhla zi-3 kuNcwaba. Uhulumeni uzongenelela ukuxazulula izinselelo ezivezwe kumbiko ngokusebenzisa iNhlosombono yoHlelo Lokuthuthukiswa Kwezwe yowezi-2030, nokuwuhlelo lwabantu, oluphethwe ngabantu.4.9. IKhabhinethi ihalalisela laba abalandelayo:UNkosinathi Maphumulo, odume ngelika-Black Coffee, ngokuba ngowokuqala eNingizimu Afrika ukunqoba uMklomelo Ohlonishwayo we-Black Entertainment Television (i-BET) Best International Act: Africa.I-Bafana Bafana ngokunqoba uMqhudelwano wezi-2016 weNdebe ye-COSAFA. Leli qembu elinabadlali abaningi abaneminyaka engaphansi kwe-23 lizosiza kakhulu empumelelweni yezwe ngomuso emiqhudelwaneni yomhlaba.Amabhokobhoko ngokunqoba ku-Ireland kumdlalo wesithathu okuholele ekutheni anqobe uchungechunge lwemidlalo emithathu.Abanqobe imiklomelo eMcimbini Wokuhlonishwa Ngezindondo Wenhlangano Kazwelonke Yesayensi Nezobuchwepheshe weHlandla le-18 nokuyimiklomelo ebaluleke kakhulu kwezesayensi, ezobunjiniyela, ezobuchwepheshe nezokusungula (i-SETI) eNingizimu Afrika. Le miklomelo ihlonipha ababe nesandla ngokumangalisayo ku-SETI ngokukhuthaza kanye nokuklomelisa umsebenzi omuhle.IDolobha LaseTshwane elithole ukuhlonishwa komhlaba eMiklomelweni Yosuku Lomhlaba Lwe-WI-FI njengedolobha elihamba phambili kwezokusungula noma Uhlelo Lukahulumeni lokunciphisa iGebe Lokwehlukana Kwezobuchwepheshe. Le miklomelo ibibanjelwe kuNgqungquthela ye-Wireless Global e-United Kingdom. I-WI-Fi Yamahhala YaseTshwane (eyaziwa nge-TshWi-Fi) ixhumanise izakhamizi eziyizigidi ezingu-1.8 ku-inthanethi Yenhlokodolobha ekusatshalalisweni okukhulu kunakho konke kwe-WI-FI yamahhala kamasipala ezwenikazi lase-Afrika. Ukusatshalaliswa kuwumphumela wokusebenzisana ne-Project Isizwe.4.10. IKhabhinethi idlulisa amazwi enduduzo:Kumazwe asanda kuhlaselwa ngabashokobezi, kuhlanganisa i-Somalia, i-Turkey, i-Bangladesh kanye ne-Iraq. INingizimu Afrika ihambisana nawo wonke amazwe omhlaba ekugxekeni zonke izinhlobo zobushokobezi.Ngokudlula emhlabeni kukamfundisi ohlonishwayo, umbhali futhi umholi uyincithabuchopho, uSolwazi Adam Small.Kumndeni nabangani bakaNgqongqoshe Wezolimo eLimpopo u-Joy Matshoge oshone engozini yemoto eMokopane, eLimpopo.Kumndeni kasomabhizinisi odumile u-Don Mkhwanazi owadlala indima ebalulekile ekufukulweni kwabantu abamnyama ababencishwe amathuba ngaphambilini kanye nokuqhuba izinguquko kwezomnotho ezweni. Ubengumsunguli Wenhlangano Yabaphathi Abamnyama.5. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.5.1. IBhodi Lezokweluleka Lehhovisi Likazwelonke Lokusingathwa Kwamalungelo Abaqambi Nabasunguli isikhathi esiyiminyaka emine:a) Nkz. Morne Barradas;b) Dkt. Antonel Olckers;c) Mnu. Mkhetwa Alvin Maluleke;d) Dkt. Carol Bernice Nonkwelo;e) Slz. Deresh Ramjugernath;f) Nkz. Mary Tumelo Mashabela (oqokwe kabusha);g) Mnu. Duncan Raftesath (oqokwe kabusha);h) Mnu McLean Sibanda (oqokwe kabusha futhi onguSihlalo); kanye no-i) Mnu Vishen Pillay.5.2. Isikhungo Sikazwelonke Sokulahlwa Kwemfucuza Enamakhemikhali Enonzi Anobungozi:a) Ukuphakanyiswa kukaDkt. Wolsey Otto Barnard, ovela eMnyangweni Wezamandla, njengeSikhulu Esiphezulu Esiyibamba, isikhathi esiyiminyaka emithathu.5.3. IBhodi Labaqondisi leNhlangano Kazwelonke Elawula Ezamandla eNingizimu Afrika:a) Mnu. Yusuf Adam5.4. Amalungu aqokelwe iBhodi Lezindaba Zabathengisi Bezakhiwo isikhathi esiyiminyaka emithathu:a) Eugenia Xoliswa Kula-Ameyaw Gyarko;b) Nkosinathi Biko;c) Amanda Zolisa Cuba;d) Jill Corfield;e) Johannes (Jan) Frederick Davel;f) Thandiwe Sylvia January-McLean;g) Manare Jeoffrey Legodi;h) Phumzile Peterson Makhosana;i) Rev. David Gauta Mogomane;j) Viloshnee Naidoo;k) Yusuf Patel;l) Mmatlou Hellen Phaleng-Podile;m) Thembeka Semane;n) Frans Johannes Van der Westhuizen; kanye no-o) Christoffel Willem Weilbach;Imibuzo ingaqondiswa ku:Mnu Donald LiphokoIselula: 082 901 0766 "
Isitatimende se-Lekgotla yeKhabhinethi kaNcwaba 2016,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/zu/speeches/statement-cabinet-lekgotla-august-2016-22-aug-2016-0000,"IKhabhinethi ibambe i-Lekgotla yayo kusukela mhla ziyi-16 kuya mhla ziyi-19 Ncwaba 2016 eSefako Makgatho Presidential Guesthouse ePitoli.I-Lekgotla yeKhabhinethi yangoNcwaba 2016 ibe nguphawu oluyinkomba yokuthi isikhathi sokuba sehhovisi kukahulumeni owathatha izintambo zokubusa ngowezi-2014 sesiphakathi naphakathi.I-Lekgotla yeKhabhinethi ihalalisele iNingizimu Afrika ngokuba noKhetho Lohulumeni Bezindawo olunokuthula, olukhululekile nolungacwasi obelubanjwe mhla zi-3 Ncwaba 2016.I-Lekgotla ibanjwe esimweni esiqhubekayo sesimo sezomnotho esingazinzile esibangelwa ngamaphuzu anhlobonhlobo alapha ekhaya nawangaphandle, kanjalo nengcuphe ehlala ilengela ekhanda lokleliswa kwethu kwezezikweletu emazweni angaphandle.I-Lekgotla ihlinzeke ngethuba lokuthi iKhabhinethi idlinze ndawonye njengethimba ngokuqaliswa ukusebenza kohlelo lukaHulumeni lokusebenza futhi ihlinzeke ngezifundo ezimqoka ngokuqaliswa kokusebenza koHlelo Lwentuthuko Lukazwelonke oseludingidwe kabanzi noluyimpumelelo, nokuyilona oluqinisa Uhlaka Lokusebenza Lwesikhathi Esimaphakathi lowezi-2014-2019.Izinqumo ezinqala zithathiwe maqondana nezinhlelo ezibambekayo ezisebenzisekayo ezizothatha ukuqaliswa ukusebenza koHlaka Lokusebenza Lwesikhathi Esimaphakathi lowezi-2014-2019 kanye noHlelo Olunamaphuzu Ayisishiyagalolunye zikubeke ezingeni eliphakeme. Lezi zinhlelo zidinga yonke imikhakha, ebandakanya uhulumeni, izinhlangano zomphakathi, abamabhizinisi kanye nabasebenzi, ukuba ifingqe imikhono isebenzisane ndawonye ukuqinisekisa ukuthi ndawonye sithatha iNingizimu Afrika siyibeke esicongweni sokuthuthukiswa komphakathi okuqinile kanye nokukhula komnotho.Izinhlelo ezibambekayo sezibekiwe ukuqinisa ukuqaliswa kokusebenza onyakeni wezimali olandelayo, okuzophinda kuvumele uhulumeni ukuba ahambelanise Uhlaka lwakhe Lokusebenza Lwezindleko Lwesikhathi Esimaphakathi (i-MTEF) kanye nokuqaliswa ukusebenza koHlelo Olunamaphuzu Ayisishiyagalolunye.ILekgotla yeKhabhinethi igxile ezindaweni eziyisithupha ezisemqoka:1. Eyokuqala, ukubuyekezwa kwezomnotho obanzi womhlaba wonke nowalapha ekhaya kudingidwe ndawonye kanye nezinye iziphakamiso zokuhlanganiswa kwezomnotho kanye nezikhwama zezimali onyakeni olandelayo nangale kwawo. Lokhu kuvumele iKhabhinethi ukuba ikwazi ukubeka izinqumo zayo zokukhula komnotho kanye nezikhwama zezimali engqikithini yezomnotho womhlaba wonke.1.1. Ukusimama komhlaba wonke kwezomnotho kusalindeleke ukuba kuqine kodwa ngezinga eliphansi kunalelo ebeliqaguliwe ngaphambilini, njengoba ukuphuma kwe-Britain kwiNhlangano Yamazwe ase-Europe (i-EU) – i-Brexit - kunomthelela ongemuhle ekukhuleni komnotho womhlaba wonke. Amazwe ase-Afrika aseningizimu ne-Sahara abonisa izimo zomnotho obanzi eziyinselele njengoba imithombo yayo yezeminotho emikhulu yehlela emazingeni aphansi okuthengiswa kwemikhiqizo kanye nezimpahla.1.2. Ezinye izingcuphe zibandakanya ukuvuleleka ebungozini okungenzeka ohlelweni lwezokubhanga lwaseYurophu; uzinzo lwezezimali kumazwe  aisafufusayo; izingcuphe zesimo sezombusazwe, ukushintshashintsha kwesimo sezulu kanye nezingcuphe zezempilo.1.3. Uhlaka lokusebenza lwesikhathi esimaphakathi luqinisa izinzuzo zomphakathi esimweni sezomnotho esintekenteke. Uhulumeni usalokhu ezibophezele ukuhlangabezana nezinjongo zakhe zezikhwama zezimali zesikhathi esimaphakathi futhi uzothatha izinyathelo ezengeziwe ukwenza lokho uma izimo zivuma.1.4. Izibophezelo zakusasa zombuso zizoncika ezinguqukweni ezigxile ekuphatheni ngempumelelo, kanye nokubamba iqhaza kwalabo bomkhakha ozimele.2. Okwesibili, i-Lekgotla yeKhabhinethi iphinde yadlinza maqondana nokuqaliswa ukusebenza koHlelo Olunamaphuzu Ayisishiyagalolunye ukuze lukhulise umnotho waseNingizimu Afrika olwamenyezelwa nguMongameli uJacob Zuma Enkulumweni yakhe Echaza Isimo Sezwe ayethula ngoNhlolanja 2015.2.1. Ukugxila bekubekwe ezinhlelweni ezisemqoka kanye nemiklamo ukuze kuqiniswe ukuqaliswa kokusebenza koHlelo Olunamaphuzu Ayisishiyagalolunye onyakeni wezimali olandelayo. Lokhu kuholele ekwamukelweni kwemiklamo esemqoka enomthelela ophezulu onyakeni wezimali ozayo kanye nangale kwawo ehlose ukuba nomthelela omuhle kakhulu kwezomnotho ngokuqaqa amafindo asemqoka kwezomnotho.2.2. IKhabhinethi ithathe izinqumo zobuqhinga ukuvikela ukuqaliswa kokusebenza okunomthelela ophezulu koHlelo Lokusebenza Lwenqubomgomo Yezezimboni (i-IPAP) kubandakanya:Ukuthi Umnyango Wezamabhizinisi Kahulumeni kanye noMnyango Wezezimali Kuzwelonke bazohlanganisa ukuthengwa kwezitimela kube sesikhungweni esisodwa (i-Transnet) ukuqinisekisa ukusebenza ngendlela egculisayo kanye nokuthotshelwa kwenqubomgomo yokuthengwa kwempahla yalapha ekhaya.Ukuphothula ukuhlolwa kwezibonelelo zezezimali ezinikwa abamabhizinisi ukuqinisa izimo zokuzibophezela kanye nokuzuza lokho okuyifanele kakhulu imali yakho ukuthuthukisa ukukhula komnotho okufaka konke phakathi.Uhlelo lweezibalo zohwebo olusungulwe liBhange Lombuso LaseNingizimu Afrika, uMnyango Wezezimali Kuzwelonke, Inhlangano Yokuqoqwa Kwentela eNingizimu Afrika (i-SARS) kanye neSikhungo Sezezibalo eNingizimu Afrika (i-Stats SA) luzohlonza futhi lubambe ukuphuma nokungena kwezimali okungekho emthethweni.Ukwethula izichibiyelo zezomthetho ukuze kuqaliswe ukusebenza kwenqubomgomo yokubekela eceleni ama-30% (uMthethosivivinywa Wokuthengwa Kwezimpahla omusha osungulwe nguMnyango Wezezimali Kuzwelonke) ngoNdasa 2017 kanye nokuthukulula amandla amabhizinisi asafufusa (ama-SMME), imifelandawonye kanye namabhizinisi asemalokishini kanye nawasezindaweni ezisemakhaya.Ukuqaliswa ukusebenza kweZimiso Zokuthengwa Kwemisebenzi Ngokuchemile ekupheleni kukaNcwaba 2016 njengesinyathelo sesikhashana kulo mngenelelo ojule kabanzi.2.3. Uhulumeni uzoqhubeka nokugxila emikhakheni eqasha abantu abaningi, kubandakanya nesidingo sezindlela ezinhlobonhlobo zokweseka umthelela omkhulu kwezemisebenzi, njengokusetshenziswa kwezinhlelo zethu zezibonelelo, phakathi kokunye: imboni yezimpahla zokugqoka, indwangu, isikhumba esishukiwe kanye nemboni yokuphakelwa kwezicathulo; imisebenzi yezolimo kanye nezinhlelo zamabhizinisi.2.4. Izinyathelo zokungenelela eziyimpumelelo kuMnotho Wasolwandle zizokhuphula imiklamo ukuthi ikwazi ukunweba ezokuvakasha zasogwini nezasolwandle ukuze kusungulwa amathuba emisebenzi eminingi.2.5. Ukuxazulula izingqinamba zikagesi ezikhona ezweni, Umnyango Wezamandla uzophothula Uhlelo Lwezamandla Oludidiyelwe kanye noHlelo Oludidiyelwe Lomthombo Kagesi ekupheleni kowezi-2016 ukuhlinzeka ngesiqiniseko ngamanani kagesi kanye notshalomali kwimiklamo yokuphehlwa kukagesi.2.6. Ikomidi loNgqongqoshe Abahlukahlukene (i-IMC) Lezokutshalwa Kwezimali, uMongameli uJacob Zuma onguSihlalo kulo lizodidiyela imiklamo yokutshalwa kwezimali eseqhulwini engama-40 kuhulumeni wonkana. Le miklamo engama-40 ibandakanya imisebenzi yokulungiswa kwemikhiqizo yezolimo kanye namapaki ezolimo, imisebenzi yezamandla kanye nezingqalasizinda, imisebenzi yezimboni okukhiqiza kanye nemiklamo yezinsizakalo. Le miklamo yakhethwa ngokugxila ekubeni nomthelela ophezulu kwezomnotho okuxhumene noHlelo Olunamaphuzu Ayisishiyagalolunye; ezokwazi ukuqala ukusebenza eminyakeni emibili; futhi ezokwazi ukuheha nolunye utshalomali kanye nemihlomulo yomphakathi.2.7. Umnyango Wezohwebo Nezezimboni uzophothula iqhinga lokujutshwa kwezobuchwepheshe obusungulwe lapha ezweni ngaphakathi ekupheleni kowezi-2016. Ngaphezu kwalokho, Umnyango Wezesayensi Nobuchwepheshe kanye noMnyango Wezezimali Kuzwelonke bazobeka izimali ezengeziwe ukuqinisa nokwandisa Isikhwama Somkhakha Wokuqamba Kabusha ngokusebenzisa Isikhwama Sokweseka Ezomnotho Ezincintisanayo.2.8. Ukongiwa kwamanzi kuyaqhubeka nokubekwa eqhulwini kanye nokuncishishwa kokulahlekelwa amanzi. NgoMandulo 2016, izivumelwano kumele ziphothulwe nomasipala abanezinga eliphezulu lokulahlekelwa ngamanzi, ukuze kugqugquzelwe ukubekwa kwezikhungo, kanti futhi uhlaka olucacile lokuxhaswa ngezimali kumele luphothulwe.2.9. Ukusheshisa ukuqaliswa ukusebenza kweQhinga Lokuxhumeka laseNingizimu Afrika ukuze kuxhunywe izikole, izikhungo zezempilo kanye namahhovisi kahulumeni, iNqubomgomo yoLwazi Lwezobuchwepheshe Kwezokuxhumana (--ICT) izophothulwa futhi igunyazwe. Ithimba Elizobhekana Ne-inthanethi Esheshayo lizosungulwa ukusheshisa ukuqaliswa kokusebenza kwale Nqubomgomo ye-ICT.3. Okwesithathu, iKomidi Labaphathi (i-MANCO) leKhomishana Yokudidiyela Ingqalasizinda KaMongameli (i-PICC) lethulele i-Lekgotla umbiko osezingeni eliphezulu maqondana nokuqaliswa ukusebenza kohlelo lukazwelonke lokuthuthukiswa kwengqalasizinda kanjalo nezinhlelo ezibambekayo zokuqaliswa ukusebenza kwengqalasizinda onyakeni wezimali olandelayo nangalena kwawo. Umsebenzi we-PICC uhanjelaniswe ngokusondelene nalowo woHlelo Olunamaphuzu Ayisishiyagalolunye.4. Okwesine, umbiko ofingqiwe wenqubekelaphambili maqondana nokuqaliswa ukusebenza koHlaka Lokusebenza Lwesikhathi Esimaphakathi (i-MTSF) yowezi-2014-2019 wethulwa, nowagxila kakhulu ekubuyekezweni kwezingxenye ezisemqoka ze-MTSF yezi-2014-2019 ukuze kwenziwe ngcono ukuqaliswa kokusebenza onyakeni wezimali olandelayo.4.1. Ngenkathi kwamukelwa umsebenzi osuwenziwe kuze kube manje oHlelweni Olunamaphuzu Ayisishiyagalolunye, kuphinde kwavunywa ukuthi ukusetshenziswa ngesivinini esiphezulu kuyadingeka ukuze kuthuthukiswe ukukhula komnotho.4.2. Uhlelo lokusebenza ukuze kuqinisekiswe ukusetshenziswa kwezimali eningi kwimisebenzi emaqondana nokulondolozwa kwengqalasizinda kamasipala kanye nokuqinisa ukuphathwa ngendlela efanele kwempahla eyimali luzosungulwa futhi luqaliswe ukusebenza ukwandisa isikhathi sokuphila kanye nekhwalithi yezimpahla zethu zengqalasizinda.4.3. IKhabhinethi inqume ukuqalisa uhlelo lukazwelonke maqondana nezingxoxo Zesivumelwano Sokusebenzisana phakathi kwabasebenzi, abamabhizinisi kanye nohulumeni ukuze kugqugquzelwe ukukhula komnotho futhi kuncishiswe nokulahleka kwemisebenzi.5. Okwesihlanu, ngaphezu kokuhanjelaniswa kwe-MTEF noHlelo Olunamaphuzu Ayisishiyagalolunye, uMnyango Wezezimali Kuzwelonke kanye noMnyango Wezokuhlela, Ukuqapha kanye Nokuhlola bethule izincomo zabo emsebenzini owenziwe onyakeni odlule ukuhambelanisa isabelomali sikazwelonke noHlelo Lwentuthuko Lukazwelonke kanjalo noHlaka Lokusebenza Lesigaba Esimaphakathi (i-MTSF) lwezi-2014-2019.5.1. Uhulumeni usehlonze iqoqo lezinto eziseqhulwini zesabelomali sezi-2017/18 ezigxile ekugcineni amazinga emali echithwa kwingqalasizinda, ukuqinisa ukwesekwa kokuthuthukiswa kwamakhono kanye nokugcina amazinga angempela ezimali ezisetshenziselwa abantu abahluphekayo.5.2. Umsebenzi wokuhlonza izindlela zokusebenza ezigculisayo kanye nokongiwa kwezimali esikhathini esisele se-MTEF uzoqhubeka.6. Okwesithupha, i-Lekgotla iphinde yadlinza ngenqubekelaphambili esiyenziwe kanye nezinyathelo ezilandelayo ekuguqulweni kwezinkampani eziphethwe ngumbuso (ama-SOC) kusukela kwi-Lekgotla yeKhabhinethi yangoNhlolanja 2015. Lokhu kuhambisana nendima ebalulekile edlalwa ama-SOC ekuguqulweni okubanzi kwesimo senhlalo nesomnotho okugqugquzelwe ohlelweni lukahulumeni owathatha izintambo zokubusa ngowezi-2014.6.1. Ukuqaliswa ukusebenza kohlelo lozinzo sekube nenqubekelaphambili enamazinga ahlukahlukene. Ukuqiniswa kobuholi ukuze bukwazi ukuqhubezela phambili amaqhinga okujika izinto kusalokhu kusemqoka.6.2. U-Eskom usube nozinzo kakhulu nalapho kokubili ukwenziwa kwemisebenzi yawo kanye nokusebenza kwezezimali zawo kudlondlobala khona.6.3. Ikomidi loNgqongqoshe Abahlukahlukene lizoqhubeka nokwengamela eminye imisebenzi yokungenelela eqondene namanye ama-SOC ayi-13.6.4. I-Lekgotla ibeke eqhulwini ukuphothulwa koHlaka Lothengisa Amasheya, oluzoba yisisekelo sohlaka lokusebenza lezomthetho lokuguqulwa kwama-SOC ngoLwezi 2016.6.5. Umsebenzi uzoqala futhi wokusungulwa koMkhandlu KaMongameli Wokudidiyelwa Kwama-SOC ozohlinzeka uMongameli uZuma ngokwenzekayo maqondana nezinqumo zobuqhinga kanye nezinyathelo zokungenelela zokusungula ama-SOC adlala indima enoguquko embusweni ogxile obeka eqhulwini intuthuko.Izinqumo kanye nezinhlelo eziphuma kwi-Lekgotla yeKhabhinethi zizoqinisa ukuqaliswa ukusebenza kohlelo lukahulumeni lokusebenza futhi zinikeza ithemba lokuthi iNingizimu Afrika isesicongweni sokuthuthukiswa okuqinile komphakathi kanye nokukhula komnotho.7. Umngcwabo Okhethekile Osemthethweni7.1. IKhabhinethi ibuhlungu kakhulu ngokudlula emhlabeni kukaNgqongqoshe waphambilini Wezemidlalo Nokungcebeleka, uMfundisi u-Arnold Makhenkesi Stofile. Njengesishoshovu esimnkantshubovu sezepolitiki, wabamba iqhaza kuzo zonke izinsika zikahulumeni, ezinhlakeni ezinhlobonhlobo zesifundazwe, zikazwelonke kanye nasemazweni omhlaba.7.2. UMongameli uJacob Zuma umemezele ukuthi uMfundisi uStofile uzonikezwa Umngcwabo Okhethekile Osemthethweni ngokoMkhakha 2 weNqubomgomo Yomngcwabo Kahulumeni Osemthethweni kanye Nomngcwabo Wesifundazwe Osemthethweni. Njengoba sikhumbula lo mholi oqavile wezwe lethu, inkonzo yesikhumbuzo esemthethweni kamufi uMfundisi Stofile iyaqhubeka khona namuhla, ngehora le-11 ekuseni e-Abbotsford Christian Centre e-East London. UMongameli uZuma uyalele ukuba iFulegi Lesizwe lindizele phansi kuzona zonke izigxobo ezinefulegi lesizwe kwiRiphabhulikhi yaseNingizimu Afrika ngosuku lomngcwabo.7.3. Umufi uMfundisi Stofile uzobekwa endlini yakhe yokugcina enkonzweni yomngcwabo ezobanjelwa eNyuvesi i-Fort Hare lapho ayenguShansela khona, ngoLwesine mhla zingama-25 Ncwaba 2016 e-Alice, eSifundazweni saseMpumalanga Kapa. UMongameli uZuma uyokwethula inkulumo eqavile ngomlando kamufi emngcwabeni kaMfundisi uStofile ongasekhoyo.Sidlulisa amazwi enduduzo nokudabuka kwethu okukhulu emndenini wakhe kanye nabangani ngalesi sikhathi esibuhlungu nesinzima kangaka.Lala Ngoxolo Tata Stofile.Imibuzo:Donald LiphokoInombolo kamakhalekhukhwini: 082 901 0766"
Isitatimende Somhlangano WeKhabhinethi wangomhla zingama-31 Ncwaba 2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/zu/speeches/statement-cabinet-meeting-31-august-2016-2-sep-2016-0000,"1. Ukuqaliswa kokusebenza Kwezinhlelo Zikahulumeni Ezisemqoka1.1. UMongameli uJacob Zuma uhole ithimba lezithunywa zikaHulumeni waseNingizimu Afrika ebelihambele Inkomfa yama-36 Ejwayelekile Yezinhloko Zemibuso Yenhlangano Ethuthukisa Amazwe aseNingizimu ne-Afrika (i-SADC) ebanjwe kusukela mhla zingama-30 kuya mhla zingama-31 kuNcwaba ngaphansi kwendikimba ethi: “Ukunxenxwa Kwezinsiza ukuze Kutshalwe Izimali Kwingqalasizinda Eqinile Yezamandla ukuze Kwenziwe i-SADC Engosozimboni Ngokuphelele kanye Nokuqhakaza Kwesifunda”.Inkomfa igxile esidingweni sokwenza ngcono kokubili ukuthuthukiswa kwezimboni kanye nengqalasizinda ukuze kuthuthukiswe ukuhlanganiswa kanye nokuqiniswa kwezohwebo ngaphakathi esifundeni ukuze kubhekanwe nohlelo lwe-SADC lokuthuthukiswa okuqinile.Maqondana nesimo sezepolitiki nezovikeleka esifundeni, ukugxila kubekwe ezinguqukweni zomthethosisekelo, nasemkhakheni kahulumeni kanye nokuvikeleka ezweni laseLesotho, ukubuyisana kuzwelonke, ukuqaliswa kokusebenza Komkhombandlela we-SADC maqondana neMadagascar kanye nenkulumo-mpendulwano kazwelonke maqondana namalungiselelo okhetho lukazwelonke oluzoba se-Democratic Republic of the Congo.IKhabhinethi ihlanganyela kanye noMongameli uJacob Zuma ngokudlulisa amazwi okubonga Emazweni Angamalungu e-SADC ngeqholo lokuqoka iNingizimu Afrika njengoSihlalo ozothatha izintambo we-SADC ngoNcwaba 2017.1.2. IKhabhinethi iyamukele ingqophamlando Yotshalomali lwezigidigidi eziyi-11 zamarandi olwenziwe ngabe-Beijing Automobile International Corporation (i-BAIC) ukuze kusungulwe inkampani ezokhiqiza izimoto Esizindeni Sokuthuthukiswa Kwezimboni saseCoega.Lesi sivumelwano siwutshalomali olukhulukazi lwezezimoto e-Afrika eminyakeni engama-40 futhi siqinisekisa izwe njengendawo ehamba phambili yokutshalwa kwezimali yabakhiqizi bezezimoto emhlabeni wonke jikelele.Lokhu kuvunyelwe ukwenzeka ngenxa yezinqubomgomo zaseNingizimu Afrika ezeseka imiklamo yotshalomali, ikakhulukazi Uhlelo Lokukhiqizwa kanye Nokuthuthukiswa Kwezezimoto oseluhehe abakhiqizi bezezimoto abavela emhlabeni wonkana.Utshalomali lwe-BAIC lungumphumela weSigcawu Sokubambisana phakathi kweChina ne-Afrika (i-FOCAC) esasibanjelwe eGoli ngoZibandlela 2015, lapho uMongameli uJacob Zuma kanye noNdunankulu waseChina u-Xi Jinping bacikica khona izivumelwano phakathi kwala mazwe mabili ezingekho ngaphansi kwama-26 ezibiza inani elilinganiselwa ezigidigidini eziyi-100 zamarandi.Lo mklamo ubeka isifundazwe saseMpumalanga Kapa njengesilulu sokukhiqizwa kwezezimoto futhi unamandla okujulisa uchungechunge lokuphakelwa kwazo, ukusungulwa kwamathuba omsebenzi kanye nokuthuthukiswa komnotho. Kulindeleke ukuba usungule imisebenzi eyizi-2 500 ngaphakathi kule nkampani yokukhiqiza izimoto kanye nemisebenzi engaphezu kwezi-10 600 kwezinye izinkampani ezisebenzisana nayo.Phambilini kulo nyaka uToyota wamemezela ukuthi uzokhiqiza uhlobo olusha lezimoto ze-Toyota Hilux ne-Fortuner njengengxenye yotshalomali lwezigidigidi eziyi-6.1 zamarandi ngenkathi u-BMW uzokwakha isitolo esisezingeni lomhlaba sokukhandwa komzimba wemoto.Lolu tshalozimali luyasiza ukuthuthukisa izinto zethu zikazwelonke eziseqhulwini zokuphemba kabusha ukukhula komnotho, ukolondoloza imisebenzi ekhona kanye nokusungula eminye ethe xaxa kwezomnotho.1.3. IKhabhinethi iyakwamukela ukwethulwa Kwesikhungo sokuqala Sezezimali Somfelandawonye Wabantu Besifazane Basemakhaya Kwezobuciko Nokubaza okwenziwe nguNgqongqoshe Wezokuthuthukiswa Kwezindawo Ezisemakhaya Nezinguquko Kwezomhlaba, uGugile Nkwinti.Isikhungo Sezezimali Semifelandawonye esaziwa ngokuthi i-Mzansi Rural Arts and Craft Financial Institution Cooperative, esabhaliswa phambilini kulo nyaka, sizosebenza njengesithangami sokubhanga sababazi basemakhaya abangamalungu emifelandawonye eyasungulwa KwaZulu-Natali, eMpumalanga Kapa, eLimpopo naseMpumalanga.Isikhungo sivumela laba bantu besifazane ukuba bakwazi ukufinyelela Uhlelo Lokukhokhelwa Lukazwelonke, imisebenzi ezenzekela yona, ukubika okushaya emhloleni nokunobuhlakani futhi sizovumela amalungu ukuba akwazi ukukhipha imali ezisefweni lapho ethenga ezitolo, kuma-ATM kanye nezinye izikhungo zezezimali zemifelandawonye eNingizimu Afrika yonkana.Eminye yemiphumela esemqoka yokwesekwa okuhlinzekiwe ibandakanya ukutholwa kwezitifiketi zokubhalisa ezisemthethweni, ama-akhawunti asebhange, izitifiketi zentela kanye nokuxhumekeka ezimakethe ezintsha zalapha ezweni ngaphakathi kanye nasezimakethe zasemazweni angaphandle. Lolu hlelo luwumzamo obumbene wokufukula abantu besifazane abasezindaweni ezisemakhaya abanamakhono kanye nolwazi lokusungula amabhizinisi ayimpumelelo.1.4. Ukwethulwa kwenqubomgomo ka-50/50 nguNgqongqoshe Wezokuthuthukiswa Kwezindawo Ezisemakhaya kanye Nezinguquko Kwezomhlaba, sekubonise ipulazi lokuqala lingena esigabeni sokuhlongozwa Kohlaka Lokusebenza Lenqubomgomo maqondana Nokulwela Amalungelo Athile Abantu Abasebenza Umhlaba, KwaZulu-Natali.Ipulazi iWestcliffe elinamahekthare angama-514 lakhiwe ngamahekthare angama-270 omoba, amahekthare ayi-140 emithi yokwenza amapulangwe kanye namahekthare ayi-10 emisebenzi yokuniselwa kweklabishi. Lesi sivumelwano sizobonisa abasebenzi kanye nabanikazi bamapulazi beba ngabanikazi ngokuhlanganyela bamabhizinisi okulima kumasipala wendawo yaseMshwathi, eduze naseGreytown.Phakathi kwezinye izinto, inqubomgomo ihlose ukuvikela ubude besikhathi sokusebenza sabasebenzi basemapulazini ngenkathi ifuna ukuguqula ukhondolo lobunikazi bomhlaba ezweni kanye nokunikeza abasebenzi amandla ukuze bakwazi ukuzitholela izabelo emabhizinisini okulima. Uhlaka lokusebenza lenqubomgomo ka-50/50 luhlose futhi ukwenza ngcono ukuguqulwa kwezomnotho womkhakha wezolimo.1.5. Ingqungquthela yowezi-2016 maqondana Nokuguqulwa Kwabezindaba Bamaphepha ebisingethwe nguMnyango Wezokuxhumana ukudingida ngokuguquko kanye nobungxubevange kwabezindaba bakuleli nakuba kuhlinzekwe ngenkundla kubabambiqhaza abanhlobonhlobo emkhakheni wabezindaba ukudingida izindaba eziseqhulwini zokuguqulwa kwabemithombo yezindaba baleli lizwe, ukuziphendulela kanye nobungxubevange.Ingqungquthela, ebigxile kubo bonke ababambiqhaza emkhakheni wabemithombo yezindaba bamaphepha, kusukela kubanikazi kuya ekugayweni kwamaphepha, ukusatshalaliswa kwawo, ucwaningo kanye nokukhangisa, izokuba yisisekelo sesihloko socwaningo oluhlobene nokuguqulwa kanye nokushintshwa kwabemithombo yezindaba bakudala kanye nabasha eNingizimu Afrika.1.6. INingizimu Afrika iqopha Inyanga Yezokuvakasha ngoMandulo ngaphansi kwendikimba ethi: “Ezokuvakasha Zawo Wonke Umuntu” ukugqugquzela izinto ezinikezelwa yizindawo ezinothile zokuvakasha zaleli lizwe kubo bonke abantu baseNingizimu Afrika.IKhabhinethi ikhuthaza bonke abantu ukuba basebenzisane ndawonye ukuqinisekisa ukuthi imigoqwane evimbela ukufinyeleleka iyasuswa futhi bonke abantu baseNingizimu Afrika bayanikezwa ithuba, futhi kuvuselelwa intshisekelo yabo yokuhambela izwe lethu elihlwabusayo nelihle kakhulu.1.7. Sinxusa bonke abantu baseNingizimu Afrika ukuba bagubhe amasiko ahlukahlukene esizwe sethu njengoba izwe liqopha Inyanga Yamagugu ngoMandulo ngaphansi kwendikimba ethi: “Amagugu Angabantu kanye Nezingqalabutho: Amagugu ethu Aphilayo”.Abantu baseNingizimu Afrika bayakhuthazwa ukuba bazigqaje ngamagugu ethu aphilayo futhi badlale indima ebonakalayo ukuwahlonipha, ukuwakhuthaza kanye nokuwalondoloza. Kubalulekile ukuthi njengesizwe sigubhe Amagugu ethu Angabantu Abasaphila kuzo zonke izingxenye zemiphakathi yethu.Isikhumbuzo semigubo yalo nyaka siqopha iminyaka engama-20 kusukela Usuku Lwamagugu lwamenyezelwa ngowe-1996 futhi kufanele sisebenzise lolu suku ukusingatha amagugu ethu ahlanganyelwe ukwakhela phezu kwenqubekelaphambili yethu esiyenziwe kusukela ngowe-1994 ekusunguleni iNingizimu Afrika ebumbene.1.8. IKhabhinethi ithiwe fahla fahla maqondana neNyanga Yemisebenzi Kahulumeni yowezi-2016 ngenyanga kaMandulo ngaphansi kwendikimba ethi “Udaba Lwemisebenzi Kahulumeni Lokukhula Okuphelele Lubalulekile: Ukubeka i-Batho Pele kwelinye izinga ukuqhubekisela Imisebenzi Kahulumeni Phambili”.Inyanga Yemisebenzi Kahulumeni yalo nyaka iphinde yenzeke phakathi naphakathi nehlandla likahulumeni owathatha izintambo zokubusa ngowezi-2014 kanye nangemuva kwenyanga eyodwa nje kudlule ukhetho lohulumeni bezindawo. Lolu hlelo oludonsa inyanga yonke luyingxenye esemqoka Yobuqhinga Bokuvuselela i-Batho Pele obuhlose ukwakha kabusha imigomo yokuziphatha kahle, ukuzethemba, ukuzigqaja kanye nobungoti bezisebenzi zikahulumeni ekuhlinzekweni kwezimpahla kanye nezinsizakalo zikahulumeni.Abasebenzi Bemisebenzi Kahulumeni kuhulumeni wonkana bazosebenzisa le nyanga ukuxoxisana kanye nokubonisana nezakhamuzi kanye nabanye ababambiqhaza bakahulumeni mayelana nesidingo sokuhanjiswa ngendlela egculisayo kwezidingongqangi. Lokhu kuyingxenye yokuqinisa ukuqaliswa kokusebenza koHlelo Lokuthuthukiswa Kwezwe ngokuba negalelo maqondana nokwakha isizwe esinamandla esidlala indima ethuthukisayo kanye nenoguquko.1.9. Isonto Lonyaka Lama-Thusong Service Centre kusukela mhla ziyi-19 kuya mhla zingama-23 Mandulo 2016 lizobanjwa ngaphansi kwendikimba ethi: “Ama-Thusong Service Centre – Ukuqhubezela Imisebenzi Kahulumeni phambili: Sindawonye, Siyanakekela, Siyasebenza”. Leli sonto liqhakambisa ulwazi lukahulumeni, izinsizakalo kanye namathuba atholakalayo ema-Thusong Service Centre ezweni lonkana. Imicimbi isihleliwe ukugubha leli sonto kanye nokudweba isithombe sezinto esezizuzwe yilezi zikhungo kusukela zasungulwa ngowe-1999.1.10. Uhulumeni wethule uphawu Lohlelo Lokuthuthukiswa Kwezwe (i-NDP) kanye neqhinga lokuxhumana. Izimpawu ezibonakalayo ze-NDP zizohlanganisa futhi zidwebe isithombe semizamo kahulumeni maqondana nenqubekelaphambili esiyenziwe ekuqalisweni kokusebenza kwe-NDP ngokusebenzisa uphawu olubonakalayo.2. Izinqumo zeKhabhinethi eziqavile2.1. IKhabhinethi igunyaze indlela yokusebenza efaka konke yeNingizimu Afrika yokubamba iqhaza kwayo kwi-G20 yalo nyaka engaphansi kweHhovisi likaMongameli waseChina, yamukele indikimba efaka konke yokusebenza “Maqondana Nomnotho Womhlaba Wonke Oqanjwe Kabusha, Onomdlandla, Obumbene futhi Obanzi”.Ukugxila okukhulu kwe-G20 kumaqondana nokukhuphula ukubambisana phakathi kwamazwe amaningi ukwenzela ukusimama komnotho womhlaba wonke, ukuletha uzinzo ohlelweni lwezezimali lomhlaba wonke, ukukhuthaza ukukhula okuqinile komnotho kwesikhathi eside kanye nokuqinisa ukulawulwa kwezomnotho womhlaba wonke.UMongameli uJacob Zuma uzohambela Inkomfa ye-G20 eHangzhou, eChina mhla zizi-4 nangamhla zi-5 kuMandulo 2016. Ukubamba iqhaza kweNingizimu Afrika kwi-G20 kwenzelwa ukuhlinzeka ngomcabango onobuqhinga ekusunguleni isithangami sezinqubomgomo zezomnotho kanye nezamazwe omhlaba esizogqugquzela futhi sixoxisane ngemiphumela engungqaphambili yeNingizimu Afrika, iAfrika kanye namazwe asathuthukayo. Inkomfa ye-G20, okokuqala emlandweni, izokwephula irekhodi ngokuhanjelwa yinqwaba yamazwe asathuthukayo.2.2. Ukukhishwa Kwezibalo Zonyaka Zobugebengu zowezi-2015/16, eziqokelelwe enqolobaneni yolwazi bobugebengu obubikwe emazingeni eziteshi zamaphoyisa futhi bagunyazwa buzoshicilelwa mhla zi-2 kuMandulo 2016.Ukukhishwa kwezibalo kunegalelo maqondana nomphumela onobuqhinga othi ‘Bonke abantu eNingizimu Afrika baphephile futhi bazizwa bephephile’.Izibalo zobugebengu ziyinkomba ebalulekile yempi kahulumeni yokulwisana nobugebengu ngokubambisana nemiphakathi, abasebenzi kanye nabamabhizinisi. Izibalo kumele zibhekwe ngaphakathi kwengqikithi yokukhula kwabantu kanye nesimo sezomnotho. 2.3. IKhabhinethi yamukele umbiko maqondana Nemiphumela Yomhlangano Weshumi Nambili Wengqungquthela Yamazwe Angamalunga  Esivumelwano Sezizwe Ezihlangene Sokunqanda Ukuba Ugwadule Komhlaba (i-UNCCD COP12) owawubanjelwe e-Ankara, eTurkey kusukela mhla ziyi-12 kuya mhla zingama-23 Mfumfu 2015.INingizimu Afrika yahlonzwa njengomunye wabahlomuli bohlelo lokweseka ukumiswa kwezinjongo ze-UNCCD, oluzosiza amazwe ukuba azakhele ezawo izinjongo zikazwelonke zokuzithandela ngokuhambelana nezimo zikazwelonke kanye nezinto eziseqhulwini zentuthuko.INingizimu Afrika iyakwamukela ukufaka umhlaba wonke kweSivumelwano kanye nesidingo sokusiza wonke amazwe ahlukunyezwe ukuba ugwadule komhlaba, ukuguguleka komhlaba kanye nesomiso nokuzoba nembuyiselo ngokuqinisekisa ukuthi izinkinga ezinjengalezi zizobhekelelwa noma yikuphi lapho ezenzeka khona emazingeni alapha ezweni ngaphakathi kanye nasemazweni omhlaba. Lokhu kuzoqinisekisa ukubandakanywa okuphelele futhi kwenze ngcono ubudlelwano phakathi kwamazwe aseNyakatho naseNingizimu ne-Ikhweyitha kanye nokubambisana.2.4. IKhabhinethi igunyaze ukusingatha ngokubambisana kweNgqungquthela yesibili Yomhlaba Yokuncelisa Ibele okuzokwenziwa nguMnyango Wezempilo kanye nenhlangano i-International Baby Food Action Network, kusukela mhla ziyi-11 kuya mhla ziyi-14 Zibandlela 2016, ngaphansi kwendikimba ethi “Asibe negalelo ekusunguleni indawo eyamukelekile yomama kanye nabantwana”.Lokhu kuwuphawu lokuzinikela kweNingizimu Afrika ukujulisa ikhwela elihlatshiwe lokuvikela, ukukhuthaza kanye nokweseka ukuncelisa ibele kanye nokuthuthukisa futhi uhlelo lokondliwa kwezinsana kanye nezingane ezisencane.Lokhu kunegalelo ekufezekiseni eyodwa yezinjongo eziyisishiyagalolunye zesikhathi eside zezempilo ezivezwe oHlelweni Lokuthuthukiswa Kwezwe; okuwukunciphisa ukushona komama abazithwele, izinsana kanye nezingane ezincane.Izinjongo Zentuthuko Eqinile nazo zifaka isigcizelelo ekuphuculweni kokudla okunomsoco. Uhlelo Olubanzi Lokuqaliswa Kokusebenza maqondana Nokudla Okunomsoco Komama Abazithwele, Izinsana kanye Nezingane Ezisencane, lunenye yezinjongo eziyisithupha zomhlaba wonke zokudla okunomsoco ukukhuphula isibalo salabo bancelisa ibele kuphela ezinyangeni eziyisithupha zokuqala siye okungenani ku-50% ngonyaka wezi-2025.Ukuncelisa ibele kungenye yamagalelo angungqaphambili okuphila komntwana. Imikhuba yokuncelisa okungenele iholela ekushoneni kwezingane eziyizi-800 000 njalo ngonyaka (u-13% wabo bonke abashonayo) phakathi kwezingane ezineminyaka engaphansi kweyisihlanu emazweni asathuthukayo kanjalo nobheduka okuphezulu kwesimo sezingane ezingondlekile, okuyinselele enkulu yezempilo yomphakathi e-Afrika.2.5. IKhabhinethi igunyaze ukuba Umnyango Wezempilo usingathe Ingqungquthela Yamazwe Omhlaba ye-17 Yeziphathimandla Zokulawulwa Kwamakhambi, kusukela mhla zingama-27 kuLwezi kuya mhla zi-2 kuZibandlela 2016, ngokubambisana neNhlangano Yezempilo Yomhlaba Wonke (i-WHO).Lokhu kukhombisa ukuzibophezela kukahulumeni ekubhekaneni nezinselele zezempilo zomhlaba wonke maqondana nokuhlanganiswa ndawonye kwezimiso kanye nokwenziwa ngcono kokuphepha, ukusebenza ngempumelelo kanye nekhwalithi yemithi kanye namadivayisi ezokwelapha.Lesi sigcawu sokubonisana seziphathimandla zokulawulwa kwemithi zamazwe angamalungu e-WHO ayi-194 sihlose ukubhekana nokulawulwa kwemithi kanye namadivayisi ezokwelapha kanye nokuhlanganiswa ndawonye kwemigomo yokulawula.Ukusingatha kuzoqinisa isiphathimandla sokulawula kwemithi sikazwelonke, uMkhandlu Wokulawulwa Kwemithi, kanye nezinhlelo zemikhiqizo yezokwelapha. Izingxoxo zizophinda zibe negalelo maqondana nokwenza isisekelo sokuhlanganiswa ndawonye nokufukulwa amazinga okulawula e-Afrika kanye nakwisifundakazi se-SADC.Kuphinde kunikeze ukwamukeleka kweNingizimu Afrika njengombambi-qhaza emhlabeni wonke ekuqaphelweni kokulawulwa kwemithi kanye nemikhiqizo ehlobene nalokho. Izwe lizothola ithuba lokubamba iqhaza ekubunjweni kwezinqubomigomo zamakhambi zamazwe omhlaba okungenzeka zibe impoqo emazweni angamalungu e-WHO.2.6. IKhabhinethi iphinde yathiwa fahla fahla maqondana nenqubekelaphambili esiyenziwe maqondana nokuqaliswa kokusebenza koMthetho Wokuphathwa Kokwenziwa Komsebenzi Kahulumeni, onguNombolo 11 wezi-2014. Lo Mthetho usungula uhlelo olufanayo lokwenziwa kwemisebenzi kahulumeni kuzona zontathu izinhlaka zikahulumeni ukukhuthaza kanye nokugxilisa amagugu kanye nemigomo elawula ukwenziwa komsebenzi kahulumeni njengasesigabeni 195 (1) soMthethosisekelo.UMthetho uhlinzekela ukusungulwa kwezinhlaka ezimbili ezaziwa ngokuthi: (i) Ihhovisi Lamazinga kanye Nokuthotshelwa Kwemithetho kanye (ii) Nophiko Losizo Lwezobuchwepheshe. Indlela yokuqalisa ukusebenza eqinile isiyamukelwe ukuze kusungulwe lezi zinhlaka.Umnyango Wemisebenzi Kahulumeni Nokuphathwa Kwayo (i-DPSA) uhlanganise iqoqo lokuqala lezimiso ezifakwe kumqulu kahulumeni ukuze kutholakale imibono yomphakathi mhla ziyi-15 Ntulikazi 2016.Ukusebenzisana kuyaqhubeka ne-South African Bureau of Standards kanye neminye imigwamanqa yokumiswa kwezinjongo kazwelonke ukuze kusungulwe ithuluzi lezomthetho elizoholela ekusetshenzisweni kanye nasekusungulweni kweHhovisi Lamazinga kanye Nokuthotshelwa Kwemithetho.I-DPSA isezinhlelweni futhi zokuphenya kanye nokusungula uhlaka lokusebenza lemigomo nemibandela, kubandakanya nokusungulwa kohlaka lezinhlelo zokuphatha oluzovumela ukuqaliswa kokusebenza kwemibandela esebenzayo.2.7. IKhabhinethi yathiwa fahla fahla maqondana nombiko wezibalo zabantu abafuna ukukhosela wesikhathi esiphakathi kukaMasingana noZibandlela 2015. IKhabinethi ikwesekile ukusungulwa kwethimba lokusebenza elibunjwe yiminyango ehlukahlukanene ukudingida inqubo maqondana nokuphathwa kwabantu abafuna ukukhosela asebenqatshwe okokugcina.Umbiko unegalelo ekuphathweni okunzulu kwabantu bangaphandle abangena kuleli ukuze kwenziwe ngcono ukuphathwa kwabantu abafuna ukukhosela kanye nababaleki.Ngokolwazi olufunyanwe Ohlelweni Lukazwelonke Lolwazi Lwabantu Bokufika, abantu abafuna ukukhosela abayizi-62 159 abasha ababhalisiwe uma kuqhathaniswa nabayizi-71 914 ababhaliswa ngowezi-2014 kanye nabayizi-70 010 ngowezi-2013.Izicelo zabantu abafuna ukukhosela  eziyizi-60 640 zibhalisiwe zahlulelwa futhi zaphothulwa esikhungweni Sokunqunywa Kwesimo Sababaleki phakathi kukaMasingana kanye noZibandlela 2015. Kulezi zicelo zahlulelwe: izicelo eziyizi-2 499 zokufuna ukukhosela zagunyazwa, izicelo eziyizi-4 093 zokufuna ukukhosela zachithwa njengezingenaso isisekelo kanye nezicelo eziyizi-44 048 zokufuna ukukhosela zachithwa njengezingenabo nhlobo ubuqiniso, anokuhlukumeza futhi anokukhwabanisa.2.8. IKhabhinethi yathiwa fahla fahla ngenqubekelaphambili esiyenziwe mayelana noMthethosivivinywa Weziphathimandla Zokuphathwa Kwemingcele (i-BMA), wezi-2016 owagunyazelwa ukuhanjiswa ePhalamende mhla zingama-23 Mandulo 2015. Lo Mthethosivivinywa wahanjiswa okokuqala ngqa ePhalamende mhla ziyi-8 Mfumfu 2015.Imithelela yesimo senhlalo nesomnotho, yeZiphathimandla Zokuphathwa Kwemingcele okubhekeke ukuba zisungulwe, yadinga ukuba uhaniswe futhi nakwi-NEDLAC, lokho kwenziwa mhla ziyi-13 Mfumfu 2015.Kwaba nohlelo lwezingxoxo ezijulile ze-NEDLAC maqondana noMthethosivivinywa phakathi kukaLwezi 2015 kanye noNhlaba 2016. Ngomhla ziyi-12 kuNhlaba 2016 umbiko wokugcina we-NEDLAC maqondana noMthethosivivinywa we-BMA, wezi-2016 wagunyazwa yiKomidi Lokuphathwa kwe-NEDLAC.UMthethosivivinywa wafakazelwa ukuba semthethweni mhla ziyi-18 Nhlaba 2016 yiHhovisi Likameluleki Wezomthetho Kahulumeni. IKhabhinethi iqaphelile ukuthi uMthethosivivinywa we-BMA, wezi-2016 wethulwa emva kwalokho ePhalamende mhla zingama-25 kuNhlaba 2016 kanti nezingxoxo zokuqala maqondana noMthethosivivinywa zabanjwa ePhalamende mhla ziyi-6 kuNcwaba 2016.IKhabhinethi igunyaze ukuthi Umnyango Wezasekhaya (i-DHA) kanye Nesikhungo Sokuqoqwa Kwezimali saseNingizimu Afrika (u-SARS) basheshise ukuphothulwa Kwesivumelwano Sokusebenzisana esihlobene nokuqokelwa kwabasebenzi bakwa-SARS abafanelekile ukuba basebenze ne-DHA ukweseka abaphathi bamanje bemingcele kanye nemizamo edidiyelwe emkhakheni wemingcele.3. IMithethosivivinywa3.1. IKhabhinethi igunyaze ukwethulwa koMthethosivivinywa Wokuchitshiyelwa Kwezinhlangano Zempahla Yomphakathi, wezi-2016 ePhalamende. UMthethosivivinywa uchibiyela uMthetho Wezinhlangano Zempahla Yomphakathi, we-1996 (uMthetho onguNombolo 28 we-1996), ngokuwuhambelanisa negunya elibanzi lokuguqulwa komhlaba laleli lizwe.Ukhuthaza ukuphathwa ngentando yeningi labantu kanye nokusetshenziswa ngokuqinile komhlaba womphakathi ophethwe yizinhlangano zempahla yomphakathi egameni lemiphakathi. Uqinisa ukulawulwa kwezikhungo zokuphatha futhi uthuthukise ukwesekelwa kwazo nguhulumeni. UMthethosivivinywa ufuna ukusungula Ihhovisi Lezinhlangano Zempahla Yomphakathi inhloko yalo okuzokuba nguNobhala Wezinhlangano Zempahla Yomphakathi.Imiphakathi izokwazi kangcono ukuthola, ukugcina kanye nokuphatha izimpahla ngokusebenzisa izikhungo ezisebenza ngempumelelo ezisungulwe ngokusemthethweni zezinsiza zomphakathi kanye nokuphathwa kokwabelwa kwazo imiphakathi, zisekelwa nguhulumeni.3.2. Ukwethulwa koMthethosivivinywa Wokuchitshiyelwa Kwezindaba Zezinqumo Zezinkantolo, wezi-2016 ePhalamende ofuna ukuchibiyela imithetho eminingi enesivimbelo maqondana nokuphathwa kwezobulungiswa ukuze kubhekanwe nezindaba ezibambekayo kanye nezobuchwepheshe, ukuqinisekisa ukuphathwa okungenazihibe kobulungiswa nawo ugunyaziwe.Izichibiyelo zenziwe ngendlela yokuthi akwenzeki ukuthi ukwazi ukukhuthaza iMithetho Yokuchibiyela ngayodwana ukuqalisa ukusebenza kwalezi zichibiyelo emithethweni okukhulunywa ngayo.Izichibiyelo ziyingxubevange ngokwazo futhi zingaxhunywa nezinjongo ezilandelayo ezisemqoka zoHlelo Lentuthuko Kazwelonke, okuwukuqinisekisa ukuthi bonke abantu baphephile futhi bazizwa bephephile ngokusekelwe ohlelweni lezobulungiswa bobugebengu elizimele nolungacwasi; ukubumbana komphakathi; ukufezekisa isizwe esithuthukayo, esinamandla futhi esinenkambiso enhle esiphatha izakhamizi zaso ngobuqotho; kanye nokubandakanywa kwezomnotho.4. Imicimbi ezayo4.1. UMongameli uJacob Zuma uzohola ithimba lezithunywa zaseNingizimu Afrika elizohambela Umhlangano Omkhulu wama-71 Wezizwe Ezihlangene (i-UNGA 71) phakathi komhla ziyi-13 kanye nomhla zingama-26 kuMandulo eNew York ngaphansi kwendikimba ethi: ""Izinjongo Zentuthuko Eqinile: ukuphushwa ngumhlaba wonke ukuze siguqule umhlaba wethu.""Lokhu kunikeza ithuba lokuthi amazwe angamalungu aqondisise ukusebenza ngempumelelo Kwezizwe Ezihlangene, ikakhulukazi njengoba le nhlangano isanda kugubha iminyaka yayo engama-70 yaba khona. Izingxoxo zilindelekile maqondana nokuguqulwa kwe-UN, kubandakanya nokuvuselelwa kwe-UNGA; ukwenziwa ngcono komsebenzi woMkhandlu Wezomnotho kanye Nezenhlalo (i-ECOSOC); kanye nokuguqulwa koMkhandlu Wezokuvikeleka kwe-UN (i-UNSC) ukuze ukhulise inani lamazwe angamalungu ngokugcwele kanye nalawo angamalungu angagcwele. Lesi kuzokuba yisikhathi sokugcina lapho uBan Ki-moon ezokhuluma noMhlangano Omkhulu we-UN njengoNobhala-Jikelele wayo.4.2. Umbutho Wamaphoyisa aseNingizimu Afrika (i-SAPS) uzosingatha Usuku Lesikhumbuzo Sikazwelonke laminyaka yonke mhla zi-4 Mandulo 2016, ukukhumbula wonke amalungu e-SAPS alahlekelwa yizimpilo zawo phakathi komhla lu-1 Mbasa 2015 kuya mhla zingama-31 Ndasa 2016, ngenkathi enza imisebenzi yawo ngokuphokophelela ukuqinisekisa ukuphepha kanye nokuvikeleka eNingizimu Afrika.5. Isimo seKhabhinethi ezindabeni ezisematheni5.1. IKhabhinethi izwakalise ukukhathazeka kwayo ngokuqhubeka kokuqhubukushana ngamazwi ayiziswana emphakathini phakathi kwamaqembu nabantu abahlukene maqondana nodaba oluhlobene nophenyo loKlebe ngezindaba ezihlobene no-SARS. IKhabhinethi inxuse bonke labo abathintekayo, kubandakanya namalungu eKhabhinethi asezikhundleni ezahlukene, ukuba babambe amatomu futhi bayeke ukwenza izitatimende emphakathini eziqondiswe kunoma yimuphi othintekayo kulolu daba.IKhabhinethi inxusa bonke labo abathintekayo ukuba baziphathe ngesithunzi nangobuqotho futhi bakhulumisane kahle esikhundleni sokugxumela ezinkundleni zomphakathi.5.2. IKhabhinethi ihlanganyela kanye noMongameli uZuma ekuzwakaliseni ukwethemba ngokugcwele uNgqongqoshe Wezezimali, yena kanye namanye amalungu eKhabhinethi, abamabhizinisi, Abasebenzi kanye nezinhlangano zomphakathi, bebelokhu benza umsebenzi oncomekayo ekwakheni ukuzigqaja ngomnotho wethu phakathi kwabatshalizimali balapha ngaphakathi ezweni kanye nabavela emazweni angaphandle.IKhabhinethi iphinde yanxusa wonke amaqembu ukuba ahloniphe futhi asebenzisane nezinhlaka zikahulumeni ezithweswe umsebenzi wokuqinisa ingalo yomthetho.5.3. IKhabhinethi iyaqhubeka nokwenza konke okusemandleni aso ukuvikela umnotho, kanye nokwenza umsebenzi osemqoka wokuthuthukisa izikhungo ezingaphansi kukahulumeni ezinejoka lokuwenza. Zonke izikhungo zikahulumeni zinomthwalo wokuqhubezela phambili igunya lazo ngendlela engakhubazi umsebenzi kahulumeni noma engathikamezi kabi umnotho.5.4. UMongameli uJacob Zuma uhambele Ingqungquthela Yesithupha Yamazwe Ngamazwe yaseTokyo maqondana Nokuthuthukiswa kwe-Afrika (i-TICAD VI) ebibanjelwe eNairobi, eKenya kusukela mhla zingama-27 kuya mhla zingama-28 kuNcwaba 2016. Lesi bekungokokuqala ukuthi i-TICAD ibanjelwe e-Afrika kusukela selokhu yasungulwa ngowe-1993.I-TICAD-VI inikeze Izinhloko Zemibuso kanye Nohulumeni abavela e-Afrika ithuba elisemqoka ukuba baqaphe inqubekelaphambili kanye nokuqaliswa kokusebenza kwezivumelwano ze-TICAD zangaphambilini ezihlose ukusheshisa ukukhula kanye nokuthuthuka kwe-Afrika.I-TICAD-VI iphinde yabanjwa onyakeni wokuqala wokuqaliswa kokusebenza kwezinhlelo zokuthuthukiswa komhlaba wonke kanye nezifunda, okuwuHlelo lowezi-2030 Lokuthuthuka Okuqinile kanye Nohlelo lowezi-2063 kanye Nohlelo lwalo Leminyaka Eyishumi Yokuqala Lokuqalisa Ukusebenza.Ngokuhambelana ngokugcwele nalezi zinhlelo zentuthuko, i-TICAD-VI idingide izinkinga ezihlobene nendikimba yonyaka iAfrika ebilokhu ibhekene nazo kusukela kwi-TICAD-V yokugcina eyayibanjelwe eYokohama, eJapan ngowezi-2013. Lokhu kubandakanya ukuvuselelwa kwezimboni, ezempilo, kanye nozinzo emphakathini.IKhabhinethi iyasamukela isethembiso sikaNdunankulu uShinzo Abe sokuthi iJapan izoqokelela isamba sezigidigidi ezingama-$30 ezikhwameni zezimali zemikhakha ezimele kanye nekahulumeni ukuba sitshalwe e-Afrika eminyakeni emithathu ezayo ukuze kufukulwe ukwakhiwa kwengqalasizinda e-Afrika.Lo mhlangano ube nezingxoxo ezinzulu nezijulile maqondana nokutshalwa kwezimali emkhakheni ozimele, ukwenziwa kweminotho yase-Afrika osozimboni, ukusungula izinhlaka zezomnotho eziqinile, ezempilo kanye nokuvikelwa ezifweni ezibhedulayo ezinjenge-Ebola kanye ne-Zika, ukulwisana nabashokobezi, ukufundisa kanye nokufukula intsha ehlaselwe ubuphofu ukuze ivinjelwe ukuba ingaluthwa amaqembu amavukelambuso nabashokobezi.Izinhloko zemibuso kanye nohulumeni bakugcizelele ukuzibophezela kwabo ukuqhubeka nokuqinisa inqubo ye-TICAD ngemigomo eyimikhombandlela yesigcawu esivulelekile nesiphelele, ukuxoxisana nababambiqhaza abahlukahlukene, ukuhanjelaniswa nezinhlelo zangaphambilini zase-Afrika, ukugcizelela intuthuko ebhekiswe ngqo ebantwini, kanye nokuqaliswa ukusebenza okuyimpumelelo okuhambisana nezindlela zokulandelela ezididiyelwe.5.5. Izehlakalo zokucwasana ngokobuhlanga ezibhekiswe esikoleni samantombazane iPretoria High School for Girls ziyakhathaza. IKhabhinethi iyasincoma isibindi sabafundi sokuveza obala ukucwasa ngokobuhlanga kanye nokuphambana nomthetho okuqhubekayo kulesi sikole.Bayizishoshovu zangempela zoshintsho lomphakathi, ezidingekayo ukususa izwe lethu emlandweni walo wakudala wokuhlukaniswa kwabantu lisondezwe eduzane nokufezekisa izinjongo zeNingizimu Afrika ebumbene.Sinxusa bonke abantu baseNingizimu Afrika ukuba bahloniphane futhi babumbane balwisane nokuhlukaniswa ngenxa yokucwasana ngokobuhlanga emphakathini wethu. Izwe lethu elibuswa ngentando yeningi labantu lwakhelwe phezu kokubekezelelana kanye nenhlonipho.5.6. Sihlanganyela futhi kanye nezigidi zabantu baseNingizimu Afrika ekuhalaliseleni Ithimba laseNingizimu Afrika ngomsebenzi oncomekayo eliwenze Emidlalweni yama-Olimpiki yowezi-2016 ebibanjelwe eRio. Ithimba lenze izwe laziqhenya ngabo ngokunqoba izindondo eziyishumi emikhakheni enhlobonhlobo yemidlalo, kubandakanya nezindondo ezimbili zegolide. Umsebenzi ohlabahlosile owenziwe nguWayde Van Niekerk ngokunqoba indondo yegolide emjahweni ka-400m kanye nokwephula irekhodi lomhlaba, kanye nokugijima okuhle kakhulu kwentombazanyana yethu eyigugu uCaster Semenya emjahweni ka-800m kuzohlala isikhathi eside ezingqondweni zethu.5.7. IKhabhinethi ihalalisela abantu baseNingizimu Afrika kanye ne-IEC ngengxenye yabo abayidlalile ukuqinisekisa ukuthi siba nolunye Ukhetho Lohulumeni Basekhaya oluyimpumelelo. Ezweni lonkana, imikhandlu isihlanganile yaqoka osodolobha, osomlomo kanye nosotswebhu abakhulu. Lokhu buwufakazi bokuthi uhlelo lokubusa ngentando yeningi labantu luyasebenza ngempela kuleli lizwe.IKhabhinethi ikhuthaza izakhamuzi ukuba ziqhubeke nokubamba iqhaza ngokusebenzisa Amakomidi Ezigceme kanye nezinye izindlela ezibandakanya imiphakathi kohulumeni basekhaya.5.8. Ukumenyezelwa kwenhlawulo yezigidigidi eziwu-1, 5 zamarandi okumele ikhokhwe yi-ArcelorMittal, okungabakhiqizi bensimbi abakhulukazi kuleli lizwe, ngokuphekwa kwamanani kanye nokwakha umbimbi embonini yensimbi kuyinhlawulo enkulukazi enikezwe inkampani eyodwa yiziphathimandla zomncintiswano.Inkampani iphinde yanquma, njengengxenye yokukhokha isikweletu neziphathimandla, ukutshala izigidigidi eziwu-4, 6 zamarandi ezindlekweni ezintsha ukuze ivuselele kabusha imishini yayo yokusebenza kanye nokwenza ngcono izinga lokuncintisana. Ukukhokhwa kwesikweletu kuphinde kuhlinzekele indlela yokubizwa kwamanani ezovala umngcele wenkampani emikhiqizweni yensimbi eyisicaba isikhathi esiyiminyaka emihlanu.Lokhu kuyingxenye yesijeziso sokulwisana nokuxhashazwa kwamandla okuba sezimakethe kanye nokuphekwa kwamanani okubukela phansi ukusebenza komnotho, kufake izindleko ezingenasidingo emafemini amancane futhi kudicilela phansi imisebenzi yalapha ekhaya.Uhulumeni usalokhu ezibophezele ukukhuthaza ukukhula komnotho okuholwa utshalomali, hhayi ukumfimfa komnotho okubangelwa umbimbi.5.9. Sinxusa bonke abantu baseNingizimu Afrika ukuba basebenzise amanzi ngokugculisayo futhi bawalondoloze; ngokusebenzisana ndawonye singaqinisekisa ukuthi kukhona amanzi awanele futhi sivikele ingqalasizinda yethu esemqoka yamanzi.Kunezimo ezinenkani zesomiso ezingxenyeni ezihlukahlukene zezwe nalapho iGauteng isiqala khona ukutheleleka ngenxa yokuthi Uhlelo Oludidiyelwe Lomfula iVaal selungaphansi kwengcindezi enkulu. Ukubhekana nesimo samanje, Umnyango Wezamanzi kanye Nokuthuthwa Kwemfucuza usebenzisana neNhlangano Yohulumeni Basekhaya yaseNingizimu Afrika (i-SALGA), uMnyango Wokwengamela Ngokubambisana Nezendabuko (i-CoGTA) kanye nomasipala uzofaka imikhawulo ekusetshenzisweni kwamanzi Ekurhuleni, eGoli, eTshwane kanye naseMogale City.Amanzi aphakelwa izindawo zasemadolobheni azoncishiswa nge--15% kanti amanzi okuchelela azoncishiswa ngama--20&. Imikhawulo ayinakugwemeka futhi izohlala ikhona ukuvikela ukuphakelwa kwamanzi kuze kube isimo siyabohla. 5.10. Imiphumela Yezibalo Zabantu Eziqaguliwe Zaphakathi Nonyaka ezenziwe yinhlangano Yezezibalo ENingizimu Afrika (i-Statistics SA) zibonisa ukuthi abantu baseNingizimu Afrika bakhule bafinyelela kubantu abayizigidi ezingama-55.9 abaneminyaka yokuphila emhlabeni engama-62 ubudala kanye nokushona kwezinsana okuqagulelwe ku-33.7 ngezinsana eziyi-1 000 ezizelwe.IKhabhinethi ibikhathazekile ngokwenyuka kwesilinganiso sokubhebhetheka kwegciwane lesandulelangculazi (i-HIV) sisuka ku-11.2% ngonyaka odlule siya ku-12.7% ngowezi-2016 nokuhumushekela esibalweni esiqaguliwe sabantu abayizigidi eziwu-7.03 abaphila ne-HIV.IKhabhinethi inxusa bonke abantu baseNingizimu Afrika ukuba basebenzisana nohulumeni ukuvimbela ukutheleleka okusha ngokuthi bahlolwe okungenani kanye ngonyaka, basebenzise ikhondomu uma besiya ocansini kanye nokuthi amadoda kanye nabafana basabele ekhweleni elihlatshwayo futhi bacabangele ukuyosokwa ezikhungweni zezempilo.5.11. IKhabhinethi isiqaphelile isinqumo Senkantolo yoMthethosisekelo maqondana noMthetho Wokuchitshiyelwa Kwezinxephezelo Zamalungelo Omhlaba, owashaywa ngowezi-2014, ukuze kuvulwe kabusha uhlelo laleli lizwe lokubuyiselwa umhlaba.Inkantolo inikeze iPhalamende iminyaka emibili ukuba lishaye kabusha lo mthetho noma liphasise uMthetho omusha. Lesi nqumo sichaza ukuthi azikho izicelo ezintsha ezingafakwa kuze kube uMthetho omusha ozovula kabusha ukufakwa kwezicelo uyaphasiswa.Ikhomishana Yokunxeshezelwa Kwamalungelo Omhlaba uzobamba udliwanondlebe nabemithombo yezindaba ukukhomba indlela eya phambili kulandela lesi sinqumo.5.12. INingizimu Afrika izosingatha Umbuthano wama-35 Wongoti Bomumo Womhlaba Bamazwe Ngamazwe eCape Town International Convention Centre kusukela mhla zingama-27 kuNcwaba kuya mhla zi-4 kuMandulo 2016.Lo Mbuthano uhlose ukuba negalelo ekuthuthukisweni kocwaningo oluyisisekelo kanye noluthuthukile kwezesayensi yomumo womhlaba. Lo mcimbi uzobonisa isayensi yomumo womhlaba edume umhlaba wonke kanye nesayensi yamagugu kuhlangene nezizinda zayo zemimo yamatshe nezibukekayo kakhulu. Izingqinamba zomumo womhlaba ezikhona kulo mkhakha nazo zizohlaziywa.5.13. IKhabhinethi idlulisa amazwi enduduzo emndenini kanye nakubangani bakaNgqongqoshe weKhabhinethi waphambilini kanye noNdunankulu Wesifundazwe saseMpumalanga Kapa, uMfundisi u-Arnold Makhenkesi Stofile. UMfundisi uStofile ubeyisishoshovu esimkantshubovu sezepolitiki esabamba iqhaza kuzona zonke izinsika zomzabalazo waseNingizimu Afrika, kusukela kwizigagayi zomshoshaphansi kuya emibhidlangweni yokunxenxa izingqumbi zabantu, kuya obumbanweni namazwe angaphandle kanye nokwakhiwa ngokusemthethweni kwezinhlaka zikahulumeni.IKhabhinethi iphinde yazwakalisa amazwi ayo enduduzo emindenini yamalungu Ombutho Wezempi waseNingizimu Afrika alahlekelwe yizimpilo zawo engozini yebhasi eyehle eClarens eFreyistata.IKhabhinethi ihlanganyela kanye noMongameli uJacob Zuma ekuthumeleni amazwi enduduzo koHloniphekile uMongameli uSergio Mattarella, uHulumeni kanye nabantu base-Italy kulandela ukuzamazama komhlaba okwenzeke enkabeni ye-Italy, okuholele ekufeni kwezakhamuzi kanye nomonakalo omkhulu emadolobheni ahlukahlukene. Sifisela nalabo abalimele ukululama okusheshayo.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.6.1. IKhabhinethi idingide ngokuqashwa kweBhodi lakwa-South African Airways (SAA) yase igunyaza ukuqashwa kwalaba abalandelayo:a) Nksz Duduzile Cynthia Myeni (uqashwe kabusha njengoSihlalo);b) Nksz Mmakeaya Magoro Tryphosa Ramano (Iphini likaSihlalo futhi ngumqondisi ongeyona ingxenye yesigungu esiphezulu);c) Nksz Bajabulile Swazi Tshabalala (umqondisi ongeyona ingxenye yesigungu esiphezulu);d) Nksz Thandeka Nozipho Mgoduso (umqondisi ongeyona ingxenye yesigungu esiphezulu);e) Nksz Nazmeera Moola (umqondisi ongeyona ingxenye yesigungu esiphezulu);f) Mnu Akhter Hoosen Moosa (umqondisi ongeyona ingxenye yesigungu esiphezulu);g) Nksz Gugu Sepamla (umqondisi ongeyona ingxenye yesigungu esiphezulu);h) Mnu Siphile Buthelezi (umqondisi ongeyona ingxenye yesigungu esiphezulu);i) Mnu Peter Holmes Maluleka (umqondisi ongeyona ingxenye yesigungu esiphezulu);j) Mnu Mzimkulu Malunga (umqondisi ongeyona ingxenye yesigungu esiphezulu);k) Dkt Martha Mbatha (umqondisi ongeyona ingxenye yesigungu esiphezulu); kanye nol) Mnu Peter Tshisevhe (umqondisi ongeyona ingxenye yesigungu esiphezulu).UNgqongqoshe Wezezimali uzohlangana neBhodi eliqokwe kabusha ukuze ahlinzeke ngomkhombandlela ovela ohlangothini lababambiqhaza.Imibuzo:Donald LiphokoUmakhalekhikhiniCell: 082 901 0766"
ISitatimende Somhlangano WeKhabhinethi wangomhla ziyi-14 Mandulo 2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/zu/speeches/statement-cabinet-meeting-14-september-2016-15-sep-2016-0000,"1. Ukuqaliswa kokusebenza kwezinhlelo zikahulumeni ezisemqoka1.1. IKhabhinethi ikhuthazekile ngenxa yokukhula Kwesamba Somkhiqizo Wezwe (i-GDP) nge-3.3% ekoteni yesibili yowezi-2016; ekhishwe ngabeSikhungo Sezezibalo eNingizimu Afrika (i--StatsSA). Ukukhuphuka kuka-8.1% embonini yezokukhiqiza kanye no-11.8% embonini yezezimayini kanye nokuqhunyiswa kwamatshe kukhombisa ukuqinisela komnotho kulesi simo esinzima sezomnotho. I-GDP ikhule ngezigidigidi ezingama-25 zamarandi ngaphezulu kwekota yokuqala yowezi-2016 yafikelela ezigidigidini ezilinganiselwa kwi-1 068 zamarandi.Sigcizelela ikhwela elihlatshwe nguhulumeni, ngabamabhizinisi kanye nezinhlangano zomphakathi lokuqinisa Isivumelwano Sokusebenzisana ekuqalisweni kokusebenza koHlelo Lokuthuthukiswa Kwezwe (i-NDP), ngokusebenzisa uHlelo Olunamaphuzu Ayisishiyagalolunye ukuze kuqhutshekwe nokuphikisana nezimo zamanje zezomnotho futhi kugqugquzelwe ukukhula okuzokweseka umnotho futhi kusize ukusindisa imisebenzi.Lokhu kuyinkomba ecacile yokuthi uma bonke abalingani ababambisene – uhulumeni, abamabhizinisi kanye nabasebenzi – besebenzisana ndawonye singazuza ukukhula komnotho futhi sigcine sisungule imisebenzi ebhekwe ngamehlo abovu ngabantu abaningi.1.2. IKhabhinethi isamukele isimemezelo sokuxhunywa kwamayunithi anamamegawathi (i-MW) angama-800 kwisiphehlimandla kumklamo Wesiteshi Sokuphehla Ugesi iMedupi esiseLimpopo. Iyunithi 5 yesiteshi sikagesi, engenye yamayunithi ayisithupha akhiwayo njengengxenye yomklamo wama-MW ayizi-4 800, izoqala ukuphakela  ngogesi ngoNdasa 2018.Lena yiyunithi yesibili emayunithini ayisithupha esiteshi sikagesi ukufakwa kwisiphehlimandla. Iyunithi yokuqala, noma Iyunithi 6, iqalile ukuphakela ngogesi kwisiphehlimandla ngoNdasa 2015 futhi isingenile emsebenzini wezokuhwebelana. Umklamo weMedupi usuwonke ngokuphelele wamayunithi ayisithupha kulindeleke ukuba uphothulwe ngowezi-2020.Lokhu kunegalelo ekuzinzisweni kwesiphehlimandla esiqinisa ukuphakelwa kukagesi okuthembekile eNingizimu Afrika.IKhabhinethi ihalalisele u-Eskom ngegxathu olifinyelele lokuhlanganiswa kwamayunithi, okuyingxenye yokusheshiswa okubanzi kohlelo lokwakha, olugqugquzelwa ngabaholi abasha. Lokhu kunegalelo ekuqineni kokwenziwa kwemisebenzi nakwezezimali zakwa-Eskom.1.3. IKhabhinethi igcizelela isibophezelo sayo Ohlelelweni Lokuthengwa Kukagesi Kubakhiqizi Abazimele, oluzothuthukisa futhi lukhiqize isabelo esikhulu samandla kagesi amasha njengengxenye esemqoka eqinisa ukusebenza kwezomnotho kanye nokukhula kwawo.Lokhu kuzokuba negalelo ekuguqulweni kwakho kokubili ukuphakelwa kukagesi kanye nohlobo lukagesi okhiqizwayo. Ngaphezu kokwethula amakhono amasha kanye nokuzuza utshalomali olusha embonini, luzophinda luqhathanise indlela yokusebenza kanye namanani.Lokhu kweseka i-NDP, ehlonza isidingo sokuthi iNingizimu Afrika itshale izimali kwingqalasizinda yezomnotho eyakhelwe ukweseka izinjongo zezomnotho nezenhlalakahle zesikhathi esiphakathi nendawo kanye nesikhathi eside zaleli lizwe.1.4. IKhabhinethi iphinde yakuqaphela ukusayindwa Kwesivumelwano Sokusebenzisana (i-MoU) phakathi kwe-Passenger Rail Agency of South Africa kanye ne-China Communications Construction Company Limited ukuze kuhlolwe izinhlelo eziqanjwe kabusha ezinhlobonhlobo zokuthuthukiswa kwengqalasizinda, kubandakanya ne-Moloto Rail Development Corridor exhumanisa iGauteng neMpumalanga.I-MoU isayindwe Kwisithangami Sesibili Sotshalomali lwase-Afrika ebesihanjelwe nguMongameli uJacob Zuma eGuangzhou, eSifundazweni saseGuangdong, eChina.Lo mklamo usebenza njengesigqugquzeli sezinhlelo eziqanjwe kabusha zokuthuthukiswa komnotho ezingaphakathi kanye nezizungeze lo mngcele ukuze kuxazululwe izingqinamba zokuphepha, ukwethembeka, ukukhokheleka kanye nokuhlanganiswa ngokuphelele kanye nezinye izinsizakalo zezokuthuthwa komphakathi. Uzophinda wenze ngcono ikhwalithi yempilo yabantu basendaweni ngokunqamula amabanga amade okuhamba ngezinto zokuthutha.1.5. IKhabhinethi ichazeliwe maqondana nemibiko yenqubekelaphambili yekota yokuqala, yesikhathi esiphakathi kukaMbasa kuya kuNhlangulana 2016, maqondana nokuqaliswa ukusebenza Kwemiphumela. Uhulumeni wenze inqubekelaphambili ebonakalayo nenomthelela ezimpilweni zabantu ngenkathi ebhekana futhi nezinkinga ezithinta ukuhanjiswa kwezidingongqangi kubantu.Ukuqaliswa ukusebenza Komphumela Wohlelo Lokusebenza kuqalisa ukusebenza kwezinjongo ze-NDP, okuwuhlelo lweNingizimu Afrika oluzosithatha lusibeke eduzane nokufezekisa Umbono wezi-2030. Lokhu kuhumushekela ezinjongweni ezivezwe Ohlakeni Lokusebenza Kwesigaba Esimaphakathi, okuwuhlelo lweminyaka yokuqala emihlanu kahulumeni yokuqalisa ukusebenza kwe-NDP yowezi-2030, lwesikhathi esisukela kowezi-2014 kuya kowezi-2019.Kube khona izintuthuko esimweni sezempilo esikhonjiswe ezinkombeni ezisemqoka zezempilo yabantu ezinjengesilinganiso seminyaka ephilwa ngabantu esikhulile, ukuncipha kokushona kwezingane ezineminyaka yobudala engaphansi kwemihlanu kanye nokuncipha kokushona komama abazithwele. Kube nokuhlinzekwa okwenziwe ngcono kwezidingo eziyisisekelo, kuhlanganisa nokuxhunywa kukagesi othathwa kwisiphehlimandla sikazwelonke kanye nalowo ungathathwa kwisiphehlimandla sikazwelonke, amanzi aphuzekayo ezindaweni zokuhlala, ukuthuthwa kwendle kanye nokuphathwa kukadoti. Nakuba kunjalo kusenokusalela emuva kwezinye izindawo. Kusukela ngowe-1994 sekube nokuhlinzekwa okuqinile nokwenziwe ngcono kosizo lwezenhlalakahle kubahlomuli abangaphezu kwezigidi eziyi-16, kanye nobufakazi bokuthi lokhu kunomthelela omkhulu ezimpilweni zabantu abahlwempu.I-GCIS ixhumana neminyango ukuze ikwazi ukwenza izithangami Zamaqoqwana Kahulumende Nabemithombo Yezindaba ukuze aqaqulule izinto ezigqamile emibikweni yamakota.1.6. IKhabhinethi iyayamukela Imbizo esingathwe nguNgqongqoshe eHhovisi likaMongameli Wokuhlela, Ukuqapha kanye Nokuhlola kanye noSihlalo weKhomishana Yokuhlela Kazwelonke, uJeff Radebe, maqondana nezinyathelo zokungenelela zokusheshisa ukukhokhelwa kwabaphakeli bempahla (noma abahlinzeki bezinsizakalo) nguhulumeni ngesikhathi esibekiwe sezinsuku ezingama-30.Kusukela ekusungulweni koPhiko Olukhethekile eMnyangweni Wokuhlela, Ukuqapha kanye Nokuhlola (i-DPME) ukuze lubhekane nenkinga yokungakhokhelwa kwabaphakeli bempahla ngesikhathi esifanelekile sezinsuku ezingama-30, isibalo sama-invoyisi asemthethweni asekhokheliwe kusukela kuNhlangulana 2016 bekuyizi-17 668 ngenani lezigidi ezingama-340 zamarandi.I-DPME kanye noMnyango Wezezimali Kuzwelonke baphinde bafaka izinsizakusebenza eziningi emzamweni wokubhekana nezingqinamba zokukhokhelwa kwabaphakeli bempahla. Maqondana nalokhu, isikhungo semibuzo nosizo sesisunguliwe emahhovisi oMnyango Wezezimali Kuzwelonke ukuze sibhekane nemibuzo yabaphakeli bempahla.Ngaphezu kwalokho, uphiko olukhethekile lwe-DPME kanye nalabo elibambisene nabo bakhipha uhlelo lokweseka oluhloselwe iminyango ehlonziwe edonsa kanzima ukuze iqonde futhi ibhekane nezingqinamba eziholela ekungakhokhelweni noma ukukhokhelwa sekudlule isikhathi kwabaphakeli bempahla.Ngezikhathi zalokhu kuhambela, uchungechunge oluphelele lokukhokhelwa kwama-invoyisi luyahlolwa, kuhlonzwe izithiyo bese iminyango isizwa ngokuqaliswa ukusebenza kwezinyathelo ezenziwe ngcono.2. Izinqumo zeKhabhinethi eziqavile2.1. INingizimu Afrika izosingatha Umhlangano We-17 Wengqungquthela Yamazwe Angamalungu (i-COP17) eSivumelwano Sokuhwebelana Kwamazwe Omhlaba Ngezihlahla Nezilwane Zasendle Ezisengozini Yokushabala (i-CITES) eSandton Convention Centre kusukela mhla zingama-24 kuMandulo kuya mhla zi-5 kuMfumfu 2016. Njengokuba i-CITES inamazwe angamalungu  ayizi-181, i-CITES isalokhu ingenye yamathuluzi anamandla amakhulu emhlabeni okulondolozwa kwezemvelo ngokulawulwa kokuhwebelana ngezihlahla kanye nezilwane zasendle. Amazwe angamalungu e-CITES kanye nezingqapheli balindeleke ukuba bangene ezingxoxweni ezishisisa ibunzi bese bephuma nezisombululo eziqhubela phambili umsebenzi osuqaliwe ukwenziwa maqondana nokuhwebelana ngezihlahla kanye nezilwane.INingizimu Afrika ihamba phambili emhlabeni jikelele emkhakheni wokulondolozwa kwezilwane nezihlahla zasendle ngokubamba kwayo iqhaza elibonakalayo ezivumelwaneni zezemvelo ezisayindwe ngamazwe amaningi ezinjenge-CITES, Umbuthano oqondene Nezitshalo Ezifudukayo kanye noMbuthano oqondene Nokuxubana Kwempilo Yezendalo. Uhlelo oluyingqayizivele lezwe lethu lezindawo ezivikelekile luqukethe cishe u-5,5% wendawo engaphezulu yezwe lethu, Amaziko Amagugu Omhlaba ayisithupha kanye neziqiwi zezemvelo ezine.2.2. UNgqongqoshe Wezengqalasizinda Yezokuxhumana Nezinsizakalo Zeposi, uDkt Siyabonga Cwele, uzohola ithimba laseNingizimu Afrika elizohambela Ingqungquthela yama-26 Yamaposi Omhlaba Yenyunyana Yamaposi Abumbene (i-UPU) ezobanjelwa e-Istanbul, eTurkey kusukela mhla zingama-20 kuMandulo kuya mhla ziyi-7 Mfumfu 2016. I-UPU iyisikhungo esikhethekile Sezizwe Ezihlangene (i-UN) esigxile ekwenzeni umkhakha wezamaposi ngendlela yesimanjemanje kanye noxuba imikhiqizo yamaposi ukuze kuqiniswe umkhakha wamaposi abumbene ohlangabezana nezidingo zekhuluminyaka lama-21.Le ngqungquthela isemqoka eNingizimu Afrika, njengoba Iposi laseNingizimu Afrika lidlala indima esemqoka ekuhanjisweni kwezinsizakalo zikahulumeni futhi lihanjelaniswe ne-NDP, ngokusetshenziswa njengekheli lesizwe kanye nokukhishwa kwezezimali kanye nezinsizakalo zikahulumeni ziye ezindaweni ezisemakhaya kanye nasemiphakathini engatholi izinsizakalo ezanele.2.3. IKhabhinethi ithiwe fahla fahla maqondana nenqubekelaphambili ephathelene namalungiselelo Emidlalo ye-Commonwealth yowezi-2022 ezobanjelwa eDolobheni lase-Durban.Ukutshalwa kwezimali kwingqalasizinda Yemidlalo kulindeleke ukuba kube negalelo emihlomulweni yesikhathi eside yedolobha elizoba ngosokhaya bale midlalo, elizophinda futhi lisebenzise ingqalasizinda eyifa elashiywa Imidlalo Yendebe Yomhlaba ye-FIFA yowezi-2010. Lokhu kuvuleleka okwengeziwe ezimakethe zomhlaba kuzohlinzeka futhi ngamathuba okuheha kanye nokuthuthukisa ezokuvakasha kanye notshalomali oluqondile lamazwe angaphandle. Imidlalo yowezi-2022 ye-Commonwealth kulindeleke ukuba ifake imali efinyelela ezigidigidini ezingama-20 zamarandi ewumvuzo kwezomnotho, nezohumushekela ezigidigidini ezengeziwe eziyi-11 zamarandi zokukhula kwe-GDP.Lokhu kuphinde kwenze izwe libukeke njengendawo yokuhanjelwa ngabezokuvakasha bezemidlalo futhi kuhlinzeka ngamathuba amahle kwiThimba laseNingizimu Afrika.2.4. IKhabhinethi ikuqaphelile ukubizwa ngempoqo kukaNobhala weKhabhinethi nguMvikeli Womphakathi. Lokhu kubizwa ngempoqo kucela uNobhala weKhabhinethi ukuba ahlinzeke ngohlu lwezipho zamalungu eKhabhinethi kanye namaminithi eKhabhinethi, esikhathini esiphakathi kukaLwezi 2015 kuya kuMbasa 2016, aqopha ukuqokwa koNgqongqoshe abangamabamba ngenkathi oNgqongqoshe abasezikhundleni besemazweni angaphandle.IKhabhinethi ivumile ukuhlinzeka uMvikeli Womphakathi ngohlu lwezipho zamalungu eKhabhinethi. Nakuba kunjalo, njengoba uMongameli waseNingizimu Afrika eqoka oNgqongqoshe kanye namaPhini oNgqongqoshe ngaphansi kwezigaba zama-91 nama-98 zoMthethosisekelo, izindaba ezinjengalezo azikaze zivele ngaphambi kweKhabhinethi ngakho-ke azikaze zifakwe emaminithini njengezinqumo ezithathwe yiKhabhinethi.3. IMithethosivivinywa3.1. Ukushicilelwa koMthethosivivinywa Wokuchitshiyelwa Kotshwala Kazwelonke wezi-2016 kwagunyazwa ukuze kube nokuxoxisana nomphakathi okubanzi. Lona uchibiyela uMthetho Wotshwala Kazwelonke, 2003 (uMthetho 59 wezi-2003). Lokhu kugunyazwe kanyekanye neNqubomgomo Kazwelonke Yotshwala yokugcina, ebhekana nezingqinamba eziphazamisa ukusebenza ngempumelelo koMthetho futhi egqugquzela ukuhlanganiswa koMthethosivivinywa.UMthethosivivinywa ubhekana nomthelela wotshwala kwezenhlalo kanye nezomnotho, ukushaya ngonyawo lonwabu koguquko, ukuvanyiswa kwezingxenye ezisemqoka zokulawula kanye nokusebenzisana okwenziwe ngcono kwezokulawula, ukuqeda ukukhiqizwa kanye nokuhweba ngotshwala okungekho emthethweni nokungavumelekile kanjalo nezingqinamba ezimaqondana namandla okulawula angaphakathi Kwesiphathimandla Sikazwelonke Sotshwala.Leli nyathelo lokungenelela luphinde lugxile ekunciphiseni ukulimala kwezenhlalo nezomnotho kanye nezinye izindleko zokusetshenziswa kabi kotshwala, ukuguqula kabusha imboni yezotshwala kanye nokuthuthukisa ukubambisana phakathi kwazo zonke izinhlaka zikahulumeni.Uhanjelaniswe nezinto eziseqhulwini ze-NDP zokuqinisekisa ukuphatha ngempumelelo, ukuvikelwa komphakathi kanye nokusungulwa kwamathuba omsebenzi. Phakathi kwezinye izinto ozozenza, uzovimbela ukuhweba okungekho emthethweni, uthuthukise ezemfundo kanye nezinhlelo zokuqwashisa, futhi usize ezinhlelweni ezithuthukile maqondana nokuhlumelelisa izimilo zalabo asebeyimilutha yotshwala.3.2. IKhabhinethi iphinde yagunyaza uhlaka loMthethosivivinywa Wokuchitshiyelwa Kokugembula Kazwelonke wezi-2016 ukuze kutholwe imibono yomphakathi ebanzi. UMthethosivivinywa ubhekana nezingqinamba eziphazamisa ukusebenza ngempumelelo koMthetho Wokugembula Kazwelonke, wezi-2004 (uMthetho 7 wezi-2004).UMthethosivivinywa uhlose ukuqinisekisa ukuthi ukuphatha ngokubambisana kanye nemisebenzi yokuqapha ukusebenza yenziwa ngcono kanye nokuthi kunesiqiniseko sezokulawula futhi nemithelela emibi yokugembula iyancishiswa ngendlela emangazayo. Uzogxila ekuthuthukiseni imisebenzi esivele ikhona kakade yokugembula futhi ayikho imisebenzi emisha yokugembula ezokwethulwa. UMthethosivivinywa uzoqinisekisa ukuthi amaqembu abantu abasengozini yokuba yizisulu abanjengezingane kanye nabagembuli abanenkinga bayavikelwa futhi bayakwazi ukuthola usizo ezinhlanganweni ezinjengoMlawuli Kazwelonke Wokugembula.Uhanjelaniswe ngobuqhinga nezinto eziseqhulwini ezigqanyiswe kwi-NDP ngenhloso yokuqinisekisa ukuphatha ngempumelelo, ukuvikelwa komphakathi, ukusungulwa kwamathuba omsebenzi, ukungcebeleka kanye nokuzijabulisa.4. Imicimbi ezayo4.1. UNgqongqoshe Wezobudlelwano Bamazwe Nokubambisana, uNks Maite Nkoana-Mashabane, uzohola ithimba elizohambela Inkomfa ye-17 Ye-Non-Aligned Movement (i-NAM) ngaphansi kwendikimba ethi “Ukuthula, Ukuzimela kanye Nokubumbana ukuze Kuthuthukwe” ezobanjelwa eVenezuela kusukela mhla ziyi-17 kuya mhla ziyi-18 kuMandulo 2016.I-NAM iyinhlangano enkulukazi ngaphandle kwe-UN futhi ivumela izizwe ezisathuthuka ukuba zibe nefuzela ezindabeni zomhlaba futhi iqinisekisa ukuthi izimfuno zazo ziyabhekelelwa.4.2. UMongameli Zuma uzohola ithimba elizohambela Umhlangano Omkhulu wama-71 we-UN (i-UNGA) ozobanjelwa Komkhulu le-UN eNew York kusukela mhla ziyi-18 kuya mhla zingama-22 Mandulo 2016.Mhla lu-1 Masingana 2016, Izinjongo Zokuthuthuka Okuqinile eziyi-17 (ama-SDG) ze-Ajenda yowezi-2030 Yokuthuthuka Okuqinile, ezamukelwa ngabaholi bomhlaba ngoMandulo 2015 zaqala ngokusemthethweni ukusebenza. Eminyakeni eyi-15 ezayo, amazwe azokwenza imizamo yokuqeda zonke izinhlobo zobuphofu, ukulwisana nokungalingani kanye nokubhekana nokuguquguquka kwesimo sezulu, ngenkathi eqinisekisa ukuthi akekho noyedwa osalela emuva.4.3. IPhini likaMongameli uCyril Ramaphosa uzohola umgubho kazwelonke woSuku Lwamagugu mhla zingama-24 kuMandulo 2016 eGaleshewe Stadium, eKimberley, eNyakatho Kapa. Lolu suku luzogujwa ngaphansi kwendikimba ethi: “Ukugubha Amagugu Angabantu Ngokwamukela Isigubo sethu sobu-Afrika”.4.4. Ingqungquthela Yamazwe Ngamazwe maqondana Nokuthuthuka Okuqinile izobanjelwa eNew York kusukela mhla zingama-21 kuya mhla zingama-22 Mandulo 2016 ngaphansi kwendikimba ethi: “Siqhubekela Phambili: Ama-SDG Enzeka Ngempela.”Inhloso yengqungquthela ukuhlonza kanye nokwabelana ngezisombululo eziphathekayo nezigxile ebufakazini ezizokweseka ama-SDG. Ingqungquthela ihlanganisela ndawonye ababambiqhaza abavela kuhulumeni, emkhakheni wezifundiswa, i-UN, ezikhungweni zamazwe omhlaba, ezinhlanganweni ezingekho ngaphansi kukahulumeni kanye nasezinhlanganweni ezisemazingeni aphansi.4.5. IKhabhinethi iyawamukela umcimbi wokugubha iminyaka emihlanu Yobambiswano Oluvulekile Lukahulumeni (i-OGP) ngenkathi kuqhubeka i-UNGA, eNew York mhla zingama-20 kuMandulo 2016.Lo mcimbi uzobonisa ukudluliswa okusemthethweni kwesikhundla sikaSihlalo Oholayo we-OGP yiNingizimu Afrika. Uzohanjelwa Yizinhloko Zamazwe kanye Nohulumeni, abaholi bezinhlangano zomphakathi kanye nabanye ababambiqhaza abebewusizo olukhulu empumelelweni ye-OGP. INingizimu Afrika yathatha lesi khundla sikaSihlalo Oholayo we-OGP eNkomfeni yaseMexico ngoMfumfu 2015.Selokhu Izinhloko Zamazwe kanye Nohulumeni eziyisishiyagalombili  zabambisana nezinhlangano zomphakathi eziyisishiyagalolunye ukwethula i-OGP ngenkathi kuqhubeka i-UNGA ngowezi-2011, lolu bambiswano olunomdlandla selukhule lafinyelela kohulumeni abangama-70 kanye nezinhlangano zomphakathi eziyizinkulungwane emhlabeni wonke jikelele, olunezibophezelo eziqonde ngqo eziyizi-3 000 ukwenyusa ukusebenzela obala kanye nokukwazi ukuziphendulela kohulumeni kanye nokwenza ngcono ukubamba iqhaza komphakathi.4.6. UNgqongqoshe Wezengqalasizinda Yezokuxhumana  Nezinsizakalo Zeposi, uDkt Siyabonga Cwele, uzohola ithimba laseNingizimu Afrika elizohambela umhlangano weKhomishana Ye-Intanethi Esheshayo ye-UN ezobanjelwa eNew York mhla ziyi-18 Mandulo 2016.Ikhomishana yethweswe umsebenzi wokubheka amaqhinga okuxhumanisa abantu abayizigidigidi ezine abangaxhumekile njengamanje ebuxhakaxhakeni bezokuxhumana noma kwi-inthanethi esheshayo, ngendlela engambi eqolo. Umhlangano walo nyaka uzolinganisa futhi ubuyekeze amaqhinga amanje bese unquma ngalokho okumele kwenziwe esikhathini esizayo ukuze kuthuthukiswe ukusetshenziswa kobuxhakaxhaka bezokuxhumana ukuze kube nokuthuthuka okuqinile.4.7. Inyanga Yezokuthutha ngoMfumfu 2016 izosingathwa ngaphansi kwendikimba ethi: “Sisonke Siqhubekisela iNingizimu Afrika Phambili.” Lolu hlelo oluzodonsa inyanga yonke luzobukisa ngemiklamo yengqalasizinda yezokuthutha, lukhuthaze ukusetshenziswa kwezinto zokuthutha umphakathi futhi luthuthukise izinhlelo eziqanjwe kabusha zezwe lakithi zokuphepha emgwaqweni.Uhulumeni utshala izimali emkhakheni wezokuthutha oyingxenye yoHlelo lezwe Olunamaphuzu Ayisishiyagalolunye ukuze kugqugquzelwe intuthuko futhi kusungulwe amathuba emisebenzi. Utshalozimali lwezinto zokuthutha umphakathi luyingxenye yokwakha kanye nokusebenzisa inethiwekhi edidiyelwe yezinto zokuthutha umphakathi ezweni lonkana.Utshalomali lezwe ezintweni zokuthutha luzosiza ukukhulisa umnotho kanye nokubhekana nezingqinamba zokusweleka komsebenzi, ubuphofu kanye nokungalingani.Utshalozimali lwethu kwezokuthutha lubeka izwe lethu njengendawo eheha abatshalizimali.5. Isimo seKhabhinethi ezindabeni ezisematheni5.1. IKhabinethi iyayamukela imiphumela evela eNkomfeni Yabaholi be-G20, ebihanjelwe nguMongameli uJacob Zuma, lapho izimfuno zeNingizimu Afrika zithuthukiswe khona.Inkomfa ebibanjwe ngaphansi kwendikimba ethi: “Siqonde Umnotho Womhlaba Oqanjwe Kabusha, Ovuselelwe Kabusha, Oxhumaxhumene futhi Ofaka Konke” idingide lezi zindawo ezilandelayo eziseqhulwini: i) Ukuchaba Indlela Entsha Yokukhula Komnotho, ii) Umnotho Womhlaba Wonke kanye Nokuphathwa Kwezezimali Okusebenza Ngempumelelo Nangendlela Egculisa Kakhulu, iii) Ukuhwebelana Kwamazwe Ngamazwe Okunomfutho kanye Nokutshalwa Kwezimali, iv) Intuthulo Efaka Konke futhi Exhumaxhumene, kanye v) Nezinye izinkinga ezithinta Umhlaba ezinjenge-Anti-Microbial Resistance (i-AMR).Ekuqiniseni ukuqamba kabusha njengomkhakha osemqoka wokukhulisa komnotho samazwe ngawodwana kanye nomnotho womhlaba wonke, i-G20 yamukele Uhlelo maqondana Nokukhula Okuqanjwe Kabusha njenge-ajenda entsha equkethe izinqubomigomo kanye nezinyathelo ezizungeze izindawo zokuqamba kabusha, uguquko olusha lokwenza osozimboni kanye nomnotho osebenza ngobuxhakaxhaka be-intanethi.Ngaphezu kwalokho, Uhlelo Lokusebenza Loguquko Olusha Lokwenza Osozimboni lwe-G20 lubamba ithuba elinikezwa nguguquko olusha lokwenza osozimboni kule mboni, ikakhulukazi imboni yezokukhiqiza kanye nemisebenzi ehlobene nakho. Lokhu kubandakanya ukwesekwa kokwenziwa kosozimboni emazweni asathuthuka, ikakhulukazi lawo ase-Afrika kanye Namazwe Asathuthukiswe Kancane (ama-LDC). Kanjalo futhi, ukwethulwa Kohlelo Oluqanjwe Kabusha lwe-G20 maqondana Nokweseka Kokwenziwa Kosozimboni e-Afrika nakuma-LDC kuqinisa ukukhula komnotho okufaka konke kanye namandla okuthuthuka ngokusebenzisa izinhlobo zenqubomgomo yokuzithandela.Ekubeni negalelo ekwakhiweni kohlelo lwezezimali oluvulekile nolunenkani ukweseka ukukhula okuqinile kanye nentuthuko, isiphakamiso seNingizimu Afrika sokuthi ukuchithwa kwezimali okungekho emthethweni okuvela emananini okungewona okuhwebelana kumele kucwaningwe Inhlangano Yezokuhwebelana Yomhlaba, samukelwa. Ukubhekana nale ngqinamba kuqukethe amandla okuqaqulula izimali ezingasetshenziswa ngohulumeni base-Afrika ukuqalisa ukusebenza Kwezinjongo Zokuthuthuka Okuqinile kanye nezinhlelo zazo zentuthuko.5.2. IKhabhinethi iyagcizelela ukuthi kuwumsebenzi wabo bonke abantu baseNingizimu Afrika ukwenza umzamo obonakalayo ukonga amanzi nokuwasebenzisa ngobuhlakani, lokhu kubandakanya ukulungisa ompompi abavuzayo kanye nokunakekela ingqalasizinda kahulumeni ngaphakathi emiphakathini.Ukwehla kwamazinga amanzi emadamini kazwelonke sekwenze kwaba nesidingo sokufaka imikhawulo yamanzi ezifundazweni ezimbalwa kanti kamuva nje, kube Isifundazwe saseGauteng.Kudingeka ukuba sisebenze ndawonye ukweseka imiphakathi yethu engaphansi kwengcindezi ngokubika ukulinyazwa kanye nokuntshontshwa kwengqalasizinda kwiziphathimandla ezifanelekile. Uhulumeni uyazi ngobunzima abantu bakithi ababhekane nabo ezindaweni eziningi ezithintekayo kanti futhi Ithimba Labongqongqoshe Abahlukene Elibhekene Nesomiso selidalule ukuqiniswa kwezinyathelo zokungenelela zokudambisa isimo ezindaweni ezingaphansi kwengcindezi.Izinyathelo zokungenelela zesikhathi esifushane nesikhathi eside ziyaqaliswa ukusebenza ngenkathi ukuqapha kanye nokulinganiswa kwayo yonke imizamo kuqhubeka.Umnyango Wokwengamela Ngokubambisana kanye Nezindaba Zendabuko, ngokusebenzisa Isikhungo Sikazwelonke Sezinhlekelele, uyaqhubeka nokudidiyela isimo esibhekene nezwe sesomiso kanye nokushoda kwamanzi ngokubambisana nayo yonke imikhakha kanye nomkhakha ozimele.5.3. IKhabhinethi ihlanganyela nesizwe ekuncomeni ukusebenza kweThimba laseNingizimu Afrika Emidlalweni YamaParalimpikhi eseRio yowezi-2016 eBrazil kusukela mhla ziyi-7 kuya mhla ziyi-18 kuMandulo. Laba basubathi benza isizwe siziqhenye futhi bayaqhubeka nokwakhela phezu kwesithunzi sezwe lethu esihle sokusebenza ngendlela encomekayo kumaParalimpikhi. IKhabhinethi ihalalisela leli thimba ngokunqoba izindondo eziyisishiyagalolunye okwamanje: ezintathu zegolide, ezintathu zesiliva kanye nezintathu zethusi. IKhabhinethi ihalalisela laba basubathi abalandelayo ngokunqoba izindondo zegolide: umbhukudi uKevin Paul, uHilton Langenhoven kwezokugxuma ibanga elide kanye noCharl du Toit kwezokugijima ebangeni lamamitha ayi-100.5.4. IKhabhinethi ikwamukele ukukhishwa kwezibalo zobugebengu zowezi-2015/16 nguMbutho Wamaphoyisa waseNingizimu Afrika (i-SAPS) ezikhombisa ukhondolo oluphelele lokuthi ubugebengu kuleli lizwe behlile.Ngenkathi inqubekelaphambili eyenziwe ngu-SAPS ekwehliseni amazinga ezinhlobo ezithile zobugebengu incomeka, kusalokhu kunokukhathazeka maqondana nokwenyuka kobugebengu obunodlame, ikakhulukazi ukubulala.Ukulwisana nobugebengu kuwumsebenzi wawo wonke umuntu. Sonke kudingeka sisebenzisane no-SAPS ukufezekisa injongo yethu sonke yemiphakathi ephephile, amadolobha aphephile kanye nezwe eliphephile. Lokhu kuzokhuphula ukubambisana phakathi kwezinhlaka ezihlukene zabengalo yomthetho ukwehlisa amazinga obugebengu.5.5. IKhabhinethi ikhumbuza abakhokhi bentela abahambisa amaphepha abo entela ngesandla noma ngeposi ukuthi umnqamlajuqu womhla zingama-23 kuMandulo 2016 wokugcwalisa amaphepha abo entela esikhathi sokuqoqwa kwentela sowezi-2016 uyasondela ngokushesha.IKhabhinethi ifisa ukubonga abakhokhi bentela asebewagcwalisile kakade amaphepha abo entela. Imali eqoqwe ngabakwa-SARS isiza uhulumeni ekuhlinzekeni ngezinsizakalo ezigidini zabantu baseNingizimu Afrika abazidinga kakhulu.5.6. IKhabhinethi iyayibona imizabalazo abantu abasha ababhekana nayo ngenkathi bezama ukuzifundisa. Uhulumeni usalokhu ezibophezele ukuqinisekisa imfundo eseqophelweni eliphezulu nekhokhelekayo yawo wonke umuntu. Uxhaso lwezezimali olutholakala ngeSikhwama Sikazwelonke Sokusiza Abafundi Ngezimali lumi ezigidigidini eziyi-14 582 zamarandi sikhuluma nje, futhi luyasiza ukuqinisekisa ukuthi abafundi abahluphekayo abasebenza kanzima bayakwazi ukuthola imfundo ephakeme kuwo wonke amanyuvesi kahulumeni angama-26 kanye namakolishi kahulumeni angama-50 Okufundela Umsebenzi Wezandla kanye Nokuqeqeshwa (i-TVET).Ngokocwaningo leNhlangano Yezezibalo eNingizimu Afrika (i-Stats SA lowezi-2015 Lwamakhaya Jikelele: ‘Imiphumela yokufumana ezemfundo iyaqhubeka nokuba ngcono nalapho kunokufinyelela okwenziwe ngcono kwezikhungo zezemfundo kanye nezinsizakalo. Phakathi kwabantu abaneminyaka engama-20 ubudala nangaphezulu, amaphesenti abantu abaphothule iBanga le-12 njengezinga labo eliphezulu lezemfundo akhuphukile esuka ku-21,9% ngowezi-2002 aya ku-28,0% ngowezi-2015. Amaphesenti alaba bantu abaneziqu zemfundo ephakeme aphinda athuthuka esuka ku-9,3% aya ku-14,1%’. IKhabhinethi isalokhu izibophezele ekufezekisweni kwemfundo yamahhala ehamba ngezigaba kubantu abahlwempu, ezokwenziwa ngokusemandleni esikhwama sikahulumeni sezimali.Umbono wethu wesikhathi eside wemfundo ephakeme uzosekelwa yiKhomishana Yophenyo mayelana Noxhaso Lwezemfundo Ephakeme kanye Nokuqeqeshwa, ehleli njengamanje futhi okulindeleke ukuba iphothule umsebenzi wayo mhla zingama-30 Nhlangulana 2017. Sinxusa bonke ababambiqhaza ukuba banikeze iKhomishana Yophenyo mayelana Noxhaso Lwezemfundo Ephakeme kanye Nokuqeqeshwa ithuba lokuthi iphothule umsebenzi wayo. Ngokusebenzisana ndawonye singathola izisombululo eziphathekayo neziqinile eziqhubekela phambili.5.7. IKhabhinethi ikhathazekile ngokuqubuka kwemibhikisho enodlame kwezinye izikhungo zemfundo ephakeme. Ukulinyazwa kwempahla kuwubugebengu obucekela phansi izinkinga zangempela ezenzekayo.Ukucekelwa phansi kwezinsizakusebenza, kubandakanya nomtapo wolwazi, njengoba kubonakele eNyuvesi yaKwaZulu-Natali, izincwadi kanye nengqalasizinda akwamukelekile futhi kucekela phansi inqolobane yolwazi oseluqoqwe isikhathi eside. Lezi yizenzo zobugebengu okumele abengalo yomthetho basabele kuzona ngesandla esiqinile.Lezi zenzo zifaka ingcindezi phezu kwezinsizakusebenza ezivele sezizincane kakade ukuhlinzeka ngemfundo kubantu abahlwempu. IKhabhinethi inxusa abaholi babafundi ukuba buhlanganyele ekhweleni elihlatshwayo lokuvikelwa kwengqalasizinda esemqoka yamanyuvesi kanye nezinsizakusebenza eziyingxenye yamagugu kazwelonke abo bonke abantu baseNingizimu Afrika.Uhulumeni uzizwile izinkinga eziphakanyiswe ngabafundi, ezithola ukunakwa yithina okugcwele. Sisebenzisana ndawonye nazo zonke izinhlangothi ezithintekayo ukuthola isisombululo esizohlala isikhathi eside.5.8. IKhabhinethi iyadabuka ngokulahleka kabuhlungu kwezimpilo zabavukuzi abangekho emthethweni abashone emayini engasasebenzi yaseLanglaagte. Lokhu kushona kugqamisa izingozi zokuvukuza okungekho emthethweni njengoba le misebenzi engavumelekile ibeka izimpilo zomphakathi engcupheni.Umnyango Wezimbiwa Phansi usebenzisana nezikhungo zabengalo yomthetho ukuqinisekisa ukuthi ababhebhezeli balokhu bayaboshwa ikakhulukazi obhongoza bakhona abakhulu abaqhubekayo nokuhweba ngokungekho emthethweni ngezimbiwa phansi.IKhabhinethi inxusa bonke ababambiqhaza ukuba basebenzisane ndawonye ukuqeda ukuvukuza okungekho emthethweni lapha ezweni. Umnyango usebenzisana ndawonye nezinkampani zezimayini futhi usuvale izimayini ezingaphezu kwama-200 ezihlobene nokuvukuza okungekho emthethweni ezimayini ezingasasebenzi.5.9. IKhabhinethi ihalalisela Umnyango Wezemfundo Eyisisekelo ngokunqoba indondo Yokufunda Nokubhala Yamazwe Ngamazwe yeNhlangano ye-UN Yezemfudo, Ezesayensi kanye Nezobuciko (i-UNESCO) ngoMkhankaso wayo wokufundisa umphakathi owaziwa ngokuthi yi-Kha Ri Gude Mass Literacy Campaign. Imiklomelo Yokufunda Nokubhala Yamazwe Ngamazwe ye-UNESCO iklomelisa ubungqaphambili kanye nokuqamba kabusha emkhakheni wokufunda nokubhala.Umkhankaso wokufundisa umphakathi obizwa ngokuthi yi-Kha Ri Gude Mass Literacy Campaign wethulwa ukuze kuncishiswe isilinganiso sikazwelonke sabantu abangakwazi ukufunda nokubhala eNingizimu Afrika, futhi uhlomulise abantu abayizigidi ezingu-4.7 kuzo zombili izindawo ezisemakhaya nezisemadolobheni. Lo mkhankaso unikezelwa ngezilimi eziyi-11 ezisemthethweni, kubandakanya ne-braille.5.10. IKhabhinethi ihalalisela umculi ocula i-soprano waseNingizimu Afrika uPretty Yende ukudlondlobala kwakhe aziwe ngumhlaba wonke esuka emazingeni aphansi engaziwa muntu ePiet Retief kufaka ugqozi kuthina sonke. Phakathi kwezinye izindawo azocula kuzona, kubhekeke ukuba ahole idili lomculo we-Italian opera Lucia di Lammermoor ozobe use-Opéra Bastille eParis ngenyanga ezayo kanti ngoZibandlela uzobe edlala indima ehamba phambili emdlaweni othi Roméo et Juliette ozobe useMetropolitan Opera House eNew York.5.11. IKhabhinethi ihalalisela uNks Esther Mahlangu, iciko elaziwa umhlaba wonke lesiNdebele kanye nomamukeli wendondo i-Order of Ikhamanga Kazwelonke yaseNingizimu Afrika. UMama uMahlangu kanye nabakwa-BMW baqopha iminyaka engama-25 yobambiswano lwabo oluyingqayizivele emcimbini we-Frieze Art Fair ozobe useLondon phakathi komhla zi-5 kanye nomhla ziyi-9 Mfumfu 2016.5.12. IKhabhinethi ihlanganyela kanye nabantu baseNingizimu Afrika ekugubheni impilo kaMama Winnie Madikizela-Mandela ngosuku lwakhe lokuzalwa lwama-80. Njengoba edume kakhulu ngokuthi “nguMama Womzabalazo”, uMama Winnie uyingqalabutho yomzabalazo futhi ungumgqugquzeli wamandla okuyibamba ishisa kwabantu besifazane emhlabeni wonke jikelele.IKhabhinethi ithumela amazwi ayo enduduzo kulaba:5.13. Umndeni kanye nabangani bomculi we-opera owaziwa umhlaba wonke kodwa owazalelwa lapha eNingizimu Afrika, uMnu Johan Botha. UMnu Botha uzokhunjulwa ngezwi lakhe elimtoti nelinamandla ebelizwakala emathiyetha anhlobonhlobo e-opera nasemahholo emhlabeni wonke kubandakanya ne-Vienna State Opera eyamenza i-Kammersänger, okuyiziqu ezithweswa abaculi abahlukahlukene bomculo we-opera nowe-classical e-Austria naseGermany.5.14. Imindeni, abangani kanye nozakwabo bomshayeli wesitimela sakwaTransnet kanye nomsizi wesitimela abashone ngenkathi isitimela esithwala izimpahla sakwaTransnet sigumbuqela esiteshini sesitimela saseDelvillewood kulandela ukushibilika okudalwe yimvula eHillcrest entshonalanga ye-Durban.5.15. Abantu baseTanzania kulandela ukuzamazama komhlaba okulinganiselwa ku-5.7 ukujula okudlule nenqwaba yemiphefumulo. Imicabango kanye nemithandazo yethu inemindeni yalabo abashonile kanye nabalimele.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.6.1. Umnyango Wezemidlalo Nokungcebeleka: uqashe uMnu Alec Moemi njengoMqondisi Jikelele ngenkontileka yeminyaka emihlanu ihlandla lesibili.Imibuzo: Donald LiphokoUmakhalekhikhini: 082 901 0766 "
Isitatimende Somhlangano WeKhabhinethi wangomhla zingama-28 Mandulo 2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/zu/speeches/statement-cabinet-meeting-28-september-2016-29-sep-2016-0000,"1. Ukuqaliswa kokusebenza kwezinhlelo zikahulumeni ezisemqoka1.1. Njengohulumeni sizinikele kakhulu ekusimamisweni kwabantu bakithi, yingakho nje ezemfundo zisalokhu zingenye yezinhlelo zethu eziseqhulwini. Lokhu sikukhombise ngendlela izinsiza ezabiwe ngayo, lapho Ezemfundo Ephakeme kanye Nokuqeqesha zaba ngomunye wabahlomuli abakhulu besabiwomali sikazwelonke salo nyaka, ngokuthola ama-18% engeziwe onyakeni wezi-2016/17.Yize kunezingqinamba kwezomnotho, siyaqhubeka nokwaba izinsiza ngendlela ekhombisa ukweseka kwethu ukufinyeleleka okubanzi Kwemfundo Ephakeme, kanye nezemfundo jikelele. Uhulumeni, kulo nyaka, uhlinzeke ngezigidigidi eziwu-1.9 zamarandi emalini eshodayo eyizigidigidi eziwu-2.3 zamarandi ewumphumela wokungakhushulwa kwemali yokufunda emanyuvesi ngowezi-2016. Izigidigidi ezingaphezu kuka-4.5 zamarandi ziphinde zabekwa eceleni onyakeni wezimali wezi-2016/17 ukuze kuxhaswe iSikhwama Sikazwelonke Sokulekelela Abafundi Ngosizo Lwezimali ukuze abafundi abahluphekayo bakwazi ukufinyelela emfundweni ephakeme.1.2. Uhulumeni wazi kahle kamhlophe ukuthi utshalomali olwenziwa kwezemfundo yezingane zethu luzofaka isandla ekubekeni leli lizwe emgudwini ophakeme wokukhula komnotho, okuyinto edingekayo ukuze kubhekanwe nezinselele ezintathu, okuwukuntuleka kwemisebenzi, ubuphofu kanye nokungalingani.Uhulumeni uzizwile futhi waphendula ezikhalweni zabafundi futhi uzokhokhela abafundi basemanyuvesi abahluphekayo kanye nabazalwa emindenini engebona omacaphunakusale imali okuzokhushulwa ngayo izimali zokufunda emanyuvesi ngonyaka wokufunda wezi-2017. Abafundi abanabazali kumbe abantu ababakhulisayo abanamandla okukhokhela imfundo yasenyuvesi kufanele baqhubeke nokwenza njalo, ngoba ezemfundo ziwumthwalo wethu sonke, hhayi kahulumeni nje kuphela.1.3. Ukukhushulwa kwemali yokufunda emanyuvesi kuye kwenziwe emva kokucubungula amandla okukhokha abafundi kanye nabazali babo, kanjalo nesidingo sokusiqinisekisa ukuthi izikhungo zemfundo ephakeme zihlala zisimeme ngokwezimali. Umbiko wesikhashana okhishwe nguMkhandlu oqondene Nemfundo Ephakeme uhlongoze ukukhushulwa kwemali yokufunda okuhambelana nezinga lokwehla kwamandla emali kubo bonke abafundi onyakeni wezi-2017.1.4. Uhulumeni usamukele isincomo sesihlongozo sokukhushulwa ngama-8% kwemali yokufunda emanyuvesi, emakolishi Emisebenzi Yobuchwepheshe kanye nasemakolishi Emisebenzi Yezandla kanye Nokuqeqesha, ngenkathi ngakolunye uhlangothi ehlinzeka ngoxhaso lwezimali lokukhokhela  abafundi abahluphekayo kanye nabavela emindenini engebona omacaphunakusale imali okuzokhushulwa ngayo izimali zokufunda emanyuvesi.Ngenkathi iKhomishana kaMongameli Yophenyo olumaqondana Nokuxhaswa Ngezimali Kwemfundo Ephakeme kanye Nokuqeqeshwa iphothula umsebenzi wayo, uhlelo lwethu lwamanyuvesi kumele luqhubeke nokusebenza, lukhiqize amakhono adingwa wumnotho, futhi luhlomise ngamakhono abantu abasha baseNingizimu Afrika kanye nabafundi abavela emazweni omhlaba wonke, ikakhulukazi abavela emazweni angaphansi KweNhlangano Yentuthuko Yamazwe aseNingizimu ne-Afrika (i-SADC).1.5. IKhabhinethi iyanxusa kubafundi, ikakhululazi kubaholi babafundi, ukuba baphakamise izikhalazo zabo ngendlela efanele, ehambelana noMthethosisekelo, okuyiwona oqondisa bonke abantu baseNingizimu Afrika. Udlame lwakamuva ludunge imibhikisho yabafundi nalapho izwe libone ukucekelwa phansi nokulinyazwa kwempahla, ukushiswa kwemitapo yolwazi, futhi kamuva nje kushone nesisebenzi sasenyuvesi.1.6. UMongameli uJacob Zuma useyalele Ithimba Elididiyelwe Lezobulungiswa, Ukuvimbela Ubugebengu kanye Nezokuphepha (i-JCPS) ukuba libhekane nalaba baphehli bodweshu abacekela phansi izikhungo zethu zemfundo ephakeme. UMongameli uzohlangana noNgqongqoshe abavela kwithimba le-JCPS makhathaleni namuhla.Abezikhungo zengalo yomthetho, abasebenza ngaphakathi kwemikhawulo ebekwe ngumthetho, bazokwenza konke okusemandleni abo ukuthola  abenzi balobu bugebengu obubonakele.1.7. Ekwamukeleni isimemezelo esenziwe nguMnyango Wemfundo Eyisisekelo sokuthi konke sekumi ngomumo mayelana nokuhlolwa kukamatikuletsheni kowezi-2016, sinxusa bonke ababambiqhaza ukuba basebenzisane ukuqinisekisa ukuthi izikhungo zethu zemfundo ephakeme zisesimweni esihle sokwamukela iKilasi lowezi-2016 likamatikuletsheni ukuze sikwazi ukuqinisekisa ikusasa eliqhakazile lezingane zethu. Bonke ababambiqhaza, ikakhulukazi abazali kanye nabakhulisa izingane, kudingeka ukuba bazibandakanye ngomdlandla ekutholeni izisombululo zesikhathi eside kule nselele yokukhokhelwa kwemfundo.Ukuhlolwa kukamatikuletsheni kuzoqala mhla zingama-26 kuMfumfu kuya mhla zingama-29 kuLwezi 2016. UNgqongqoshe Wemfundo Eyisisekelo uzomemezela imiphumela yokuhlolwa kukamatikuletsheni yowezi-2016 mhla zi-4 kuMasingana 2017. Ekuhlolweni kukamatikuletsheni kowezi-2016, kunabafundi abazobhala izivivinyo zabo abafunda ngokugcwele abayizi-677 141 kanye nabafunda ngokungagcwele abayizi-150 183, nokungabafundi abayizi-9 000 ngaphezu kwalabo bonyaka wezi-2015, nokukhombisa ukuzinikela kukahulumeni ekuqinisekiseni ukuthi abantu bethu abasha abaningi bayayiphothula imfundo yabo eyisisekelo ukuze bakwazi ukubamba iqhaza kwezomnotho.IKhabhinethi ifisela iKilasi likamatikuletsheni lowezi-2016 okuhle kodwa njengoba bezoqala isigaba sokugcina semfundo yabo yasesikoleni.1.8. Njengoba umhlaba ugubha Usuku Lothisha Lwamazwe Ngamazwe mhla zi-5 kuMfumfu 2016, iKhabhinethi ibashayela ihlombe bonke othisha futhi iyabancoma ngokuzimisela kanye nokusebenza kanzima ekwendlaleni isisekelo sabaholi bethu bakusasa. Ukuzimisela kanye nokuphikelela kothisha bethu sekubafukulile abantu bakithi futhi kuyaqhubeka nokulekelela abantwana bethu ngenkathi bephikelele kwikusasa eliqhakazile.Umnotho1.9. IKhabhinethi ikhuthazekile ngemiphumela yezingxoxo eziqhubekayo phakathi kukahulumeni kanye nabaphathi bezimboni, eziholwa nguMongameli uZuma ngokusebenzisa Uhlelo lukaMongameli Lokufakana Imilomo Nabaphathi Abakhulu (ama-CEO) ngenhloso yokuqinisekisa ukwethenjwa  komnotho wakuleli, ukuvuselela inhlansi yokukhula komnotho kanye nokuvimbela ukwehliselwa komnotho wezwe ezingeni eliphansi.Inqubekelaphambili ibandakanya uhlelo lokuqashwa kwentsha ukuze lufake intsha eyisigidi ekufundeleni umsebenzi okukhokhelwayo eminyakeni emithathu emkhakheni ozimele, kubandakanya nokusungulwa kweSikhwama Samabhizinisi Amancane Naphakathi Nendawo aseNingizimu Afrika ngezigidigidi eziwu-1,5 zamaransi ezizotshalwa emabhizinisini amancane. Ngokuhambelana noHlelo Olunamaphuzu Ayisishiyagalolunye lukahulumeni, sekwenziwe futhi nomsebenzi wokuhlaziya imikhakha yezomnotho eyisishiyagalombili kanye nokuhlonza izindawo zotshalomali olusha kanye nokukhula komnotho.Ukubheka phambili, abamabhizinisi bazobambisana nohulumeni ngale miklamo elandelayo: ukusungulwa kweSikhwama Sokukhuliswa Kwezolimo; amandla okweseka ukukhangiswa komkhakha wezokuvakasha; ukukhushulwa kwesibalo sabahlengikazi abaqeqeshiwe; kanye nokuvuselelwa kwemikhakha yezimboni eziwohlokayo, ikakhulukazi kuNxantathu weGwa.1.10. Inqubekelaphambili yenziwe futhi ekuqalisweni kokusebenza kwe-National Hydrogen and Fuel Cell Technologies Research, Development and Innovation Strategy (i-HySA Strategy). IKhabhinethi yagunyaza i-HySA Strategy ngowezi-2007 ukusungula ulwazi kanye nokuvumela ukuthuthukiswa kwemikhiqizo yenani eliphezulu emkhakheni wobuchwepheshe be-Hydrogen ne-Fuel Cell ngokuthuthukiswa nokulungiswa kwemikhiqizo yensimbi yeqoqo leplathinamu ngaphakathi kuleli. Lokhu kuphinde kube namandla okuqhubezela phambili ukulungiswa kwemikhiqizo ngaphakathi kuleli ngenhloso yokuqinisa osozimboni abamnyama. Lolu hlelo lwaseNingizimu Afrika olungqayizivele lubandakanya ukuba negalelo ezinhlelweni zesimanjemanje zamazwe omhlaba ngokuhwebelana ngezobuchwepheshe ngenkathi lubamba futhi nama-25% emakethe ye-Hydrogen ne-Fuel Cell, okulinganiselwa ekutheni kufinyelele ezigidigidini eziwu-1.37 zamarandi ngowezi-2020.1.11. IKhabhinethi igunyaze ukwethulwa komthetho-nqubo omusha olawula ubudlelwano phakathi komqashi nomqashwa maqondana nokwenza ibhizinisi noMbuso. Imithetho-nqubo emisha eshicilelwe kusomqulu kahulumeni iqalisa ukusebenza koMthetho Wokuphathwa Kwemisebenzi Kahulumeni, wezi-2014 (uMthetho we-11 wezi-2014).1.12. Ukunikezelwa kwezindlu zokuqala ezingama-500 kuMklamo Wokuhlaliswa Kwabantu Okudidiyelwe wase-Savanna City, obekuholwa nguNgqongqoshe Wezokuhlaliswa Kwabantu, uNksz Lindiwe Sisulu, kuyingxenye yemizamo kahulumeni ekuhlinzekeni ngezindlu ezisezingeni elikahle kubantu abantulayo kanye nokulekelela ekubuyiseni isithunzi sabo ngokuqinisekisa ukuthi bayalithokozela ilungelo lokuhlinzekwa ngezindlu ezigculisayo futhi eziseqophelweni eliphezulu. Zingama-200 izindlu esezinikezelwe kwizigagayi zempi. Uma usuphothuliwe eminyakeni emihlanu ezayo, lo mklamo uzokuba nezindlu ezingaphezu kwezi-18 000, ezingama-500 kuzona zizokwabelwa izigagayi zempi.1.13. Isigcawu Sokulawulwa Kwe-inthanethi Sikazwelonke, kanye Nentuba Yokushintshana Nge-inthanethi Yamazwe Asathuthukayo aseNingizimu ne-Afrika kwethulwe ngempumelelo nguNgqongqoshe Wezokuxhumana Ngezingcingo kanye Nezinsizakalo Zeposi, uDkt Siyabonga Cwele kanye noKhomishana Wobumbano lwase-Afrika (i-AU) uDkt Elham Ibrahim.Isigcawu Sokulawulwa Kwe-inthanethi Sikazwelonke (i-AfIGF) sithuthukise isimo izwe elimi kuso, ukulungiselela i-AfIGF Yesihlanu kusukela mhla ziyi-16 kuya kumhla ziyi-18 kuMfumfu 2016, eThekwini, KwaZulu-Natali. I-AfIGF izoholela ezindlekweni eziphansi zokufinyelela kwi-inthanethi esifundeni, ngenxa yokuthi igagasi le-inthanethi lizozungeza phakathi kwamazwe ase-Afrika.Lokhu kugcizelela ukubaluleka okubekwa yiNingizimu Afrika ne-AU ekubambeni iqhaza okuphusile kwezomnotho we-inthanethi, hhayi njengamakhasimende kuphela. Lokhu kuphinde kusisondeze kakhulu ekusunguleni umnotho wedijithali kanye nomphakathi wolwazi obandakanya abantu bonke, ngokuyalela koHlelo Lokuthuthukiswa Kwezwe (i-NDP). Uhulumeni uzinikele ekuqinisekiseni ukuthi i-inthanethi iyatholakala kubo bonke abantu baseNingizimu Afrika, okuyinto enegalelo ekusungulweni komphakathi obandakanya bonke abantu.1.14. Umbukiso wase-Afrika Wezasemoyeni kanye Nezezindiza Nezokuvikela usingathwe ngempumelelo nguMnyango Wezokuvikela, i-Armscor, i-SA Aerospace, i-Maritime and Defence Industry Association, i-Denel kanye ne-Commercial Aviation Association of South Africa. Lo mbukiso uhlinzeke izimboni zezokuvikela zaseNingizimu Afrika ngethuba lokukhangisa ngekhono lazo emphakathini wamazwe omhlaba, kanti futhi embukisweni walo nyaka kubonakale isibalo sababukisi esikhulu kunazo zonke kanye nemipheme yezingosi zombukiso zamazwe ahlukahlukene.2. Isimo seKhabhinethi ezindabeni ezisematheni2.1. IKhabhinethi ihambisana ngokugcwele nesitatimende esikhishwe yiHhovisi likaMongameli ngomhla zingama-23 kuMandulo, odabeni lweSikhulu Esiphezulu Sokuphathwa Kwemisebenzi (i-COO) sakwa-SABC. IKhabhinethi iyasihlonipha isinqumo seNkantolo Ephakeme Yokudluliswa Kwamacala (i-SCA) esiqinisekisa ukubekwa eceleni ukuqokwa kukaMnu Hlaudi Motsoeneng njenge-COO yakwa-SABC.IKhabhinethi inxusa iBhodi lakwa-SABC ukuba lithobele ngokugcwele isinqumo se-SCA. Imizamo yokugumbuqela isinqumo se-SCA ngokusebenzisa izihumusho zomthetho ezingabazekayo kungenzeka ifaniswe nemizamo yokubukela phansi ukusebenza komthetho kanye nokuphikisa amagunya okwahlulela nokuthatha izinqubo ahlinzekwe izinkatholo zethu ngokomthethosisekelo. Isinqumo sokuqasha kabusha uMnu Motsoeneng esikhundleni esisha sikhombisa ukungawuhloniphi umthetho.IKhabhinethi ikhumbuze iBhodi ngeSigaba se-165 soMthethosisekelo, esithi: umyalelo noma isinqumo esikhishwe yinkantolo siyisibopho kubo bonke abantu esiqondiswe kubona noma izinhlaka zombuso esiqondiswe kuzona.IKhabhinethi iyalele uNgqongqoshe Wezokuxhumana, uNksz Faith Muthambi, ukuba athathe izinyathelo zokuxhumana neBhodi yakwa-SABC ukuze lulungiswe ngokushesha lolu daba.2.2. IKhabhinethi iyayamukela imiphumela evela ekubambeni iqhaza kweNingizimu Afrika Emhlanganweni wama-71 Ongukhukhulelangoqo Wenhlangano Yezizwe (i-UNGA). Ithimba laseNingizimu Afrika beliholwa nguMongameli uZuma. Lo mhlangano wabanjwa kusukela mhla zingama-20 kuya mhla zingama-26 kuMandulo 2016 ngaphansi kwesiqubulo esithi “Izinjongo Zentuthuko Esimeme: Umzabalazo wamazwe ngamazwe jikelele wokuguqula umhlaba wethu”.Ngesikhathi kubanjwe lo mhlangano abaholi bomhlaba bamukele ngokusemthethweni Isivumelwano sase-New York esizwakalisa ukuzimisela nokuzibophezela kosopolitiki ekuvikelweni kwamalungelo abakhoseli bakwamanye amazwe kanye nezifikanamthwalo. Lezi zibophezelo zicaba indlela ebheke ezingxoxweni ezibhekiswe engqungqutheleni yamazwe omhlaba kanye nokwamukelwa ngokusemthethweni kwesivumelwano somhlaba wonke sokufuduka kwabantu okuphephile, okuhlelekile futhi okuqhutshwa ngendlela efanelekile ngowezi-2018.Izwe lethu liphinde futhi lasigcizelela isicelo salo sokuqiniswa kwezikhungo zokuphatha emhlabeni wonkana, kubandakanya ne-UN, ikakhulukazi uMkhandlu Wezokuvikela futhi liphinde lagqugquzelela ukulethwa kwezinguquko ezisheshayo kulezi zikhungo ngenhloso yokulungisa ukunyathelwa kobulungiswa okwenzeka esikhathini esedlule maqondana ne-Afrika okubonakala ngokucacile ezinhlakeni zalezi zikhungo eseziphelelwe yisikhathi.UMongameli uZuma usingathe, ngokubambisana noMongameli u-Francois Hollande, waseFrance Ikhomishana Esezingeni Eliphezulu ye-UN maqondana Nemisebenzi Yezempilo kanye Nokukhula Komnotho ngomhla zingama-20 kuMandulo 2016. Ikhomishana yasungulwa nguNobhala-Jikelele we-UN futhi ihlose ukuxoxisana nabaholi emazingeni aphakeme ukukhuthaza ukusungulwa kwamathuba emisebenzi amasha emkhakheni wezempilo emhlabeni wonke jikelele. Umbiko weKhomishana owamukelwa nguMhlangano Ongukhukhulelangoqo, wenza izincomo eMazweni Angamalungu, ezisukela ezidingweni zokuqeqesha, ukuqhubeka nezemfundo kanye nesidingo sokugxila osizweni lwezempilo oluhlinzekwa yimitholampilo. Lokhu kubandakanya isibophezelo zokuqeqesha abasebenzi bezempilo abayizigidi ezingama-40 ngowezi-2030.Ukudluliswa ngokusemthethweni kwesikhundla sikasihlalo Wobambiswano Oluvulekile Lohulumeni (i-OGP) sidluliselwa e-France kwenziwa nguMongameli uZuma ngomcimbi wokugujwa kweminyaka emihlanu ngesikhathi kuqhubeka umhlangano we-UNGA. Ngenkathi kubambe iNingizimu Afrika njengosihlalo we-OGP sagqugquzela Isivumelwano Sikahulumeni Ovulekile maqondana nokuqaliswa kwe-Ajenda yowezi-2030 Yentuthuko Esimeme, esizoholela ekutheni amazwe angamalungu e-OGP abandakanye Izinjongo Zentuthuko Esimeme ezinhlelweni zawo zokusebenza ze-OGP. INingizimu Afrika iphinde yabeka eqhulwini ukuvuleleka kokushaywa kwemithetho, idatha evulelekile, kanye nokwelula ukubamba iqhaza kwezinhlangano zomphakathi ukuze kubandakanywe nezinhlangano ezisemazingeni aphansi kanye namaqembu abantu abadinga ukubhekelelwa kangconywanangaphakathi kwe-OGP.3. Izinqumo zeKhabhinethi eziqavile3.1. IKhabhinethi ithiwe fahla fahla maqondana nocwaningo olwenziwe yiSikole Sezesayensi saseNingizimu Afrika maqondana nokulungela kweNingizimu Afrika ngokwezobuchwepheshe ukweseka imboni yegesi yezemvelo, kubandakanya nezincomo maqondana nezinto okumele ziqaliswe ukusebenza yiminyango efanelekile.Ekuguqukeleni kwezobuchwepheshe ezikhiqiza ikhabhoni ephansi futhi kusenjalo kuqinisekiswe ukutholakala kukagesi owanele, iNingizimu Afrika icubungula ukusetshenziswa kwegesi yemvelo njengento engafaka isandla ekusetshenzisweni kwemithombo kagesi oxubile esikhathini esizayo kuleli lizwe.Lo mbiko, ozokhishelwa nomphakathi, uveza izinto eziningana okumele zifakelwe izibuko ukuze leli lizwe libe sesimweni esikulungele ngokugcwele lokhu. Lezi zinto zibandakanya: ukuqinisa izinhlaka ezethweswe amandla okulawula, ukunikeza izimvume kanye nokuqapha, ukuqinisekisa ukuthi iNingizimu Afrika inamakhono asemqoka okwenza imisebenzi; ukweseka izinkampani ezifanelekile ukusebenzisa amathuba ezomnotho, ukuqinisekisa izinyathelo ezizovikela imithombo yemvelo, kanye nokuqalisa ngocwaningo. Umbiko uzosetshenziswa njengesisekelo sokuthuthukisa ucwaningo lwegesi yemvelo, uhlelo lokuthuthukisa kanye nokuqamba nokusungula.3.2. Inqubekelaphambili seyenziwe kwi-Operation Phakisa Yezolimo, Izinguquko Kwezomhlaba kanye Nokuthuthukiswa Kwezindawo Zasemakhaya. Ngokusebenzisa i-Operation Phakisa uhulumeni ufuna ukwandisa ukukhula komnotho, ngenhloso yokwenza iNingizimu Afrika isizwe esinokudla okwanele kuwo wonke amazinga.Kusukela ngoNhlaba 2016, imihlangano yokuxoxisana kabanzi yabanjwa esikhathini esiyizinyanga ezine. I-LAB yoqobo izokwenziwa esikhathini esingamasonto amahlanu kusukela mhla zingama-25 kuMandulo kuya mhla zingama-28 kuMfumfu 2016. Injongo enkulu ukuqinisekisa ukwakhiwa kwezinhlelo zokungenelela ezidingekayo futhi ezingaqaliswa ngempumelelo maqondana nokubandakanywa kwabantu kwezomnotho okuthe xaxa kulo mkhakha. Umkhankaso we-Operation Phakisa: Kwezolimo Nezinguquko Kwezomhlaba kuhloswe ngawo ukusungula imisebenzi eyisigidi esisodwa, bese kutshalwa amahekthare ayisigidi esisodwa ngowezi-2019, ngokulayela kwe-NDP.3.3. IKhabhinethi igunyaze Uhlaka Lokusebenza Lokwakha Amandla Okusebenza loMasipala Besifunda kanye Nabasekhaya ukweseka Uhlelo lwe-Agri-parks.Uhlelo lwe-Agri-parks seluphenduke insika yezinto eziseqhulwini zikahulumeni Ukuvuselela Ezolimo kanye Nochungechunge Lokulungiswa Kwemikhiqizo Yezolimo, okungenye yezinto eziseqhulwini zoHlelo Olunamaphuzu Ayisishiyagalolunye. Bonke omasipala besifunda abangama-44 bafakiwe kulolu hlelo. Lokhu kuzobeka ama-Agri-parks esimweni sokusebenza njengendlela esemqoka yokuqhubekisa iqhinga elihlongoziwe le-NDP lokuthuthukiswa kwezindawo zasemakhaya ngenxa yamandla awo okukwazi ukweseka imikhiqizo yabalimi abancane kanye nokugqugquzela ukulungiswa kwemikhiqizo yezolimo ezindaweni zasemakhaya.3.4. IKhabinethi iphinde yagunyaza Umthetho Odingidwayo Wenqubomgomo Kazwelonke Yobuchwepheshe Bolwazi Bokuxhumana (i-ICT) Oludidiyelwe, ozothatha isikhundla Somthetho Odingidwayo maqondana Nokuxhumana Ngezingcingo (we-1996) kanye Nezinsizakalo Zeposi (we-1998).Le Nqubomgomo Edidiyelwe ye-ICT ibalula indlela uhulumeni azoqinisekisa ngayo ukuthi lo mkhakha ufezekisa amandla onawo ukugqugquzela ezenhlalakahle ezibandakanya umuntu wonke kanye nokuguquko kwezomnotho eNingizimu Afrika. UNgqongqoshe Wezokuxhumana Ngezingcingo kanye Nezinsizakalo Zeposi, uDkt Cwele, uzobiza umhlangano oseceleni nabemithombo yabezindaba lapho ezothukulula ngokuthe xaxa le nqubomgomo.3.5. IKhabhinethi igunyaze ukuhanjiswa kweSivumelwano Senyunyana Yokuxhumana Ngezingcingo yase-Afrika (i-ATU) yowe-1999 ePhalamende ukuze samukelwe ngokusemthethweni ngokweSigaba 231(2) soMthethosisekelo.I-ATU wuhlaka olukhuthaza ukufinyeleleka jikelele kwe-Afrika kanye nokusetshenziswa kwama-ICT – anjengokunikezelwa kwengqalasizinda, ukutholakala kwemisakazo ngamagagasi omoya kanye nokusebenzisana kwemikhiqizo okusezingeni – ezwenikazi lase-Afrika.Ukubamba iqhaza kweNingizimu Afrika kuhambelana ne-NDP kanye nezinjongo zenqubomgomo yamazwe angaphandle zokubeka kangcono izwe ebalazweni lomhlaba wonke kanye nokuqinisa isikhungo se-AU ukuze kufezekiswe izinjongo zenqubomgomo yamazwe angaphandle ethuthukisayo.3.6. IKhabhinethi igunyaze uhlaka lokusungulwa kwe-Multi-Primary Administrator ye-Digital Object Architecture (i-DOA), enegama elihlongozwayo elithi yi-MISAVA Agency for Digital Identifier.Ukuqaliswa kokusebenza kwe-DOA kunamandla okubeka iNingizimu Afrika esimweni ngokuqinisa ukuncintisana kweze-ICT ekutheni ilungele ukubamba iqhaza Oguqukweni Lwezezimboni Lwesine Olunohlonze.3.7. IKhabhinethi igunyaze isimo esibuyekeziwe seNingizimu Afrika maqondana nesiphakamiso seNhlangano Yentuthuko Yamazwe aseNingizimu ne-Afrika (i-SADC) sokusungulwa kwesivumelwano sokusebenzisana esiphathelene nokusungulwa kweSikhungo Sokuphathwa Komgudu waseNyakatho Ningizimu (i-NSCMI).ONgqongqoshe Bezokuthutha be-SADC bavumile ukusungula i-NSCMI ukubhekana nokusebenza okungagculisi kanye nezithiyo ezikhona Emgudwini waseNyakatho naseNingizimu. IKhabhinethi iphinde yagunyaza ukuba uNgqongqoshe Wezokuthutha asingathe umhlangano woNgqongqoshe Bezokuthutha Basemgudwini waseNyakatho naseNingizimu ngonyaka wezi-2016/17.3.8. IKhabhinethi ithiwe fahla fahla maqondana nokusungulwa kochungechunge olusha lwezinhlamvu zemali zesikhumbuzo nezijikelezayo ezizomela isiko, inkululeko kanye nentandoyeningi, ezizokwenziwa yi-South African Mint kanye neBhodi layo Labaqondisi, ngokubambisana, noNgqongqoshe Wezezimali.IKhabhinethi igunyaze ukwethulwa kanye namadizayini ka-R10 omusha kanye nezinhlamvu Zesiliva Soqobo zika-R5; u-R5 omusha (owu-1/2 oz.) owuhlamvu lwesikhumbuzo olungamakharathi angama-24 egolide oluzokwenziwa kwi-Natura Coin Series ngowezi- 2017; kanyea. Namadizayini ezinhlamvu ezilandelayo zochungechunge lwesikhumbuzo:Uhlamvu lwe-Natura Coin Series lowezi-2017;Uchungechunge Lohlamvu Lwesiliva Soqobo lowezi-2017; kanyeNochungechunge lwe-Sterling-silver R2 Crown lowezi-2017 kanye Notiki owu-2½ c.b. Izinhlamvu zama-Krugerrand ezi-2017 alandelayo:Ukukhishwa kabusha kwama-Krugerrand akudala onyaka we-1967 ngowezi-2016; kanyeNokwethulwa kwama-Krugerrand amasha eqoqweni lowezi-2017.4. IMithethosivivinywa4.1. IKhabhinethi igunyaze ukushicilelwa koMthethosivivinywa Wokuchitshiyelwa Kosizo Lwezenhlalakahle wezi-2016 ukuze kutholwe izimvo zomphakathi. Lo mthethosivivinywa uchibiyela uMthetho Wosizo Lwezenhlalakahle, wezi-2004 (uMthetho we-13 wezi-2004).UMthethosivivinywa Wokuchibiyela uhlose ukuhlinzekela izinkokhelo ezengeziwe kanye/noma imihlomulo exhumene nosizo lwezenhlalakahle. Izichibiyelo zizovumela ukusungulwa kwemihlomulo yemingcwabo kanye nemihlomulo eyengeziwe yezintandane kanye nezingane ezihlala emakhaya aphethwe yizingane.5. Imicimbi ezayo5.1. IKhabhinethi ithiwe fahla fahla maqondana namalungiselelo eNingizimu Afrika futhi yagunyaza neqhinga lokubamba iqhaza eNgqungqutheleni ye-BRICS yesi-8 ezayo. La malungiselelo, azoholwa yiKomidi loNgqongqoshe Abahlukahlukene le-BRICS. Ingqungquthela ye-BRICS yesi-8 izobanjwa ngaphansi kwesiqubulo esithi “Ukwakha Izisombululo Ezisabelayo, Ezibandakanya Umuntu Wonke futhi Ezithathwa Ngokuhlanganyela” kusukela mhla ziyi-15 kuya mhla ziyi-16 kuMfumfu 2016 e-Goa, kwelaseNdiya.IKhabhinethi iphinde yathiwa fahla fahla maqondana nesimo sokuqaliswa kwemisebenzi yeSikhungo Sesifunda sase-Afrika Sebhange Lentuthuko Elisha. INingizimu Afrika izoqhubeka nokweseka ukuqala kokusebenza kweBhange Lentuthuko Elisha le-BRICS, okubandakanya nokusingatha Isikhungo Sesifunda sase-Afrika eGoli.Izikhungo zezezimali zokuqala ze-BRICS ezisunguliwe, ezinjengeBhange Lentuthuko Elisha kanye ne-Contingent Reserve Arrangement zisebenza njengezikhungo eziguqula isimo ukuze zilawule futhi zikhulise ukusungulwa kwezimboni kanye nezinhlelo zengqalasizinda eNingizimu Afrika kanye nasezwenikazi lase-Afrika.5.2. IKhabhinethi igunyaze igunya lokuxoxisana laseNingizimu Afrika ukuba lisebenze njengesisekelo sezingxoxo eMhlanganweni wama-28 Wamazwe Asayinde Isivumelwano sase-Montreal esimaqondana Nezinto Ezicekela Phansi Unqenqema Lomoya-mkhathi (i-Montreal MOP 28) ozobanjwa kusukela mhla ziyi-10 kuya mhla ziyi-14 kuMfumfu 2016, eKigali, kwelase-Rwanda. Isivumelwano sase-Montreal sesisebenze ngempumelelo enkulu maqondana nokuqedwa Kwezinto Ezicekela Phansi Unqenqema Lomoya-mkhathi. Lokhu kuhambelana noMthethosisekelo wethu oyalela ukuthi ukuncishiswa kobuphofu kanye nokuthuthukiswa kwenhlalo-mnotho kuthuthukiswe ngaphansi kwesimo sentuthuko esimeme.5.3. Ingqungquthela Yesithathu ye-UN maqondana Nezezindlu kanye Nokufudukela Kwabantu Emadolobheni Okusimeme (i-Habitat III) izobanjwa yi-UNGA e-Quito, kwelase-Ecuador kusukela mhla ziyi-17 kuya kumhla zingama-20 kuMfumfu 2016. Ihlose ukwamukela i-Ajenda Entsha Yasemadolobheni; umqingo wombhalo ogxile emsebenzini ozomisa amazinga omhlaba wonke okuzuza kwezentuthuko yasemadolobheni esimeme, ukuhlela kabusha indlela esakha ngayo, esiphatha ngayo futhi esihlala ngayo emadolobheni ngokusondelanisa ubambiswano nabalingani abazinikele, ababambiqhaza abafanelekile, kanye nabathathi-zinqumo basemadolobheni kuwona wonke amazinga kahulumeni kanjalo nomkhakha ozimele.5.4. INgqungquthela Yamazwe Omhlaba maqondana Nezingqalasizinda Zocwaningo (i-ICRI 2016) izosingathwa eKapa kusukela mhla zi-3 kuya mhla zi-5 kuMfumfu 2016 nguMnyango Wezesayensi Nobuchwepheshe kanye neKhomishana yaseYurophu.Ingqungquthela ihlose ukubalula indima esemqoka yezingqalasizinda zocwaningo zomhlaba jikelele ekubhekaneni nezingqinamba ezisilele emuva kanjalo futhi njengezizinda zokuqamba nokusungula; ukudlinza maqondana nezidingo, ukuthuthukiswa kanye nokusimama kwezingqalasizinda zocwaningo zomhlaba wonke/zesifunda; kanye nokudingida amathuba akhona okushendelela kumkhombandlela wamazwe omhlaba.INingizimu Afrika isiwakhombisile amandla namangwevu ayo ocwaningo lwezesayensi nobuchwepheshe, futhi yaziswa njengekhaya lemvelo lezinye izingqalasizinda zocwaningo lomhlaba ezisemqoka ngendlela emangalisayo. Ukusingathwa kwe-ICRI 2016 kuzokhulisa inqubekelaphambili yezwe ekubeni nezomnotho ezigxile olwazini ngokulayela kwe-NDP.5.5. IKhabhinethi iyasamukela isimemezelo sokuphothulwa kwesigaba sokuqala esibheke ekucishweni kombhoshongo wokusakaza nge-analogi mhla zingama-28 kuMfumfu 2016 nguNgqongqoshe Wezokuxhumana u-Faith Muthambi, emadolobheni asemqoka okwakhiwe kuwona isibonakude se-Square Kilometre Array (i-SKA) eNyakatho Kapa, edolobheni lase-Carnavon ngaphansi kukaMasipala Wendawo yase-Kareeberg. Imindeni engaphezu kwama-86% esezindaweni okwakhiwe kuzona i-SKA isixhunyiwe futhi ithokozela umsakazo kamabonakude osakaza ngobuxhakaxhaka bedijithali emakhaya abo.Lolu fuduko nalo luyahambelana ne-NDP ukusungula ingqalasizinda ye-ICT enohlonze, ethembekile, etholakala ngaso sonke isikhathi futhi engambi eqolo. Luzoxhuma abasezindaweni zasemakhaya nabasezindaweni ezisemadolobheni, abayizigwili kanye nabahluphekayo ukuqinisekisa ukuthi izakhamizi zaseNingizimu Afrika zisebenza futhi zixhumane ngempumelelo ngokusebenzisa ezobuchwepheshe.5.6. Uhulumeni uzogubha Inyanga Yokuthuthukiswa Komphakathi ngoMfumfu ngaphansi kwesiqubulo esithi “Sisonke siqhubekisela iNingizimu Afrika phambili Ekuthuthukisweni Kwenhlalo Nomnotho” kanti ngokusebenzisa Umnyango Wezokuthuthukiswa Komphakathi (i-DSD), uhulumeni uzobamba izinkulumo-mpendulwano ezweni lonkana ukuqonda kangcono izidingo ezahlukahlukene zemiphakathi.I-DSD, ngokuhlanganyela neSikhungo Sentuthuko Kazwelonke (i-NDA) kanye neSikhungo saseNingizimu Afrika Sezibonelelo Zomphakathi, bazokwazisa imiphakathi ngezinhlelo ezahlukahlukene zezibonelelo zomphakathi ezitholakalayo ezenzelwe yona, kanye nokuthi ingafinyelela kanjani kuzona. IKhabhinethi ikhuthaza yonke imikhakha ukuba ilekelele uhulumeni ekuqinisekiseni ukuthi izidingo zalabo abadinga ukubhekelelwa kakhudlwana emphakathini wethu ziyanakekelwa.Umhla lu-1 kuMfumfu 2016 uqopha Usuku Lwabantu Abadala Emhlabeni Wonke, oluzogujwa njengengxenye yesonto lokuqala likaMfumfu. Lokhu kuzobe kuqondiswe ekuqhakambiseni ukulwisana nezinto ezingelona neze iqiniso kanye nezinkoleloze eziphathelene nabantu abadala kanye nokuguga.5.7. Umnyango Wezemidlalo kanye Nokungcebeleka kanye Nenhlangano Yezemidlalo Yamazwe Omhlaba Yawo Wonke Umuntu bazosingatha ihlandla lesi-6 lohambo olwaziwa ngokuthi yi “The Big Walk” mhla zi-2 kuMfumfu 2016 e-Fountains Valley Resort, ePitoli. IKhabhinethi igqugquzela abantu baseNingizimu Afrika ukuba balandele indlela yokuphila ephathelene nokunyakazisa nokuvocavoca umzimba kanye nokuwunakekela ukuze balwisane nezigameko eziphezulu zezifo eziphathelene nendlela yokuphila kanye nokukhuluphala ngokweqile.5.8. Umhla ziyi-19 kuMfumfu 2016 uqopha iminyaka engama-30 okuphahlazeka kwendiza eyadlula nomphefumulo kaMongameli waseMozambique, u-Samora Moises Machel kanye namadoda nabesimame abangama-34 basezweni lakhe, kubandakanya nabashayeli bendiza kanye nezintatheli.Abantu baseMozambique baba negalelo ekukhululweni kweNingizimu Afrika kanye namanye amazwe angaphansi kwezwekazi lase-Afrika. Uhulumeni weRiphabhulikhi yaseNingizimu Afrika, ebambisene nohulumeni weRiphabhulikhi yaseMozambique, bazosingatha imigubho yeminyaka engama-30 esizindeni lapho kwaphahlazeka khona indiza eMbuzini, eMpumalanga mhla ziyi-17 kuMfumfu 2016.Lokhu kuzoholela ekutheni Umnyango Wezobuciko Namasiko usungule umzila wamagugu wokubungaza nokukhumbula umzabalazo wokulwela inkululeko ozoxhumanisa yonke imizila yezizinda zamagugu zomzabalazo wenkululeko eNingizimu Afrika, kwi-SADC kanye nasezwenikazi.IKhabhinethi idlulisa amazwi enduduzo kulaba abalandelayo:5.9. Umndeni kanye nabangani bengqalabutho yezomculo yaseNingizimu Afrika futhi ongomunye wabasunguli bomculo weKwaito, uMduduzi Tshabalala, obedume kakhulu ngelikaMandoza. Umculo wakhe uthole ukuhlonishwa okuyingqayizivele kwizinhlanga ezahlukahlukene futhi usaqhubeka nokujatshulelwa yibo bonke abantu baseNingizimu Afrika.5.10. Umndeni kanye nabangani bentatheli engumakadebona, umhleli kanye nombhali u-Allister Sparks odlule emhlabeni eseneminyaka engama-83. U-Sparks wasebenzisa isikhundla sakhe njengomhleli we-Rand Daily Mail ekuqaleni kweminyaka ye-1980 ukuveza obala izenzo zikahulumeni wobandlululo ezabe zingenabo neze ubulungiswa. Wayeyi-Nieman Fellow eNyuvesi yase-Harvard futhi eyintatheli yaseNingizimu Afrika ezimele eyasebenzela amaphephandaba amazwe ngamazwe amaningana, kubandakanya ne-The Washington Post ne-The Economist.5.11. Abantu baseNdiya, ngokudlula emhlabeni kuka-Pramukh Swami Maharaj Ongcwele, inhloko yomphakathi wama-Swaminarayan Hindu eNdiya. Ubaziwa kakhulu ngegalelo elikhulu alenza kwezenkolo yamaNdiya kanye namasiko ngokwakha amathempeli ama-Hindu kanye nezikhungo zezemfundo eNdiya kanye nakwamanye amazwe.5.12. Emindenini yabo bonke labo abalahlekelwe yizimpilo zabo ngesikhathi sezehlakalo ezinodlame ezenzeke e-Democratic Republic of Congo (i-DRC) kanti nalabo abalimele sibafisela ukululama okusheshayo. IKhabhinethi inxusa wonke amaqembu ase-DRC ukuba abambe iqhaza kwiNkulumompendulwano Kazwelonke Efaka Wonke Umuntu, egqugquzelwe nguMnu Edem Kodjo egameni le-AU, futhi esekwa yizikhungo zesifunda kanye nezamazwe omhlaba.5.13. Emndenini kanye nabangani baka-Shimon Peres, ingqalabutho yakwa-Israeli eyahlonishwa nge-Nobel Prize ngenxa yeqhaza lakhe  esivumelwaneni soxolo phakathi kwabantu bakwa-Israeli kanye nabase-Palestine. UMnu Peres ube negalelo elikhulukazi kwezepolitiki kwelakwa-Israeli iminyaka ngeminyaka.IKhabhinethi ihalalisele laba abalandelayo:5.14. Umkhandlu Wezesayensi kanye Nocwaningo Lwezezimboni ngobuchwepheshe bawo besimanjemanje bokufunda iminyatheliso yeminwe obuzolekelela abasebenzi bezomthetho kanye nalabo abasebenzisa ucwaningo lwezesayensi ukuphenya amacala. Lo mshini, oxhaswe ngezimali nguMnyango Wezesayensi Nobuchwepheshe, ungasetshenziselwa ukucwaninga izindawo lapho kwenziwe khona izigameko zobugebengu  kanye nokuthatha iminyatheliso yeminwe ngaphandle kokusetshenziswa kwezinto zokuthintitha uthuli futhi ngaphandle kokuphazamisa ubufakazi.5.15. UDkt Ismail Bhorat kanye nethimba lakhe ngokuhlinzwa okuyingqophamlando kwengane engakazalwa eNkosi Albert Luthuli Central Hospital. Lokhu ngukuhlinzwa kokuqala okwenziwe embungwini kuleli lizwe futhi sekubeke iNingizimu Afrika ebalazweni lomhlaba.5.16. I-Mamelodi Sundowns ngokufinyelela emdlalweni wamanqamu we-Confederation of African Football Champions League emva kokwehlula i-Zesco United. Lokhu kunqoba akukuhle nje kuphela kwi-Sundowns kepha futhi kuzohlomulisa ibhola likanobhutshuzwayo laseNingizimu Afrika lonkana. Kunikeza abadlali bethu ithuba lokuziveza abalibheke ngamehlo abovu kanye nesipiliyoni abasidingayo ukuqhudelana nompetha ezwenikazi lase-Afrika kanye nasemhlabeni jikelele.5.17. IKhabhinethi ihalalisela u-Brad Binder ngokunqoba kwakhe okuyingqophamlando umjaho wezithuthuthu i-Moto3 World Championship. Lo mshayeli wesithuthuthu oneminyaka engama-21 ubudala ube ngumuntu waseNingizimu Afrika wokuqala kusukela ngowe-1980 ukuthatha isicoco se-Grand Prix emva kokunqoba kwakhe i-Moto3 championship yakhe yokuqala.5.18. Futhi iKhabhinethi idlulisa ukubonga kwayo kubo bonke abantu baseNingizimu Afrika ababambe iqhaza emicimbini enhlobonhlobo ukugubha kanye nokuhlonipha amasiko ethu ahlukahlukene ngesikhathi seNyanga Yamagugu. Imibukiso emihle yamasiko ethu ahlukahlukene kanye nokwabelana ngamagugu ethu anothile kubonakale ngokucacile kulo lonke leli.IKhabhinethi idlulise izilokotho ezinhle kulaba abalandelayo:5.19. IKhabhinethi ifisela uMbhishobhi u-Emeritus Desmond Tutu ukululama okusheshayo emva kokuhlinzwa kwakhe.5.20. Futhi ihlanganyela neNingizimu Afrika yonkana ukufisela uMama u-Winnie Mandela okuhle kodwa ngokufinyelela osukwini lwakhe lokuzalwa lama-80.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.6.1. Umkhandlu Kazwelonke Kwezokweluleka maqondana Nokuqamba Nokusungula:a. Mnu Mafika Mkwanazi; kanye nob. Mnu Sullivan O’Carroll.6.2.    Isikole Sezesayensi Somkhandlu waseNingizimu Afrika:a. Solwazi Eugene Cloete;b. Solwazi Sabiha Essack;c. Solwazi Shireen Hassim;d. Solwazi Jonathan Jansen;e. Solwazi Nancy Phaswana-Mafuya;f. Solwazi Barney Pityana;g. Solwazi Stephanie Burton (oqokwe kabusha);h. Solwazi Norman Duncan (oqokwe kabusha);i. Solwazi Johann Mouton (oqokwe kabusha);j. Solwazi Himla Soodyall (oqokwe kabusha);k. Solwazi Zeblon Vilakazi (oqokwe kabusha);l. Solwazi Brenda Wingfield (oqokwe kabusha); andm. Dkt Shadrack Moephuli (Omele Umkhandlu Kazwelonke Kwezokweluleka maqondana Nokuqamba Nokusungula futhi oqokwe kabusha).6.3. Dkt Sarah Mosoetsa oqokwe kwiBhodi leSikhungo Sikazwelonke Socwaningo.6.4. Isikhungo Sikazwelonke Sabezindaba Abasebenza Ngobuxhakaxhaka Bohleloxhumano Lwama-elekhthronikhi saseNingizimu Afrika (i-NEMISA):a. Nksz Mymoena Williams oqashwe njengeSikhulu Esiphethe (i-CEO).b. Nksz Rahimoonisha Abdool oqashwe njengeSikhulu Sokuphathwa Kwezimali (i-CFO).6.5. Abaqondisi abangeyona ingxenye yesigungu esiphezulu kwi-NEMISA NPC SOC Limited:a. Solwazi Walter Theophilus Claassen (uSihlalo);b. Mnu Thami ka Plaatjie (uqokwe kabusha futhi yiPhini likaSihlalo); kanye noc. Solwazi Manoj Maharaj;d. Nksz Sarienne Rana Kersh;e. Nksz Nelisiwe Gloria Mkhaliphi;f. Mnu Phuthi Nehemia Phukubje;g. Nksz Alina Thandiwe Mfulo; noh. Mnu Moraka Lucas Mello (uqokwe kabusha).6.6. Zolani Kgosie Matthews oqokwe njengelungu elingeyona ingxenye yesigungu esiphezulua kwiBhodi lePosi laseNingizimu Afrika.6.7. Mnu Mahomed Iftekhar Chowan uqashwe njenge-CFO ye-Universal Service and Access Agency of South Africa.6.8. Umkhandlu waseNingizimu Afrika Wezindaba Zomkhathi:a. Nksz Pontsho Maruping (uSihlalo);b. Nksz Nomfuneko Irene Majaja (iPhini likaSihlalo);c. Adv Lulekwa Makapela;d. Mnu Themba Beatus Tenza;e. Mnu Linden Sydney Petzer;f. Inxusa Peter Goosen;g. Mnu Humbulani Aaron Mudau;h. Dkt Sandile Bethuel Malinga;i. Mnu William Simon Makwinja;j. Nksz Nosiphiwo Monica Sonjani;k. Mnu Lloyd McPatie; nol. Mnu Leeandran Annamalai.6.9. Adv Rory Wayne Voller oqokwe njengoKhomishana kwiKhomishana Yezinkampani kanye Namalungelo Abaqambi.6.10. Mnu Jayaseelan Manickum Nair oqokwe yiBhodi le-South African Special Risk Insurance Association Limited, SOE, njengomqondisi ongeyona ingxenye yesigungu seziphathimandla.6.11. Nksz Patience Bongiwe Kunene oqokwe njengoMqondisi Omkhulu, omele iNingizimu Afrika, i-Angola ne-Nigeria, kwiBhodi Labaqondisi Lenkampani Yebhange Lomhlaba (i-World Bank).6.12. Uphiko Olulawula Ezokuphepha Emkhakheni Wezokuthutha Ngezitimela:a. Mnu Nkululeko Andrew Stephen Poya oqashwe kabusha njenge-CEO.Amalungu Angeyona ingxenye yesigungu esiphezulu eBhodini Yophiko Olulawula Ezokuphepha Emkhakheni Wezokuthutha Ngezitimela:b. Dkt Nomusa Zethu Qunta (uSihlalo);c. Mnu Boy Johannes Nobunga (iPhini likaSihlalo);d. Mnu Zacharia Mosothoane (oqokwe yiNyunyana yabasebenzi bomkhakha wezokuthutha i-South African Transport and Allied Workers Union);e. Mnu Christiaan Johan de Vos (oqokwe yi-Federation of Unions of South Africa);f. Major General Michael Monashi Motlhala (oqokwe ngenxa yesikhundla sakhe eMnyangweni Wezamaphoyisa);g. Mnu Ngwako Makaepea (oqokwe ngenxa yesikhundla sakhe eMnyangweni Wezokuthutha);h. Nksz Hilda Thamaga Thopola;i. Major General Willem Adriaan Venter (ilungu elizimele elingeyona ingxenye yesigungu seziphathimandla);j. Nksz Khulekelwe Mbonambi (oqokwe  kabusha);k. Nksz Ntombizine Mbiza (oqokwe kabusha);l. Mnu Andre Harrison (oqokwe kabusha); nom. Mnu Tibor Szane (oqokwe kabusha ngenxa yesikhundla sakhe eMnyangweni Wezabasebenzi).6.13. Mnu Japh Ronnie Chuwe oqashwe kabusha njenge-CEO (uNobhala) yeSikhungo Esiqaphe Ukuphulwa Kwemithetho Yomgwaqo.6.14. Mnu Skhumbuzo Dennis Macozoma uqashwe njenge-CEO ye-South African Roads Agency SOC Limited.6.15. Mnu Sisa Neil Ntshona uqashwe njenge-CEO yoPhiko Olwengamele Ezokuvakasha eNingizimu Afrika.6.16. Mnu Dhesigen Pydiah Naidoo uqashwe kabusha njenge-CEO yeKhomishana Yocwaningo Lwezamanzi.6.17. Lesotho Highlands Water Commission:a. Mnu Bhekizwe Simon Nkosi uqashwe njengeSithunywa Esiyinhloko saseNingizimu Afrika; kanye nob. Mnu Vusi Nhlapo njengoMmeleli Osebenza Ngokugcwele.6.18. IBhodi leSikhungo Sokuxhaswa Ngezimali Kwamabhizinisi Amancane:a. Nksz Charmaine Groves;b. Nksz Happy Ralinala;c. Mnu Kholofelo Molewa;d. Nksz Nomcebo Dlamini;e. Mnu Nazir Ahmed Osman;f. Nksz Nonkululeko Dlamini;g. Mnu Phakamile Mainganya;h. Nksz Kate Moloto;i. Nksz Hlonela Lupuwana (oqokwe kabusha); kanye noj. Mnu Lawrence Mavundla (oqokwe kabusha).6.19. Nksz Cladie Thamo Hloniphile Mzobe oqashwe njenge-CEO ye-NDA.Imibuzo:Donald LiphokoUmakhalekhikhini: 082 901 0766 "
Isitatimende somhlangano weKhabhinethi wangomhla ziyi-19 kuMfumfu 2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/zu/speeches/statement-cabinet-meeting-19-october-2016-20-oct-2016-0000,"1. Ukuqaliswa Kokusebenza Kwezinhlelo ZikaHulumeni Ezisemqoka1.1. IKhabhinethi ifisela bonke abafundi okuhle kodwa njengoba beqala ukuhlolwa kwabo kokugcina konyaka. Abafundi bonyaka wezi-2016 bayakhuthazwa ukuba bagxile ezifundweni njengoba beqala ukuhlolwa kukamatikuletsheni kowezi-2016, okuqala ngokusemthethweni mhla zingama-24 kuMfumfu 2016 kuze kuphothulwe mhla zingama-29 kuLwezi 2016.1.2. IKhabhinethi ifisa ukugcizelela ikhwelo lalo elibhekiswe ezweni lonkana lokuba kusekelwe yonke imizamo yokutakula uhlelo lokufunda lowezi-2016. Le mizamo, eholwa nguhulumeni ngeThimba Elibunjwe NgoNgqongqoshe lisebenzisana nabafundi, abazali, amanyuvesi kanye nabo bonke abathintekayo, ibonisa ukuzinikela kwethu sonke ekutholeni izixazululo ukuze umkhakha wethu wezemfundo ephakeme ubuyele esimweni esijwayelekile.IKhabhinethi iyahambisana nemibono evezwe ngabafundi mayelana nezinselele ababhekene nazo mayelana nezindleko zokufunda ezimba eqolo, izindawo zokuhlala, izincwadi zokufunda kanye nezindleko zokuphila.Uma kuphetha ngokuthi kuphazamiseke unomphelo ukufunda kulo nyaka, futhi uma amanyuvesi kanye namakolishi engawuphothuli lo nyaka wokufunda, balinganiselwa kusigidi abafundi bakamatikuletsheni abangeke bamukelwe ezikhungweni zemfundo ephakeme, onyakeni wezi-2017. Umthelela walokhu wukuthi bonke abafundi abenza unyaka wokuqala kuze kuyofinyelela kulabo abenza unyaka wokugcina bayophazamiseka futhi kukhahlamezeke nomnotho wethu, kwazise abekho abafundi abanamakhono abasha abayongena emakethe yemisebenzi.Ngenxa yalokhu, labo abebezophothula iziqu zobudokotela, onjiniyela, ongoti bezokubalwa kwezimali, othisha kanye neminye imisebenzi ehlukahlukene ngeke bakwazi ukungena ohlelweni lomnotho.IKhabhinethi iwasekela ngokugcwele amalungelo okuthola imfundo aqukethwe kuMqulu Wenkululeko wethu kanye noMthethosisekelo, futhi abekwe eqhulwini oHlelweni Lokuthuthukiswa Kwezwe (i-NDP). Siyalisekela futhi ilungelo lokufinyelela emfundweni ephakeme, ikakhulukazi kulabo abampofu.UMqulu Wenkululeko uthi ""imfundo ephakeme nokuqeqeshwa emisebenzini yobuchwepheshe bezandla kumele ivulelwe wonke umuntu ngokusebenzisa izibonelelo zombuso kanye nemifundaze enikezwa labo abafanele ukuyithola.""UMthethosisekelo uqhubeka uthi ""Wonke umuntu unelungelo lokuqhubeka nemfundo okumele uMbuso, ngokusebenzisa izindlela ezifanele, uyenze itholakale futhi kufinyeleleke kuyo.""Ekwamukeleni ubukhulu bezinselele emfundweni ephakeme, uMongameli Jacob Zuma uphinde wakhulisa iThimba Elibunjwe NgoNgqongqoshe ngokubandakanya uNgqongqoshe Wezokuxhumana, uNgqongqoshe Wezokuhlaliswa Kwabantu, uNgqongqoshe Wezezimali kanye noNgqongqoshe Wezokuthuthukiswa Komphakathi.Uhulumeni uthole iziphakamiso eziningana ezivela emazikweni ahlukahlukene kanye nakwabanye okusetshenziswana nabo. Seluqalile uhlelo lokucubungula lezi ziphakamiso futhi uma umsebenzi usuphothuliwe, kuzohlinzekwa ngezinqubo ezizolandelwa ukubhekana nezinselele ezikhona njengamanje.Uhulumeni uzothatha ezinye izinyathelo zokuhlinzeka ngezinsiza kubo bonke abafundi abakufanele ukuthola uxhaso lwe-NSFAS ngokuqhubekayo, ukukhokhela izindleko ezigcwele zokufunda emanyuvesi nasemakolishi angama-TVET esikhathini eside esizayo. Uhulumeni uzophinda asungule izindlela zokubhekana nezinselele ezikhona ezibhekene nabafundi ""abangakufanele ukuthola uxhaso lukahulumeni kodwa futhi abangenayo imali eyanele yokuzikhokhela"" abangakwazi ukuthola uxhaso ngaphansi kwemithetho yamanje ye-NSFAS kodwa futhi abangakwazi ukukhokhela izindleko ezigcwele zokufunda ngaphandle kohlobo oluthile losizo.Konke lokhu kuzokweziwa ngesivinini kanye nesilinganiso esincike ezingeni lokukhula ekubhaliseni kwabafundi kanye nokutholakala kwezinsiza.IKhomishana Kamongameli Ephenya Ngemfundo Ephakeme Nezokuqeqesha iyaqhubeka nokwenza umsebenzi wayo futhi izosiza uhulumeni ukuqhamuka nezixazululo zesikhathi eside zokufinyelela emfundweni ephakeme, ikakhulukazi labo abampofu.UNgqongqoshe Wezezimali uzokwethula Isitatimende Senqubomgomo Yesabelomali Sesikhathi Esimaphakathi mhla zingama-26 kuMfumfu 2016, esizoveza umhlahlandlela wokusetshenziswa kwezimali obanzi wesikhathi esimaphakathi.Kulo nyaka wezimali wezi-2016/17, uhulumeni wabe izinsiza eziningi kwezemfundo ephakeme, nokwenze ukuthi uMnyango Wezemfundo Ephakeme Nokuqeqesha uthole isabelomali sezigidigidi ezingama-49.2 zamarandi.IKhabhinethi ikholelwa wukuthi njengezwe singaba nenqubekela phambili ebonakalayo ekuxazululeni izinselele ezintathu, ukuswelakala kwemisebenzi, ubumpofu kanye nokungalingani kotshalomali lwethu kwezemfundo. Uhulumeni uphendulile ezicelweni zabafundi futhi uzoxhasa ukunyuswa kwemali yokufunda ize ifike kuma-8% ngowe-2017, ukukhokhela ukunyuka kwemali ngoxhaso lokuvala igebe ukukhokhela abahlwempu, abasebenzi kanye nabafundi ""abangakwazi ukuthola uxhaso futhi abangakwazi ukuzikhokhela ngaphandle koxhaso, isibonelo abafundi abanemali engena emndenini efinyelela kwisamba esiyizi-600 000 zamarandi ngonyaka. Lokhu kusho ukuthi abafundi abakufanele ukuthola uxhaso lwe-NSFAS kanye nabafundi ""abangakufanele ukuthola uxhaso kodwa abangakwazi ukuzikhokhela ngaphandle koxhaso"" ngeke bakhushulelwe imali, njengoba uhulumeni ezobakhokhela leyo ngxenye engeziwe okuzokhushulwa ngayo imali yokufunda. Lolu xhaso luzodla izigidigidi ezi-2.5 zamarandi, okuyimali ezokhokhela abafundi abangama-70% kubafundi abenza iziqu zokuqala.Bonke ababambi-qhaza kumele ngokushesha basebenzele ukudala isimo esikulungele futhi esikuvumelayo ukuqaliswa nokuqhubeka kohlelo lokufunda ngokushesha futhi ngaphandle kokubambezeleka. Ukuqinisekisa ukufezwa okuqhubekayo kwelungelo lokuqhubeka nemfundo, uhulumeni uzosungula umhlahlandlela wokusebenza, esebenzisana nabo bonke abathintekayo, ukuletha uguquko emanyuvesi kanye nasemakolishi angama-TVET ukuze kwakheke amathuba okufinyelela emfundweni ephakeme, impumelelo, ukuxhaswa ngezimali kanye nokusekelwa kwabafundi nezikhungo zemfundo ephakeme. Ababambi-qhaza abahlukahlukene, kuhlanganisa abafundi, amabhange kanye namabhizinisi, phakathi kwabanye abaningi, benze iziphakamiso ezahlukahlukene zokuthi singayixhasa kanjani ngemali imfundo ephakeme, ikakhulukazi eyabampofu.Ngakho-ke, Ithimba Elibunjwe NgoNgqongqoshe lizobizela bonke ababambi-qhaza endaweni eyodwa ukuze kuthuthukiswe inkombandlela ezoqhamuka nesixazululo.IKhabhinethi iyakwamukela ukuqala futhi kokufunda emanyuvesi ethu amaningi , futhi inxusa bonke abafundi ukuba babuyele emagunjini okufunda. Lesi yisikhathi esibalulekile sohlelo lokufunda njengoba ukuhlolwa sekuseduze. Uhulumeni ukholelwa ukuthi ukukhathazeka kwabafundi kungaxazululwa ngokuxoxisana ngenkathi uhlelo lokufunda luqhubeka.IKhabhinethi isalokhu ikhathazekile ngokuqubuka kwemibhikisho yabafundi enodlame kwezinye izimpiko zamanyuvesi ezweni lonke. Nakuba ilungelo lokubhikisha livikelekile ngaphansi koMthethosisekelo, udlame, ukwesabisa kanye nokulinyazwa kwempahla akuvumelekile nhlobo.Bonke ababambi-qhaza kufanele benze konke okusemandleni abo futhi bathathe zonke izinyathelo ezifanele ukuze kuqhutshekwe nohlelo lokufunda ngoba uma kungenzeki lokho kuyoba nemiphumela emibi kakhulu emnothweni, kubafundi kanye nalabo abenza umatikuletsheni. Imfundo ingumthwalo wawo wonke umuntu, sonke masisebenze ngokubambisana ukubuyisela isimo esijwayelekile kwezemfundo ephakeme ukuze liqhakaze ikusasa lezingane zethu kanye nelezwe lethu.1.3. IKhabhinethi ilwamukele utshalomali lwezigidigidi ezintathu zamarandi oluvela enkampanini i-Marriot International, nokuzoholela ekutheni le nkampani yamahhotela enkulukazi emhlabeni jikelele yakhe amahhotela amasha amahlanu. Lesi simemezelo sibonakalisa ukwethenjwa kwezwe lethu ngabatshalizimali futhi siwuphawu lwezinto ezinhle ezisazokwenzeka emnothweni wakuleli esikhathini esizayo.1.4. INingizimu Afrika imenyezelwe njengezwe eliphuma phambili kwezokuphathwa kwezikweletu nokukhishwa kwezimali ezibolekisayo ezizimele emazweni ase-Afrika angezansi kogwadule iSahara, okuyisimemezelo esenziwe yiPhephandaba Lezimakethe Ezisafufusa, elingaphansi kweMihlangano Yonyaka ye-IMF/Ibhange Lomhlaba. Lo mklomelo uza ngemuva kokuba Ibhange Lomhlaba lincome umsebenzi omuhle waleli lizwe kwezokulawulwa nokuphathwa kwezikweletu. Futhi uwubufakazi bempumelelo izwe eliqhubeka nokuyithola kwezezimakethe zezimali zomhlaba kanye nendlela ewubuhlakani okuphethwe ngayo umnotho.1.5. Uhambo Olusemthethweni lukaMongameli Jacob Zuma lokuVakashela ezweni laseKenya, okungolokuqala ngqa olubanjwe nguMongameli waseNingizimu Afrika selokhu kwaba nentando yeningi, lubandakanye nethimba losomabhizinisi bakuleli abethamela Isigcawu Sosomabhizinisi baseKenya nabaseNingizimu Afrika, esicubungule amathuba otshalomali kanye nohwebo. Kwasayinwa lezi Zivumelwano Zokusebenzisana ezilandelayo: ukubambisana phakathi kwamaphoyisa, ukulondolozwa nokuphathwa kwemvelo kanye nesivumelwano esiphathelene ne-Lamu-Port Southern Sudan-Ethiopia Transport Corridor.1.6. Umhlangano Wesibili phakathi kweNingizimu Afrika kanye neRiphabhulikhi YaseNamibia ugcizelele ukuzibophezela kwethu ngokuhlanganyela, ngokuthi kubuyekezwe futhi kufakelwe izibuko izindaba eziningana ezithinta lawa mazwe amabili, isifunda kanye nomhlaba jikelele. Isivumelwano Sokusebenzisana Kwezemfundo Ephakeme siphothuliwe, kuhlanganisa nokusayinwa kweMigomo Okuzosetshenzelwa Phezu Kwayo yeKomidi Lokuhlanganyela Longoti elimayelana noMngcele Womfula i-Orange.1.7. Uhambo lokusebenza lwePhini LikaMongameli u-Cyril Ramaphosa lokuvakashela e-Vietnam nase-Singapore lwasetshenziswa ukuvula izindawo zangomuso zohwebo nokutshalwa kwezimali, kanye nokuheha Izinkampani Zikahulumeni Wase-Singapore ukuba zitshale izimali eNingizimu Afrika ngoBambiswano Phakathi Kukahulumeni Nomkhakha Ozimele, ngokuhambisana noHlelo Lwamaphuzu Ayisishiyagalolunye lweNingizimu Afrika. I-Singapore iphinde yazibophezela ekusizeni iNingizimu Afrika ekuthuthukisweni kwamakhono kanye nokwandiswa kwesibalo sezifundo zoqeqesho sabafundi baseNingizimu Afrika ezihlinzekwa ngaphansi koHlelo Lokubambisana ne-Singapore.1.8. UMongameli uJacob Zuma, wethula inkulumo Emhlanganweni Wezinhloko Zamanxusa aseNingizimu Afrika waminyaka yonke, nohlinzeka ngesigcawu kuzo zonke izinhloko zamanxusa sokuba zabelane ngamacebo ngezindaba ezithile kanye nokuseqhulwini okwenza ziqhubeke kalula ukumela izwe lethu. Njengabasimele emazweni angaphandle, banomsebenzi wokwakha ubungane nokubambisana okuyosisiza ekufezeni izinhloso zethu zoHlelo Lokuthuthukiswa Kwezwe, okuwukukhula komnotho okufaka wonke umuntu, amathuba emisebenzi kanye nempilo ehloniphekile yabantu bakithi.1.9. Ekuphenduleni ezidingweni zemiphakathi kanye namabhizinisi, uNgqongqoshe Wezamanzi Nokuthuthwa Kwendle uNomvula Mokonyane uzophendula isoyi lokwakhiwa kweSigaba Sokuqala Sephrojekthi Yamazi i-Vaal Gamagara ezodla izigidigidi eziyi-18 zamarandi, ngoLwesihlanu, mhla zingama-21 kuMfumfu 2016. Ekuphothulweni kweSigaba Sokuqala, abazohlomula babandakanya namapulazi emfuyo ayi-14, izimayini eziyi-12, iziteshi zagesi welanga, kanye nemiphakathi yaseKathu, Olifantshoek, nase-Hotazel, nokuzohlomulisa abantu abayizi-23 499.1.10. Ukwethulwa kwesigaba sokuqala sezigidi ezingama-49 zamarandi seNdawo Yezimboni YakwaSithebe evuselelwe kabusha eMandeni, KwaZulu-Natali, kuyingxenye yoHlelo Lokuvuselelwa Kwezindawo Zezimboni LoMnyango Wezohwebo Nezimboni, futhi le ndawo ibekwe eqhulwini ukuze ivuselelwe.Inhloso wukuvuselela izindawo zezimboni eziphethwe nguhulumeni ezweni lonke ukukhuthaza ukusetshenziswa kwezimboni futhi kwandiswe negalelo lazo ekwakheni amathuba emisebenzi nokukhulisa umnotho wezwe lethu. Izimboni ezisebenzela kwaSithebe zinomthelela omkhulu emnothweni wendawo, zihlinzeka namathuba emisebenzi angaphezu kwezi-20 000. Ngesikhathi sohlelo lokuvuselela ziyi-15 izinkampani ezincane nezimaphakathi ezaqokelwa le phrojekthi, ngesamba sezigidi eziyi-6.3 zamarandi futhi kwaqashwa nabantu abayi-162.1.11. Isimemezelo sokuthi iNingizimu Afrika izohlomula esivumelwaneni sohwebo esisha neNhlangano Yamazwe aseYurophu (i-EU), sizokwenza kube nokufinyelela okuthuthukisiwe kwemikhiqizo yaseNingizimu Afrika nezofinyelela ngokukhethekile ezimakethe ze-EU. Isivumelwano Sokusebenzisana Kwezomnotho (i-EPA) ngaphansi kohlaka i-SADC EU EPA sizosebenza esikhundleni sezimiso zokuhwebelana ezisebenza njengamanje phakathi kweNingizimu Afrika ne-EU, esaziwa ngokuthi Isivumelwano Sokuhweba, Intuthuko Nokubambisana (i-TDCA). I-EPA ihlinzeka ukufinyelela okusha emakethe kashukela, uthinasi (ethanol) kanye nokufinyelela okwenziwe ngcono emakethe yewayini, izimbali, imikhiqizo yobisi nezithelo.1.12. IKhomishana Yokulondolozwa kwenhlanzi yohlobo lwe-Southern Bluefin Tuna inyuse Umthamo Ovunyelwe Ukudotshwa weNingizimu Afrika we-Southern Bluefin Tuna usuka emathanini ayi-150 kuya kumathani angama-450 ngesizini yokudoba yowezi-2018-2020. Lokhu kubalulekile emisebenzini yeNingizimu Afrika yokudala amathuba emisebenzi njengoba kuzohlinzeka amathuba emisebenzi egcwele emkhakheni wezokudoba futhi kuzongenisa imali edingekayo ezweni yokuthumela imikhiqizo ngaphandle.1.13. Ukuqokwa kwabafake izicelo zokwenza umsebenzi abaphumelele nguMnyango Wezamandla oHlelweni Lomkhiqizi Kagesi Wokuqala Ozimele Osebenzisa Amalahle (i-IPP) yingxenye ebalulekile yohlelo lukahulumeni lokuqinisekisa ukuthi izwe linogesi owanele. Abafakizicelo ababili abaphumelele bazokwengeza ugesi ongamamegawathi angama-863.3 kwisikhungo sikazwelonke sikagesi kule minyaka emihlanu ezayo.Ukuqokwa kwalaba kuheha utshalomali lwezigidigidi zamarandi ezingaphezu kwama-40 ezizosetshenziselwa ukwakha ingqalasizinda emkhakheni wezamandla, kufukulwe ukuthengwa kwemikhiqizo yendawo futhi kusungulwe namathuba emisebenzi ayizi-6 613 ngesikhathi sokwakha kanye nayizi-13 524 ngesikhathi sokusebenza.Nakuba uhlelo lweNingizimu Afrika lokuphehla ugesi lufaka phakathi nogesi wamalahle, owemikhiqizo kawoyela kanye nowegesi yemvelo, izwe lizimisele ngomnotho ongangcolisi imvelo, ngokubeka phambili izinhlelo zokukhiqiza ezihlanzekile. Ngokusebenzisa Ezamandla Ezikhiqizwa Ngokusebenzisa Kabusha i-IPP, sekuthengwe ugesi ongamamegawathi ayizi-6 376 kuBakhiqizi Bakagesi Abazimele abayi-102 emizuliswaneni eyisithupha yokufakwa kwezicelo zokuhlinzeka ngogesi. Kulo mthamo kagesi, ayizi-2 200 amamegawathi akhiqizwe kumaphrojekthi e-IPP angama-44 asexhunyiwe esikhungweni sikagesi sikazwelonke.1.14. Njengoba iNyanga Yezokuthutha iqhubeka, amaphrojekthi engqalasizinda yezokuthutha amaningana abalulekile kanye nezinhlelo kuyaqhutshwa ukuze kuxhunyaniswe kangcono abantu nezindawo, nokwakha imisebenzi emisha futhi kushintshwe nendlela abantu baseNingizimu Afrika abahamba ngayo.Mayelana nalokhu, iKhabhinethi iluphawulile utshalomali lwezigidi ezingama-24 zamarandi loMnyango waseGauteng Wezemigwaqo Nokuthutha wokulungisa umgwaqo u-D904, nobuye waziwe njengoMgwaqo wase-Evaton Omdala. Ukulungiswa kwemigwaqo ekhona njengamanje kuzonciphisa isikhathi esichithwa ngabantu emgwaqeni futhi kuzoqinisekisa ukuphepha kubashayeli bezimoto, abagibeli bamabhayisikili kanye nabahamba ngezinyawo.1.15. Ukusingathwa ngempumelelo koMhlangano Wesihlanu Wezokuphathwa Kwe-Inthanethi kwelase-Afrika eThekwini kuholele ekutheni umhlangano uvumelane ngesimo sezwekazi lase-Afrika, nesisekela ukufezwa kwezinhloso ze-Ajenda yowezi-2063, ngaphambi koMhlangano Wezokuphathwa Kwe-inthanethi ozobanjelwa e-Mexico ngoZibandlela 2016. INingizimu Afrika isayine Isivumelwano se-Multi-Party Administrator Service neNhlangano i-Dona.1.16. Ukungenelela kukahulumeni ekulwisaneni nenkohlakalo, ukungaphathi kahle kanye nokwenza izimboni ziphendule ngemisebenzi eziyenzayo kuholele esivumelwaneni nezinkampani zomkhakha wezokwakha eziyisikhombisa ngohlelo lwemisebenzi ezokwenziwa, nokuzosheshisa izinguquko kule mboni. Isivumelwano siqukethe izinto eziningi, kuhlanganisa: umnikelo wemali wamaphrojekthi entuthuko; ukuzibophezela ezinguqukweni kulo mkhakha, uMhlahlandlela wokukhokhela izicelo zenkokhelo zomkhakha kahulumeni; kanye nokuzibophezela ekusebenzeni kwabaPhathi Abakhulu ngobuqotho.Izisekelo ezibalulekile zesivumelwano zibandakanya nezigidigidi ezi-1,4 zamarandi zenhlawulo enqunywe yisigungu sezokuncintisana esizokhokhwa yizinkampani eSikhwameni Sikazwelonke Semali Engenayo. Ezinye izigidigidi ezi-1,5 zamarandi zizofakwa esikhwameni sokusekela izinhlelo zokutshala izimali emiphakathini ebincishwe amathuba ngaphambilini.Ukuzibophezela ezinguqukweni kuzokwethulwa yinkampani ngayinye kulezi eziyisikhombisa, nokungaba “ngendlela yamasheya” lapho okungenani ama-40% amasheya enkampani eyodayiselwa abantu baseNingizimu Afrika abamnyama noma indlela yokubambisana” lapho inkampani iyosebenza nezinkampani zokwakha zabantu abamnyama ezilinganiselwa kwezintathu ukuzisiza zenze inzuzo engama-25%. Lokhu kuzibophezela kulinganiselwa ezigidigidini eziyisi-9 zamarandi zemali engenayo ngonyaka kuze kube sekupheleni kwesikhathi sesivumelwano.Ukuzibophezela ekusebenzeni ngobuqotho kuzosayinwa ngu-CEO ngamunye, ezibophezela ukuthatha izinyathelo ezahlukahlukene ukuqinisekisa ukuthi ayikho imikhuba yokuhlanganyela ngokungemthetho noma inkohlakalo enkampanini, ekusebenzeni nabancintisana nayo, nohulumeni kanye namakhasimende omkhakha ozimele.Isivumelwano sokukhokha sihlinzekela izinqubo ezithile ezihlelekile ezizophothulwa emasontweni ambalwa ezayo futhi lokhu kuyenziwa futhi kuzokwenziwa isimemezelo uma sekuphothulwa lezi zinhlelo.1.17. Abantu baseNingizimu Afrika bayakhuthazwa ukuba balufunde ulwazi okwabelwana ngalo ngokwethulwa kweMibiko Yonyaka yowezi-2015/16 ePhalamende. Ulwazi lubonakalisa ukuqaliswa koHlelo Lokusebenza Lukahulumeni, kanye nenqubekela phambili kuMhlahlandlela Wokusebenza Ngendlela Ekhethekile Wesikhathi Esimaphakathi kanye nokuqaliswa kokusetshenziswa koHlelo Lokuthuthukiswa Kwezwe.1.18. IKhabhinethi iphinda ikhuthaza abantu baseNingizimu Afrika ukuba baveze imibono yabo ngomnotho kanye nezinye izingqinamba abangathanda ukuthi uhulumeni aziveze Kwisitatimende Senqubomgomo Yesabelomali Sesikhathi Esimaphakathi (i-MTPBS), esizokwethulwa nguNgqongqoshe Wezezimali u-Pravin Gordhan mhla zingama-26 kuMfumfu 2016. Imibono ingathunyelwa ngokusebenzisa i-Facebook: National Treasury South Africa, i-Twitter @TreasuryRSA, izethulo ngomlomo kanye newebhusayithi yoMnyango Wezezimali.2. Izinqumo zeKhabhinethi Eziqavile2.1. IKhabhinethi iyamukelile imigomo ebanzi yoMbiko Wakamuva WoHlelo-Ngqangi Lukazwelonke Lwezokuthutha lowe-2050 (i-NATMAP) olwenziwe lwahambisana noHlelo Lokuthuthukiswa Kwezwe futhi uqukethe lokhu okulandelayo okungamaqhinga kwezokuthutha: ukuhlela kwesikhathi eside kanye nokubeka eqhulwini, okugxile ekuphepheni, ukwethembeka kanye nokuqinisekisa ukuthi ukusebenzisa izithuthi akumbi eqolo; futhi kungagxilwa nje kuphela kwizithuthi kwazise phela ukungaphathi kahle nezinkinga kubangelwa ukungasebenzisi kahle umhlaba kanye nokuhlela ukukhuthaza ushintsho lokuziphatha ngokushintsha indlela umphakathi obona ngayo izithuthi zomphakathi kanye nendlela yokuhlela ethuthukisayo futhi efaka wonke umuntu.2.2. IKhabhinethi ivumile ukuba iMithethonkambiso Yamazwe Ngamazwe Yezokuxhumana eyenziwe ngcono (ama-ITRs), Dubai 2012, yethulwe ePhalamende ukuze yamukelwe ngokusemthethweni. Ama-ITRs asungula isivumelwano somhlaba, futhi ayingxenye yeMithethonkambiso Yokulawula yeNyunyana Yomhlaba Yezokuxhumana. Ama-ITRs enziwe ahambelana noHlelo Lokuthuthukiswa Kwezwe, ikakhulukazi ukukhuthazwa kokukhuliswa komnotho nokubandakanya wonke umuntu ngokusebenzisa ubuxhakaxhaka bezokuxhumana kanye ne-inthanethi enamandla futhi ngamanani aphansi.2.3. IKhabhinethi ikuvumile ukulethwa kweMithetho Yokugcina Yenkomfa Yezokuxhumana Yemisakazo Yomhlaba (i-WRC-15), ePhalamende ukuze yamukelwe ngokusemthethweni, ngokuvumelana nesigaba sama-231(2) soMthethosisekelo.Izindaba ezibalulekile ezamukelwa ku-WRC-15 zihlanganisa nokusatshalaliswa kwe-inthanethi esheshayo emhlabeni jikelele, ukusatshalaliswa kwezokusakaza emhlabeni jikelele, izinsiza zokuxhumana ngesathelayithi, izinsiza zezindiza, ezasolwandle kanye nezinhlelo zomnotho wasolwandle, izinsiza zezimo eziphuthumayo kanye nokubhekana nezinhlekelele kanye nezinhlelo zangomuso ukusekela inguquko kwezomnotho. Imiphumela ye-WRC-15 iphinda ihlinzeke isiqiniseko kwabezinsiza zokusakaza ngokuvikela i-Digital Terrestrial Television (DTT) spectrum.2.4. IKhabhinethi ikuvumile ukwethulwa kweMithetho Yokugcina yeNkomfa Enamandla Yenyunyana Yezokuxhumana Yomhlaba (i-ITU) yase-Guadalajara 2010, ePhalamende ukuze yamukelwe ngokuhambisana neSigaba sama-231(2) soMthethosisekelo.Le Ngqungquthela Enamandla yisigungu esiphezulu esishaya izinqubomgomo se-ITU, nokuyinhlangano ekhethekile yeNhlangano Yezizwe ebhekene nokulawula uhlelo lomhlaba lokuxhumana ngobuchwepheshe.Umsebenzi we-ITU uqondaniswe noHlelo Lokuthuthukiswa Kwezwe, njengoba lugxile kakhulu ekuthuthukisweni kweNgqalasizinda Yezomnotho emkhakheni we-ICT.2.5. IKhabhinethi yabikelwa ngenqubekela phambili esiyenziwe ekubunjweni nasekuqalisweni kokusebenza kweGumbi Lokubhekana Nezinselele ze-Inthanethi Esheshayo. NgoNcwaba 2016, Umhlangano Wekhabhinethi wanquma ukuba kusungulwe Igumbi Lokubhekana Nezinselele ze-Inthanethi Esheshayo ukuze kuqaliswe ngokushesha ukusetshenziswa kwe-SA Connect, okuyinqubomgomo kazwelonke ye-Inthanethi Esheshayo. Njengengxenye yeMigomo Okusetshenzelwa Phezu Kwayo yegumbi lokubhekana nezinselele, kuhlonzwe izinselele eziningana ezibalulekile ezinomthelela ngqo ekusabalalisweni kwe-inthanethi engabizi, esheshayo, ethembekile futhi ephephile. Lokhu kubandakanya, ukuxazulula izinkinga zokubambezeleka kokukhishwa kwe-spectrum efuneka kakhulu, ukuxhumeka kwe-inthanethi esheshayo, ukusatshalaliswa kanye nokuxhaswa kwayo; ukuxazulula izinhlaka zemakethe ezingasebenzi, ukusheshisa ukufudukela kwezokusakaza ngedijithali, ukuthuthukiswa kweqhinga lokuxhumana nge-inthanethi kuhulumeni, ukuhlela kabusha Izinkampani ze-ICT Eziphethwe Nguhulumeni, nokunikeza Amandla Umlawuli kanye nokuxazulula ukuphindaphindeka ekuphathweni komkhakha we-ICT.2.6. IKhabhinethi ivumile ukuthi Isivumelwano sase-Paris Sokuguquguquka Kwesimo Sezulu sithulwe ePhalamende ukuze samukelwe. Isivumelwano sase-Paris siyithuluzi elisemthethweni elizonikeza umhlahlandlela mayelana nesinyathelo samazwe omhlaba ngokushintsha kwesimo sezulu. Sihlanganisa wonke amazwe esinyathelweni esifanayo sokusebenza ngokuhlanganyela ukubhekana nokushintsha kwesimo sezulu, ukuze kube nentuthuko esimeme kanye nemizamo yokuqeda ubumpofu. Sibeka izinhloso zokugcina ukukhula kwamazinga okushisa omhlaba kungaphansi kwamazinga-kushisa amabili (2 degrees Celsius).Isivumelwano sase-Paris sizoqala ukusebenza mhla zizi-4 kuLwezi 2016, ezinsukwini ezingamashumi amathathu emva kosuku lapho okungenani amazwe angama-55 Ayingxenye Yesivumelwano, nokwenza umthamo okungenani ongama-55% emthamweni wonke wentuthu engcolisayo esezifakile izincwadi zawo zokwamukela isivumelwano.Ukwamukelwa yiNingizimu Afrika kwesiSivumelwano sase-Paris kuthumela uphawu oluhle ekuzibophezeleni kwethu ekufakeni isandla emizamweni yomhlaba yokuxazulula inselele yokushintsha kwesimo sezulu.2.7. IKhabhinethi iyivumile Inqubomgomo Kazwelonke Ewuhlaka Mayelana Nemisebenzi Yabeluleki Bezolimo kanye noHlelo lwayo lokuthi iqale ukusebenza. Le Nqubomgomo ihlose ukubeka uhlaka lokulawula lokwenza ngcono ukusebenza, ukukhiqiza, ukulingana, ukusimama ngokwemvelo nangokomnotho kwemikhakha yezolimo, ezamahlathi kanye nokudoba. Lokhu kuzoqinisekisa ukuthi yonke imikhakha yezokulungiswa kwemikhiqizo yezolimo, ezamahlathi kanye nokudoba (kusukela kubakhiqizi kuya kubalungisi bemikhiqizo) iyakwazi ukusebenzisa amathuba akhona ukuze labo abasebenza kule mikhakha bakuthuthukise amabhizinisi abo kanye nezimpilo zabo.2.8. IKhabhinethi iluvumile uhlaka lokugcina loMhlahlandlela Wokusebenza Ngendlela Ekhethekile Wesikhathi Esimaphakathi (i-MTSF) owenziwe ngcono wezi-2014-2019 woMphumela wesi-2 ""Impilo ende Nesezingeni Eliphezulu Kubo Bonke Abantu baseNingizimu Afrika"". Lokhu kusebenza njengesisekelo sokuqalisa ukusebenza kweSahluko se-10 soHlelo Lokuthuthukiswa Kwezwe lowezi-2030.I-MTSF yowezi-2014-2019 yenziwe ngcono ukufaka ubufakazi bakamuva bokusebenza kwangempela kwemikhakha yezempilo uma kuqhathaniswa nemikhawulo ye-MTSF 2014-2019; Ukwamukelwa Kwezinhloso Zentuthuko zowezi-2030 yiNingizimu Afrika, kanye nokwehlisa izinkomba zohlelo.2.9. Kulandela ukwamukelwa yiKhabhinethi, uNgqongqoshe eHhovisi likaMongameli, obhekene Nokuhlela, Ukuqapha Nokuhlola u-Jeff Radebe uzokhipha imiphumela yeThuluzi Lokuhlola Ukusebenza Kwabaphathi lowezi-2015 (i-MPAT). Lo mbiko unikeza ukufunda okudidiyelwe kokuhlolwa kwe-MPAT kanye nokuhlaziywa kwezimo ezithile kusukela ngowezi-2011 kuze kube ngowezi-2015.I-MPAT iqaliswe ukusetshenziswa ukwenza lula izinguquko zezindlela zokuphatha eminyangweni kahulumeni. Lokhu kunomthelela Ohlelwenilwe-NDP oluthi kusukela manje kuze kube ngowezi-2030, iNingizimu Afrika kudingeka ibe isisungule umbuso onekhono, osebenza ngobunyoninco futhi obhekanayo nezidingo zezakhamuzi zawo.Imiphumela yowezi-2015 ibonisa ukuthi i-MPAT iphumelelile ekwenzeni lula ushintsho olukhulayo kwizinqubo zokuphatha; nokho, iyahlukahlukana kuyo yonke iminyango kazwelonke neyezifundazwe. Kunemikhakha ethile lapho kwenziwe umsebenzi oncomekayo ngokuphathelene nezinqubo zokuphatha kuhulumeni wonke kodwa izinqubo zobuholi bokuphatha okubuthakathaka zisalokhu ziyinselele enkulu futhi zineqhaza ekwahlulekeni ukuphatha.IKhabhinethi isekela indlela edidiyelwe kanye nephelele ukusekela ukwenza ngcono, nokuzoholwa nguMnyango Wokuhlela, Ukuqapha Nokuhlola.3. Imithethosivivinywa3.1. IKhabhinethi ivumile ukuthi Umthethosivivinywa woKuvimbela Nokulwisana Namacala Enzondo Nezinkulumo Ezinenzondo ushicilelwe ukuze umphakathi uphawule ngawo. Lo Mthethosivivinywa uhlose ukubeka amacala obugebengu obunenzondo nezinkulumo ezinenzondo kanye nokubeka izinyathelo zokuvimbela kanye nokulwa nalawa macala. Inhloso ukubhekana nesibalo esikhuphukayo sezigameko zobuhlanga kanye nokubhekana nezinye izinhlobo zobugebengu ezidalwa ukuchema, ukucwasa noma ukungabekezelani, ngokwamacala obugebengu nezinkulumo ezinenzondo, okuye kwenzeka esikhathini esisanda kudlula.Lokhu kuqondaniswe ne-NDP nolugcizelela isidingo sokuba kube nemikhankaso eqhubekayo yokulwisana nokucwasa ngokobuhlanga, ngokobulili, ukuzondwa kwabantu bobulili obufanayo abathandanayo kanye nokuzondwa kwabokufika nokuthi bonke abantu baphephile futhi bazizwa bephephile.4. Imicimbi ezayo4.1. INyanga Yokuqwashisa Ngomdlavuza Webele ngoMfumfu, ithula imizamo kazwelonke yabezokunakekelwa kwezempilo bomkhakha kahulumeni nozimele ukuqwashisa ngalesi sifo. Ukushesha kokutholakala kwalesi sifo kungaholela ekwelashweni kwaso ngempumelelo. Bonke abesifazane kanye nabesilisa kufanele bahlale bezihlola futhi bahlolwe ezikhungweni zokunakekelwa kwempilo eziseduze kwabo.4.2. UMnyango Wezempilo uzosingatha Ingqungquthela Yomhlaba Yezibhedlela yama-40 Yenhlangano Yezibhedlela Yomhlaba (i-IHF) ngaphansi kwesiqubulo esithi, ""Ukuxazulula Izinselele Zeziguli – Ukunakekelwa Nokuphepha Okugxile Ezigulini"", eThekwini kusukela mhla zingama-31 kuMfumfu zize zibe-3 kuLwezi 2016.Le Ngqungquthela ihlinzeka ngesithangamu somhlaba esiyingqayizivele esiqinisekisa ukushintshana ngolwazi, amakhono nezipiliyoni okugxile emikhakheni ehlukahlukene kwezokuphathwa kwezempilo kanye nokuhlinzekwa kwezinsiza.5. Isimo seKhabhinethi Ezindabeni Eziqavile5.1. IKhabhinethi ikuqinisekisile ukusekela kwayo uNgqongqoshe Wezezimali, u-Pravin Gordhan omsulwa kuze kube ulahlwa yicala enkantolo yezomthetho ngaphasi kweSigaba sama-35 soMthethosisekelo.IKhabhinethi isakholelwa kuhlelo lwezobulungiswa lwaleli lizwe kanye nezinqubo zomthetho ezingenzeleli futhi ezinobulungiswa eziwuphawu oluyisisisekelo lwesikhathi senkululeko yethu. Lezi zinhlelo kumele zivunyelwe ukuba ziqhubeke ngaphandle kokuphazanyiswa zize ziphothulwe ngendlela efanelekile.5.2. Imiphumela Yomhlangano wesi-8 we-BRICS, owabanjwa mhla ziyi-15 nomhla ziyi-16 kuMfumfu 2016 ngaphansi kwesiqubulo esithi “Ukwakha Izixazululo Ezisebenzayo, Ezifaka Wonke Umuntu futhi Ezithathwe Ngumuntu Wonke (BRICS)” e-Goa, e-India, nokwaholela ekutheni abaholi be-BRICS babambe izingxoxo zokubonisana mayelana nokuqinisa ukubambisana phakathi kwamazwe e-BRICS kanye nokubhunga ngezindaba zomhlaba, njengezingxabano zamazwe ngamazwe, ukulwa nobushokobezi kanye nokulethwa kwezinguquko ohlelweni lokubusa lomhlaba, ikakhulukazi ukuqinisekisa ukusetshenziswa kwentando yeningi eNhlanganweni Yezizwe kanye neziKhungo Zezimali ezabunjwa e-Bretton Woods.Ukwamukelwa kweSivumelwa sase-Goa noHlelo Lokusebenza, kuqhakambise isisekelo esiqinile esibunjwe yi-BRICS mayelana nokusungula izindlela zesikhungo zokubambisana okubonakalayo. Kuphinde kwamukelwa ithuba lokusungula Inhlangano ye-BRICS Ebuyekeza futhi Yenze Izilinganiso Zomnotho okusekelwe phezu kwemigomo egxile ezimakethe, ukuze kuqiniswe ukuphatha ngendlela efanelekile emhlabeni jikelele.Ngesikhathi sokuvakashela e-Goa, Inkampani Yemishanguzo i-Cipla neZiphathimandla zeDube Industrial Development basayina isivumelwano sokusungula isikhungo se-bio-logics. Lolu tshalomali lwezigidigidi ezi-1.3 zamarandi luzoholela ekwakhiweni kwendawo yokuqala yezokukhiqiza ezwenikazi lase-Afrika, ezokhiqiza imishanguzo yokulwa nomdlavuza engambi eqolo, ngokusebenzisa izinqubo zobuchwephese bezamakhambi.5.3. IKhabhinethi ibethulela isigqoko abantu baseMozambique ngokusisekela kanye nokuzinikela kwabo emzabalazweni wethu wenkululeko. IPhini Likamongameli u-Cyril Ramaphosa kanye noNgqongqoshe Wezobuciko Namasiko, uMnu Nathi Mthethwa, bethamela umcimbi wesikhumbuzo seminyaka engama-30 sika-Samora Machel ongasasekho, owabe engubaba noMongameli weMozambique, owashona ngaphansi kwezimo ezisolisayo eMbuzini. Ekuhlonipheni inkumbulo yabaholi abaqavile njengo-Samora Machel, u-Julius Nyerere, u-Oliver Tambo no-Nelson Mandela, siyakhumbula ukuthi kubo ubuholi kwakusho ukuzinikela ezwenikazi lase-Afrika ukuze kuqhutshezwe izimfuno zabantu base-Afrika.Sakhela phezu komlando wethu ofanayo futhi sinobudlelwano bezobungani nobezomnotho obuqinile ukufukula ukukhula komnotho, ukwakha amathuba emisebenzi kanye nokunciphisa ukungalingani. Ukwakhiwa kwe-Maputo Development Corridor, exhumanisa isikhumulo semikhumbi saseMaputo nesizinda sezimboni sezwe lethu, kuyingxenye ebalulekile yemizamo yethu ukugqugquzela uhwebo nokutshalwa kwezimali nokukhuthaza ukuhlanganiswa kwesifunda.5.4. IKhabhinethi idlulisa izilokotho ezinhle ku-Advocate Busisiwe Joyce Mkhwebane ngokuqokwa kwakhe njengoMvikeli Womphakathi weRiphabhliki yaseNingizimu Afrika isikhathi esiyiminyaka eyisikhombisa kusukela mhla ziyi-15 kuMfumfu 2016. IKhabhinethi inesiqiniseko ukuthi u-Advocate Mkhwebane uzolisebenzela kahle izwe futhi uzoqhubeka nokubhekelela izintshisekelo zabo bonke abantu baseNingizimu Afrika ekwenzeni umsebenzi wakhe.5.5. IKhabhinethi idlulisa amazwi okubonga ku-Advocate Thuli Madonsela ngokusebenzela leli lizwe kanye nokubeka ihhovisi loMvikeli Womphakathi kuqala ezingqondweni zezakhamizi.5.6. IKhabhinethi ihlanganyela nabezindaba baseNingizimu Afrika ekugubheni Usuku Lwenkululeko Lwabezindaba olwaziwa ngokuthi ""yi-Black Wednesday"" futhi itusa imboni yabezindaba ngendima eyidlalile ekuqiniseni intando yeningi yezwe lethu. Mhla ziyi-19 kuMfumfu 1977, umbuso wobandlululo wayalela amaphephandaba i-The World ne-Weekend World ukuba bayeke ukushicilela nokwaholela ekuboshweni ngobuningi kanye nokudingiswa kwezintatheli.Intando yeningi yethu esekelwe phezu koMthethosisekelo iyivikela ngokucacile inkululeko yabezindaba eyalwelwa kanzima, ethathwa njengedlala indima ebalulekile ekuthuthukisweni kobumbano lwesizwe kanye nokulingana kwabo bonke abantu. Njengoba sibheka inqubekela phambili eyenziwe yiNingizimu Afrika ekuqiniseni inkululeko yabenzindaba, iKhabhinethi ihalalisela i-SANEF ngokuhlanganisa iminyaka engama-20 kusukela yabunjwa, nezogujwa ngesonto elizayo.5.7. IKhabhinethi idlulisa ukuzwelana kwayo nabantu baseNigeria kanye nemindeni yamantombazane asathunjiwe, kulandela ukuphuma kwezindaba zokuthi amantombazane esikole angama-21 kwangama-219 athunjwa ngamavukelambuso i-Boko Haram akhululiwe. IKhabhinethi imema amazwe omhlaba ukuba avuselele imizamo yawo yokusiza uhulumeni waseNigeria ukuze kukhululwe amantombazane; ikakhulukazi amazwe asezwenikazi lase-Afrika kanye neNhlangano Yamazwe ase-Afrika ukuba bafake isandla ekusizeni izwe laseNigeria ekutholeni abantwana abathunjwa.5.8. IKhabhinethi ihlanganyela noMongameli Jacob Zuma ekudluliseni amazwi enduduzo kuHulumeni kanye nabantu beRiphabhuliki Yase-Haiti kanye namanye amazwe kusifunda i-Caribbean kulandela ukudlula kweSishingishane u-Mathew esibulale amakhulu ngamakhulu abantu futhi sashabalalisa nengqalasizinda.5.9. IKhabhinethi ihlanganyela noMongameli Zuma ekudluliseni amazwi enduduzo kuhulumeni nabantu boMbuso Wase-Thailand kulandela ukushona kweNkosi u-Bhumibol Adulyadej.5.10. IKhabhinethi iphinda idlulisa amazwi enduduzo emndenini nakubangani bengqalabutho yomzabalazo u-Mewa Ramgobin. Wasungula iKomidi laseNingizimu Afrika lokukhululwa kweziboshwa zezombusazwe, futhi waba ngomunye wabasekeli bokuqala boMkhankaso Wokukhululwa kukaMandela. U-Mewa Ramgobin wayenguMongameli wangaphambilini we-Natal Indian Congress kanye noSihlalo we-Phoenix Settlement Trust, eyasungulwa ngu-Gandhi ngowe-1904.5.11. IKhabhinethi ikuphawulile ukuthi uMongameli Jacob Zuma uthole futhi wamukela izincwadi zokwesula kukaMnu Krish Naidoo kanye noMnu Vusi Mavuso njengamalungu eBhodi Lenhlangano Yezokusakaza YaseNingizimu Afrika (i-SABC).IKomidi Elibhekelele Ukusebenza Komnyango Wezokuxhumana lithathe izinyathelo zokuqala uphenyo lwalo ngeBhodi le-SABC, mayelana nokufanela kwalo ukulawula, ngokwemibandela yesigaba se-15a soMthetho Wezokusakaza we-1999.IKhabhinethi ihalalisela laba abalandelayo:5.12. Inxusa laseNingizimu Afrika e-Vienna uTebogo Seokolo ngokuqokwa kwakhe njengoSihlalo Wesigungu Sabaphathi Benhlangano i-International Atomic Energy Agency (i-IAEA). Isigungu Sabaphathi wuphiko olukhulu lwe-IAEA olwenza izinqubomgomo.5.13. U-Parks Tau ngokukhethwa njengoMongameli Wenhlangano Yamadolobha Abumbene Nohulumeni Basekhaya (i-UCLG), nokuyisigungu esiphezulu soHulumeni Basekhaya Emhlabeni jikelele, mhla ziyi-15 kuMfumfu 2015 e-Colombia.5.14. U-Antonio Guterres, ngokukhethwa kwakhe esikhundleni sokuba nguNobhala-Jikelele Wenhlangano Yezizwe kusukela mhla lu-1 kuNhlangulana 2017 zize zibe ngama-31 kuZibandlela 2021. Ungena kulesi sikhundla nesipiliyoni esiningi njengoba eseke waba nguNdunankulu Wase-Portugal kusukela ngowe-1995 kwaze kwaba ngowe-2002 futhi wasebenza njengoKhomishana Omkhulu Wenhlangano Yezizwe Yezabakhoseli Bakwamanye Amazwe kusukela ngoNhlangulana 2005 kwaze kwaba nguZibandlela 2015.5.15. Izintatheli zaseNingizimu Afrika, ezinqobe emcimbini weZindondo Zezintatheli Zase-Afrika i-CNN MultiChoice. U-Ancillar Mangena osebenzela i-Forbes Africa unqobe Indondo Yentatheli Esencane i-Maggie Eales Wales. U-Jay Caboz, naye osebenzela i-Forbes Africa, unqobe Indondo Yezamandla Nengqalasizinda, kanti Indondo Yezomnotho Nezamabhizinisi inqotshwe ngokuhlanganyela ngu-Diana Neille, Richard Poplak, Shaun Swingler no-Sumeya Gasa abasebenzela i-Maverick Chronicle. U-Mia Malan unqobe Umkhakha we-Features Award Category, kanti umthwebulizithombe we-Sunday Times u-James Oatway unqobe Indodo Yabathwebulizithombe i-Mohammed Amin.5.16. IMamelodi Sundowns ngokunqoba kwayo ngamagoli ama-3-0 ngesikhathi ibhekene neqembu laseGibhithe, i-Zamalek, nobekuwumlemze wokuqala woMdlalo Wamanqamu Weligi Yezingqwele Zase-Afrika. IKhabhinethi inxusa zonke izakhamizi zaseNingizimu Afrika ukuthi zibumbane futhi zisekele i-Sundowns ukuze ikwazi ukuletha inkanyezi ekhaya.6. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Mnu Siphamandla Kenneth Mthethwa njengeSikhulu Esiphezulu se-Sentech.6.2. IBhodi Lomlawuli WaseNingizimu Afrika Wamadayimane Nobucwebe:a) Dkt Sipho David Manese (Usihlalo)b) Nksz Ntombifuthi Monedi-Nokoc) Nksz Mpho Mosingd) Nksz Mamodupi Mohlala-Mulaudzie) Mnu Bernard Sternf) Nksz Maletlatsa Monica Ledingwaneg) Mnu Mochele Nogeh) Mnu Tembani Ngqezai) Major-General Peter Jacob Arendse (Wombutho Wamaphoyisa WaseNingizimu Afrika)j) Mnu Bothwell Deka (WoMnyango Wezezimali)k) Mnu Tsumbedzo Charles Nevhutanda (WeBhangengodla LaseNingizimu Afrika)l) Mnu Senna Mokoena (Wenyunyana Kazwelonke Yabavukuzi)m) Mnu Leon Peter Grobler (We-United Association of South Africa)n) Mnu Kagiso John Menoe (WoMnyango Wezimbiwa)o) Nksz Mmapoulo Lindah Nkhumise (Ibamba lika-CEO)Amalungu azobamba uma kunesidingo (Alternate):p) Brigadier Ntombizodwa Hazel Mokoena (Wombutho Wamaphoyisa WaseNingizimu Afrika)q) Mnu Raymond James Paola (Webhangengodla LaseNingizimu Afrika)6.3. Amalungu Angenazikhundla eBhodini Lesikhwama Sezingozi Zomgwaqo:a) Dkt Ntuthuko M Bhengu (Usihlalo futhi oqokwe kabusha);b) Mnu Dawood Coovadia (OyiPhini likaSihlalo futhi oqokwe kabusha);c) Nksz Mala Somaru (omele uMnyango Wezithuthi);d) Mnu Patrick Masobe (oqokwe kabusha);e) Nksz Refilwe Mokoena (oqokwe kabusha);f) Dkt Lungelwa Linda (oqokwe kabusha);g) Mnu Ahmed Pandor (oqokwe kabusha);h) Dkt Terrence Omdutt Kommal;i) Dkt Maria Claudina Du Toit;j) Mnu Khotso Monko Mothobi;k) noNksz Lusanda Unathi Zisiwe Rataemane.6.4. Lieutenant General (Nksz) Yolisa Matakata njengeSekela Lenhloko Kazwelonke Ophikweni Lokuphenywa Kwamacala Obugebengu Abekwe Eqhulwini.6.5. Izinhloko Zezifundazwe, Ophikweni Lokuphenywa Kwamacala Obugebengu Abekwe Eqhulwini:a) Gauteng: Major General (Mnu) Prince Nkitsing Mokotedib) ENtshonalanga Kapa: Major General (Nksz) Nombuso Portia Khozac) EMpumalanga Kapa: Major General (Mnu) Meshack Nyameko Nogwanyad) ENyakatho Ntshonalanga: Major General (Nksz) Linda Mbanae) ENyakatho Kapa: Major General (Mnu) (Mnu) Kholekile Derick Galawef) ELimpopo: Major General (Nksz) Thobeka Hepercia Jozi;g) EMpumalanga: Major General (Nksz) Ntombizodwa Hazel Mokoena;h) KwaZulu Natali: Major General (Mnu) Isaiah Jabulani Zikhali;i) EFreyistata: Major General (Nksz) Liziwe Evelyn NtshingaImibuzo ingaqondiswa ku:Donald LiphokoInombolo yocingo: 082 901 0766 "
Isitatimende somhlangano weKhabhinethi wangomhla lu-1 nangomhla zi-2 Lwezi 2016,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/zu/speeches/statement-cabinet-meeting-1-and-2-november-2016-3-nov-2016-0000,"1. Ukuqaliswa Kokusebenza Kwezinhlelo ZikaHulumeni Ezisemqoka1.1. IKhabhinethi ihalalisela uNgqongqoshe Wezezimali uPravin Gordhan kanye nethimba lakhe eMnyagweni Wezezimali Kazwelonke ngokwethula isabelomali esibhekelele yonke imisebenzi futhi esicatshangwe kahle. Isitatimende Senqubomgomo Yesabelomali Sesikhathi Esimaphakathi (i-MTBPS) sihlinzeka ngethuba ezinhlanganweni zomphakathi, abasebenzi kanye nabamabhizinisi ukuthi basebenze ngokubambisana nohulumeni ukuze kufezwe izinhloso zomnotho wezwe lethu.IKhabhinethi iyayisekela imizamo emenyezelwe ku-MTBPS ezolawula umnotho kulesi sikhathi esinzima somnotho, ukuze kufezwe ukukhula komnotho ofaka wonke umuntu kanye nokusetshenziswa ngendlela eyimpumelelo kwezinsiza zombuso.1.2. IKhabhinethi ibonga abakhokhintela abangaphezu kwezigidi ezi-4, 5 abafake amaphepha abo entela ngeSikhathi Sentela sowe-2016 futhi ikhumbuza bonke abakhokhintela okungebona abesikhashana okusamele bafake amaphepha entela ukuthi benze kanjalo njengoba umnqamulajuqu wokuwaletha wangomhla zingama-25 Lwezi 2016 ususondela ngokushesha.Abakhokhintela abathanda izwe labo basiza ekwenzeni ngcono izimpilo zezigidi zabantu baseNingizimu Afrika ngokubambisana nohulumeni njengoba ehlinzeka izinsiza ezidingeka kakhulu kanye nosekelo lomphakathi kuyo yonke imiphakathi.IKhabhinethi inxusa bonke abantu baseNingizimu Afrika ukuthi bahlanganyele emizamweni yethu yokukhulisa umnotho ngokudala amathuba emisebenzi emisha, futhi basingathe isiko lokonga. Ngokusebenzisana, singaqinisekisa ukuthi sifukula umnotho.IKhabinethi isekela ikhwelo lophenyo olusheshayo futhi oluyimpumelelo mayelana nesimo okusolakala ukuthi ngesokuthumba esenzeka Esikhungweni Sabaqoqintela SaseNingizimu Afrika. Izigameko ezinjengalezi zinomthelela ongemuhle ekuthenjweni kweziphathimandla zokusebenza kwengalo yomthetho ngumphakathi futhi kudingeka ukuba kubhekwane nazo ngokushesha.1.3. Ukuxhasa imfundo yezikhungo eziphakeme kusalokhu kuseqhulwini kuhulumeni futhi ukwabelwa kwamanyuvesi ngezinye izigidigidi ezi-17 zamarandi eminyakeni emithathu elandelayo kuzosisiza ekutheni kwehliswe umthwalo kubafundi abantulayo abadinga imali kanye nalabo abangakufanele ukuthola uxhaso lwe-NSFAS futhi abangakwazi ukuzikhokhela ngaphandle koxhaso. Le mali izophinda iqinisekise ukuthi abanye abafundi bayakwazi ukufinyelela emfundweni ephakeme njengoba izigidigidi ezi-9.2 zamarandi zale mali zizokwabelwa i-NSFAS.Le mali yamukelwa ngazo zombili, kodwa okubalulekile ngokushesha manje wukuqala ukufunda. IKhabhinethi inxusa bonke abantu baseNingizimu Afrika ukuba basekele yonke imizamo yokuhlenga uhlelo lokufunda lowe-2016. Manje sekuyisikhathi sokuba kuqedwe yonke imibhikisho, kubuyelwe emagunjini okufundela futhi kuphethwe unyaka wokufunda ngaphandle kokunye ukubambezeleka.Uhulumeni ukholelwa ukuthi ukuxoxisana ukuze kuxazululwe izimfuno zabafundi kungaqhubeka ngesikhathi uhlelo lwezokufunda luqhubeka. Siyaphinda siyaliqinisekisa ilungelo lokubhikisha kodwa lokhu kumele kwenziwe ngokulandela umthetho futhi ngendlela engaphazamisi amalungelo abanyeImizamo kahulumeni yokwenza imfundo ephakeme itholakale ivela embikweni weNhlangano Yezibalo YaseNingizimu Afrika Wezibalo Zezezimali Zezikhungo Zemfundo Ephakeme we-2015. Lo mbiko ubonisa ukuthi ukubhalisa kwabafundi Ezikhungweni Zemfundo Ephakeme kukhule ngamaphesenti anga-32,5 kusukela ngonyaka we-2006 kuze kube ngowe-2015. Phezu kwalokhu, izibonelelo zikahulumeni kazwelonke ezihlinzekwa Izikhungo Zemfundo Ephakeme zikhule ngamaphesenti ayi-144 esikhathini esiyiminyaka eyishumi kusukela ngonyaka we-2006 kuze kube ngunyaka we-2015.Izibonelelo zikahulumeni kanye nezimali zokufunda yizo ezenza imali eningi engena emanyuvesi, kanti imali echithwa nguhulumeni yenza amaphesenti anga-43 emali engena emanyuvesi kuthi imali ekhokhelwa ukufunda yenze amaphesenti anga-34. Le miphumela ikhombisa ukuzibophezela kukahulumeni kwezemfundo futhi igcizelela ikhwelo lethu elibheke kulabo abangakwazi ukukhokha ingxenye efanele, futhi iveza ukuthi imali ekhokhelwa ukufunda isalokhu iyingxenye ebalulekile yalo lonke uxhaso.Inqubekelaphambili yenziwe yiThimba Eliqokwe NguNgqongqoshe elajutshwa nguNgqongqoshe Wezemfundo Ephakeme, uBlade Nzimande, ukuthuthukisa ukwesekwa kanye nendlela yoxhaso yabasebenzi abahlwempu “abangakwazi ukuthola uxhaso lukahulumeni kodwa futhi abangakwazi ukuzikhokhela bona”. Umzekeliso oqanjwe igama elithi Ikusasa Student Financial Aid Programme (ISFAP), usudlulile ohlelweni lokudingidwa, kwafakwa nemibono ehlukahlukene, futhi kwavunyelwana nabo bonke abanthintekayo ngohlelo lokubuswa kwe-ISFAP lwangomuso. UHlelo Loxhaso Lwabafundi i-Ikusasa lwenza izincomo ezahlukahlukene njengamanje ezicutshungulwayo ukuze ziqaliswe ukusetshenziswa. Uhlelo oluhlongozwayo kanye nezincomo eziqukethwe embikweni, ngeke zixazulule izinkinga zoxhaso kuphela ezibhekene nabafundi “abangakwazi ukuthola uxhaso lukahulumeni kodwa futhi abangakwazi ukuzikhokhela bona” kodwa luzoxazulula phakathi kwezinye izinselele ezibhekene neNingizimu Afrika, kuhlanganisa;Ukunciphisa amazinga aphezulu abafundi abayekayo ukufunda abahlwempu futhi abasebenzayo emkhakheni wezemfundo ephakeme noqeqesho,Ukwenza ngcono amathuba okuqashwa kwabafundi abaxhaswe nguhulumeni,Ukwenza ngcono amakhono ezwe,Ukwenza ngcono ukubambisana phakathi komkhakha kahulumeni, umkhakha ozimele kanye nezikhungo zemfundo ephakeme ukusekela abafundi abahlwempu futhi “abangakwazi ukuthola uxhaso lukahulumeni kodwa futhi abangakwazi ukuzikhokhela bona”.Umzekeliso we-SFAP uhlinzeka abafundi abahlwempu futhi “abangakwazi ukuthola uxhaso lukahulumeni kodwa futhi abangakwazi ukuzikhokhela bona” ngosizo lwezimali ukukhokhela zonke izindleko zokufunda. Yize uphakamisa uhlelo lwezemfundo olukhokhelwe ngokuphelele lwabahlwempu ngemifundaze noma izibonelelo, uphinda luphakamise ukunciphisa ngokuqhubekayo imifundaze nezibonelelo kubafundi “abangakwazi ukuthola uxhaso lukahulumeni kodwa futhi abangakwazi ukuzikhokhela bona” ngokukhula kweholo lomndeni futhi ubeka izimo zokuthi lokhu kungenziwa kanjani ngokunxenxa izimali kumkhakha kahulumeni nakumkhakha ozimele.1.4. Ukwethulwa ngokusemthethweni kweNdawo Yokusekela Ukusungulwa Kwamabhizinisi Ezokuvakasha, ePilanesberg eNyakatho Ntshonalanga nguNgqongqoshe Wezokuvakasha uDerek Hanekom, kuzokwakha indlela yokungena emnothweni ngokusebenzisa amabhizinisi ezokuvakasha azinzile. Lokhu kwenza ngcono umthelela womkhakha wezokuvakasha ekwakheni umnotho ofaka wonke umuntu.Le ndawo yokusekela amabhizinisi ehlolwayo izobhekelela ama-SMME anga-50 Esifundeni iBojanala futhi izowasekela iminyaka emithathu ukuze azinze. INdawo Yokusekela Ukusungulwa Kwamabhizinisi Ezokuvakasha ihlinzeka usekelo lwezebhizinisi kumabhizinisi ezokuvakasha1.5. Ukwethulwa kweSizinda Sezamandla Adidiyelwe iNgwaabe mhla zi-4 Lwezi 2016 nguMnyango Wezamandla, ngokubambisana nokusetshenziswana nabo kuyigxenye yohlelo lokusungula Izizinda Zezamandla Ezididiyelwe ezindaweni zabahlwempu. Le ndawo equkethe zonke izinto eziphathelene namandla ihlinzeka ukufinyelela kuzinsiza zezamandla eziphephile futhi ezingabizi emindenini ehlwempu. Phezu kwalokhu, ihlinzeka ulwazi ngokusetshenziswa kwemithombo yezamandla ngokuphepha, ngempumelelo ngendlela ezinzile emvelweni. Sifukula nomkhakha wama-SMME futhi sikhulisa namathuba emisebenzi ngokusebenzisa amabhizinisi emkhakheni wezamandla.1.6. UMbukiso Nomhlangano i-Windaba ozobanjwa kusukela zi-2 zize zibe zi-4 Lwezi 2016 eSizindeni Semihlangano Yomhlaba SaseKapa ngaphansi kwengqikithi ethi ""Sibheke Ekusebenziseni Izinto Kabusha oku-100%"" futhi kuqinisa izinhlelo zikahulumeni zokusebenzisa amandla akhiqizwe ngezinto ezisebenziseka kabusha. Ihlanganisa bonke ababambe iqhaza kuchungechunge lokukhiqiza ugesi ophehlwa ngomoya ezwenikazi lase-Afrika futhi kakhulukazi eNingizimu Afrika. Ngaphezu kwalokhu, I-11th Annual 2016 Southern African Energy Efficiency Convention  kusukela zi-8 zize zibe yi-9 Lwezi 2016 e-Emperors Palace, eGoli izogxila emkhakheni  wezamandla.  Izindawo okuzogxilwa kuzo kubandakanya ezokunjiniyelwa kwamandla, ukwenziwa ngcono ukusebenza kwamandla, ukuphathwa kwezakhiwo nezikhungo, amandla akhiqizwa ngezinto ezisebenziseka kabusha nangolunye uhlobo, ukukhiqiza amandla ngokubambisana, ukuphehlwa kwamandla, izinsiza zikagesi kanye nokuzinza.1.7. Namhlanje, uMongameli uJacob Zuma uzoba ngusihlalo noMongameli uRobert Mugabe Ehlandleni Lokuqala leKhomishana Yamazwe Amabili phakathi kweZimbabwe-neNingzimu Afrika.Injongo enkulu wukujulisa ubudlelwane bala mazwe kanye nokubambisana phakathi kwamazwe amabili nokuqinisa nokuthuthukisa amathuba akhona okubambisana emkhakheni wezohwebo, ukutshalwa kwezimali, ezezimayini, ezamanzi, ezamandla, ezokuthuthukiswa kwengqalasizinda, ezokuthutha, kanye neze-ICT, phakathi kokunye.Kuze kube yimanje, lawa mazwe womabili asayine Amamemorandamu Okusebenzisana Nezivumelwano ezi-38, ezihlanganisa phakathi kokunye, ukuhweba kanye nokutshalwa kwezimali, izindaba zofuduko kanye nezinsiza zamanxusa, ezokuvikela, ezolimo, ezemvelo, ezamandla, ezempilo, kanye nezobuciko namasiko.1.8. Ukusingathwa ngempumelelo koMcimbi Waminyakayonke Wokuhlanganyela Kwamanxusa  osingathwa nguMnyango Wobudlelwano Bamazwe Omhlaba Nokubambisana nesikhungo i-Proudly South  Ezindlini Zombuso mhla zi-29 Mfumfu 2016 ePitoli kusebenza njengenkundla ebalulekile yokufundisa umphakathi jikelele ngezamaqhinga okuxoxisana kwamazwe kanye nezinhloso zenqubomgomo yezangaphandle yeNingizimu Afrika. Lo mcimbi uhlanganisa amanxusa, okhomishana abakhulu kanye nezinhlangano zomhlaba ezigunyazwe ukusebenzela eNingizimu Afrika ukuthi bakhombise futhi bakhuthaze ezobudlelwane bamazwe kwezamasiko ngokusebenzisa ubuciko, umculo kanye nokudla okuphekiwe okuvela emhlabeni jikelele. Zingaphezu kwama-60 izindlu zamanxusa kanye namabhizinisi amaningana akhombise ngemikhiqizo yawo kanye namathuba kulo nyaka.2. Izinqumo zeKhabhinethi Eziqavile2.1. Umhlangano Wekhabhinethi Okhethekile wangomhla lu-1 Lwezi 2016, wathola umbiko wenqubekelaphambili mayelana nomsebenzi Wekomidi LoNgqongqoshe Elibhekelele Ukuhlelwa Kabusha Kwezinkampani Zombuso (i-SOC), usihlalo wawo Iphini LikaMongameli, uCyril RamaphosaLokhu kuvela ekuqalisweni kokusetshenziswa kwezincomo ezamukelwa yiKhabhinethi zeKhomishana KaMongameli Yokubuyekezwa kwama-SOC yowe-2010. IKhabhinethi iyaqinisekisa indlela yokuqalisa ukusebenzisa lezi zincomo.IKhabhinethi iyagcizelela ukuthi zonke izikhungo zikahulumeni kumele zisebenze ngempumelelo, futhi zizinze ngakwezezimali.Kuthathwe izinyathelo eziningi ukulandela izinhloso zenqubomgomo eyinsika yokuqinisa ama-SOC ukuze akwazi ukuhlangabezana nezinhloso zawo zentuthuko.IKhabhinethi yamukele Uhlaka Lomkhakha Ozimele lokwakha ingqalasizinda oluzolawula ukubambisana phakathi kwama-SOC nomkhakha ozimele.IKhabhinethi yamukele umhlahlandlela wokuholelwa namazinga okuhlonyuliswa kwabaqondisi bama-SOE.IKhabhinethi ivume umhlahlandlela osabalele wokuqokwa kwezigungu kanye nezikhulu eziphezulu, nozothathelwa uhlelo lokuxoxisana ngawo nguMnyango Wemisebenzi Kahulumeni Nokulawulwa Kwayo nezifundazwe kanye nomasipala ngaphambi kokuba ugunyazwe yiKhabhinethi.Uhlaka lokuqala lwenqubomgomo entsha kahulumeni nokusetshenziswana nabo lwaphakanyiswa ukuthi kuphinde kuxoxiswane ngalo. Lokhu kuzoholela ekumenyezelweni komthetho wama-SOC ophelele.UMnyango Kazwelonke Wezezimali uthuthukise isiphakamiso sokunquma kanye nezindleko zegunya lezentuthuko lezinkampani zombuso, ukuthulwa kwale ndlela kuzosiza ukwenza kuphumelele imisebenzi yezokuhweba naleyo okungeyona eyokuhweba yama-SOC.Lokhu kubeka ama-SOC esimweni esingcono sokuba nomthelela ekuqalisweni kokusetshenziswa koHlelo Lukazwelonke Lwezentuthuko: ukwakha ingqalasizinda, ukukhulisa umnotho, ukusabalalisa imboni, ukusiza ekuthuthukiseni amakhono antulekayo, ukwakha amathuba emisebenzi kanye nokufeza ezinye izinhloso zezinguquko.IKhabhinethi ivume Uhlelo Lukagesi Oludidiyelwe (i-IEP) ukuthi lushicilelwe ukuze umphakathi udingide ngalo ukunikeza labo abathintekayo kanye nalabo abanentshisekelo ithuba lokuthi baxoxe ngalo. I-IEP isuselwe kuMthetho Wezamandla Kazwelonke, we-2008 (Umthetho wama-34 we-2008). Ihlose ukunikeza umhlahlandlela mayelana notshalomali lwangomuso kungqalasizinda yezamandla kanye nokuthuthukiswa kwenqubomgomo ezoshintsha ezamandla zangomuso zaseNingizimu Afrika.Ukuhlelwa Kwezamandla okudidiyelwe kuyadingeka ukuqinisekisa ukuthi izidingo zezamandla zamanje nezangomuso kungahlangatshezwana nazo ngendlela eyimpumelelo futhi ehlomulisa umphakathi, ngesikhathi esifanayo kulawulwa izindleko zomnotho, kufezwe izinhloso zikazwelonke njengokuqeda ububha kanye nokwakha amathuba emisebenzi kanye nokunciphisa umthelela emvelweni.I-IEP ihlinzeka umbono wesikhathi eside wokuthi iNingizimu Afrika ingawusebenzisa kanjani ugesi kangcono njengendlela yokuthi ihlale ikwazi ukuncintisana, nokudinga ukuguquka endleleni okusetshenziswa ngayo izinsiza ezihlukahlukene zezamandla.2.2. IKhabhinethi isichibiyele isinqumo sayo sangomhla zi-10 Nhlangulana 2015 sokukhetha Inhlangano Yezamandla Enuzi YaseNingizimu Afrika njengeNhlangano ezoqalisa ukusetshenziswa koHlelo Olwakhiwe Kabusha Lwenuzi. Lesi sinqumo, ngalesi sikhathi, sasivumela u-Eskom ukuba ugxile kumaphrojekthi aseMedupi, eKusile kanye nase-Ingula kanye nezinselele zikagesi ebelibhekene nazo izwe.IKhabhinethi iqoke u-Eskom njengoMnikazi Olawulayo kanye noMthengi Weziteshi Zokuphehla Ugesi Wenuzi ngokuhambisana neNqubomgomo Kagesi Wenuzi yowe-2008. U-Eskom usuqede iminyaka engaphezu kwengama-30 ulawula ngokuphepha Isiteshi sokuphehla Ugesi Wenuzi i-Koeberg, futhi ibilokhu ithuthukisa Ukuhlolwa Komthelela Emvelweni kanye neMibiko Yokuphepha Kwendawo Yenuzi ukubheka ukuthi zingakhiwa yini ezinye iziteshi zenuzi kusukela ngo-2007.IKhabhinethi iphinde yagunyaza ukuqokwa kweNhlangano Elawula Ugesi Wenuzi yaseNingizimu Afrika njengoMnikazi Olawulayo futhi uMthengi we-Nuclear Fuel Cycle and Multi-Purpose Reactor.Umnyango uzoqhubeka nokusebenza ngegunya lawo njengomnyango obeka izinqubomgomo futhi olawula Izinhlelo Zenuzi.2.3. IKhabhinethi yaziswe ngenqubekelaphambili mayelana nezakamumva ngoHlelo Lwezinsiza Oludidiyelwe (i-IRP) futhi yakwamukela ukuthi kuxoxiswane nomphakathi mayelana nalokhu kanye nemicabango.Kusukela nge-IRP 2010-30 kube nezinto eziningi ezenzekayo ezithinta umkhakha wezamandla. Uhlelo lokulungisa i-IRP lulinganisa izinhloso eziningana ukuqinisekisa ukuvikeleka kokuphakelwa kwamandla ukuze kuncishiswe izindleko zikagesi, ukukhuthazwa kokwakhiwa kwamathuba emisebenzi kanye nokwenza izinto ezifanele isimo sendawo, ukunciphisa imithelela emibi kwezemvelo, ukunciphisa ukusetshenziswa kwamanzi kanye nokuhlukahlukanisa imithombo.Impumelelo yokuqala okungukuphothulwa kokuhlanganiswa kwemicabango ezosetshenziswa ku-IRP sekuphothuliwe, kuncike ekuxoxisaneni nomphakathi. Impumelelo yesibili ukuthuthukiswa kwesimo esilindelekile nokuwuhlelo lwezindleko seluphothuliwe. Impumelelo yesithathu okungukuhlaziywa kwesimo kuyaqhubeka. Kanti impumelelo yesine, ukuguqulwa kwenqubomgomo.2.4. IKhabhinethi yaziswe ngezakamumva mayelana nesimo sayo sezokuxoxa eNhlanganweni Yomhlaba Elawula Ezokuhweba futhi yavumelana ngesidingo sokuthuthuka kugxilwe ohlelweni lokusebenza langemumva komhlangano waseNairobi futhi ukulungiselela Umhlangano Weshumi Nomuvo WoNgqongqoshe ozosingathwa yi-WTO (i-MC11) ozobanjelwa e-Argentina ngoZibandlela 2017.Lokhu kuhambisana nezinhloso zoHlelo Lukazwelonke Lwezentuthuko lokuthuthukisa izimpendulo zenqubomgomo ezifanele endaweni yomhlaba eguquguqukayo.2.5. IKhabhinethi ibikeliwe ngezinqumo ezithathwe emhlanganweni woMkhandlu Wokulawula Oholwa NguMongameli owabanjwa mhlaka zi-11 Ndasa 2016. Lesi yisigungu esisungulwe ngokoMthetho Owumhlahlandlela Wobudlelwano Phakathi Kohulumeni, we-2005 (Umthetho we-13 we-2005), ohlanganisa amazinga omathathu kahulumeni ezindabeni eziwathinta wonke amazinga futhi ezibalulekile zezwe ngenhloso yokuqinisa ukubusa ngokubambisana.Izindaba ezidingidiwe kubandakanya: ukuqaliswa kokusetshenziswa koHlelo Lokuthi Azibuyele Emasisweni, umbiko wenqubekelaphambili mayelana nokubunjwa komasipala abaklanywe kabusha; impendulo kahulumeni ngesomiso kanye nokuswelakala kwamanzi; kanye nokubuyekezwa kweMithetho Yokufuduka YaseNingizimu Afrika, yowe-2014.2.6. IKhabhinethi ivume ukushicilelwa kohlaka loMthetho Ohlongozwayo Wezinsiza Zezicimamlilo ukuze umphakathi uphawule ngalo. Ubalula iziphakamiso ezibalulekile zenqubomgomo kanye nokungakhethwa okwakha isisekelo somthetho wemisebenzi yezicimamlilo obuyekeziwe ozothatha isikhundla soMthetho Wemisebenzi Yethimba Lezicimamlilo ongasasebenzi, we-1987 (uMthetho wa-99 we-1997).Lokhu kuhambisana noHlelo Lokuthi Azibuyele Emasisweni, ngokubeka isibopho kwabemisebenzi yezicimamlilo ukuthi bahlale bexoxisana nemiphakathi abayisebenzelayo ukuze basebenzisane ukuze banciphise izingozi zomlilo kanye nokuqinisekisa amaqhinga anele okuphendula kanye nezinhlelo zokuphendula ezingozini zomlilo kanye nokuhlobene nakho ngokushesha nangempumelelo.UMthetho Ohlongozwayo uguqula imisebenzi yabezicimamlilo isuka kuleyo emayelana nokuphendula kuzigameko zomlilo ibe yileyo enciphisa ubungozi bomlilo. Lokhu kunomthelela kumisebenzi yezicimamlilo nokuphathwa kwezinhlekelele okudidiyelwe okuyimpumelelo, ngokubeka ukuphepha emlilweni nokuvinjelwa kwawo, kakhulukazi ukuncishiswa ngobungozi bomlilo oqubuka emiphakathini, esikhungweni sokulethwa kwezinsizakalo zezomlilo okuyoba nomthelela obonakalayo ekwakhiweni kwemiphakathi ephephile njengoba kubekiwe oHlelweni Lukazwelonke Lwezentuthuko.3. Imithethosivivinywa3.1. IKhabhinethi igunyaze ukwethulwa ePhalamende koMthethosivivinywa Wokuchibiyela Isikhwama Sezingozi Zasemgwaqweni. Lo Mthethosivivinywa uchibiyela Umthetho Wesikhwama Sezingozi Zasemgwaqweni, we-1996 (Umthetho wa-56 we-1996) ohlinzekela ukukhokhwa kwesinxephezelo ngokulahlekelwa noma umonakalo obangelwe ukushayela imoto kabi.UMthethosivivinywa uhambisana noHlelo Lukazwelonke Lwentuthuko kanye noMphumela we-13 ohlinzeka uhlelo lokuvikelwa komphakathi olufaka wonke umuntu futhi olubhekelela izinkinga zomphakathi ngokuqinisekisa ukulethwa kwezinsiza ngempumelelo kanye nokungenelela ngezokwelapha kusenesikhathi ukusiza ngokwelulama ukuze kubuyelwe emisebenzini, kanye nomshwalense walabo abangekho ephutheni ukwethula umthwalo wezezimali kulabo abasesimweni esingesihle.4. Imicimbi ezayo4.1. Amalungu Esigungu kuwo wonke amazinga kahulumeni amathathu azoxoxisana nezakhamuzi zaseNingizimu Afrika izwe lonke ngeSonto Likazwelonke Lezimbizo phakathi komhla zi-7 zize zibe mhla zi-11 Lwezi 2016, ngaphansi kwengqikithi ethi “Ngokuhlanganyela siqhubezela iNingizimu Afrika phambili: “Ingomuso lethu – asilenze lisebenze”. IKhabhinethi igqugquzela zonke izakhamizi zaseNingizimu Afrika ukuthi zibambe iqhaza ngendlela ebonakalayo kule micimbi futhi zixoxisane neziphathimandla zezombusazwe, njengezakhamizi ezinolwazi futhi ezibamba iqhaza kubalulekile ukufeza Umbono we-2030, woHlelo Lukazwelonke Lwentuthuko (i-NDP). Uhlelo Lweviki Lwezimbizo luyatholakala kule webhusayithi www.gov.za.4.2. INingizimu Afrika igubha Inyanga Kazwelonke Yokuqwashisa Ngamalungelo Abakhubazekile ngaphansi kwengqikithi ethi: “Abantu abanokukhubazeka – ababambiqhaza abalinganayo ekubumbeni ingomuso elizinzile” kusukela mhla zi-3 Lwezi futhi iphetha ngoSuku Lomhlaba Lwabantu Abanokukhubazeka, mhla zi-3 Zibandlela 2016.  Uhlelo lwenyanga yonke luzosetshenziswa ukuvukuza umphakathi kanye nalabo abathatha izinqumo ukuthi benze isiqinisekiso sokuthi abantu abakhubazekile bafinyelela kuzo zonke izinto ngendlela elinganayo. Izinhlelo zizophinda ziqwashise ngokubamba iqhaza kwabantu abakhubazekile ekubumbeni imiphakathi ezinzile futhi ebumbene. Ulwazi ngamalungelo abantu abakhubazekile luzokwenziwa lutholakale ukusekela ukufukulwa kwabo.IKhabhinethi inxusa zonke izakhamizi zaseNingizimu Afrika ukuthi zilwele amalungelo nezinga lempilo labantu abakhubazekile ngokuhambisana nokuzibophezela kwethu oHlelweni Lukazwelonke Lwezentuthuko ukukhuphula ukufinyelela kuzinsizakalo, kakhulukazi imfundo esezingeni elifanele kanye nokuqashwa kwabantu abakhubazekile.4.3. IKhabhinethi inxusa bonke abantu baseNingizimu Afrika ukuthi basekele umkhankaso wezinsuku eziyi-16 Wokulwa Nodlame Olubhekiswe Kwabesifazane Nezingane. INingizimu Afrika yaqala lo mkhankaso ngonyaka we-1998 njengelinye lamaqhinga okungenelela emizamweni yokwakha umphakathi ongenalo udlame.Umkhankaso wezinsuku eziyi-16 ngumkhankaso womhlaba obanjwa minyakayonke mhla zingama-25 Lwezi zize zibe mhla zi-10 Zibandlela. Umkhankaso uhlose ukuqwashisa abantu baseNingizimu Afrika mayelana nomthelela ongemuhle wodlame olubhekiswe kwabesifazane nezingane. Uphinda unxuse wonke umuntu ukuthi alwe nodlame olubhekiswe kubantu besifazane nezingane.4.4. IKhabhinethi igunyaze igunya lokuxoxa leNingizimu Afrika ukuthi lisebenze njengesisekelo sokubamba iqhaza eHlandleni lama-22 loMhlangano Wezingxenye Ezibambe iqhaza Kumhlahlandlela Wenhlangano Yezizwe Wesivumelwano Sokuguquka Kwezulu (i-COP22), kanye neHlandla le-12 loMhlangano Wezingxenye osebenza njengoMhlangano Wezingxenye Zesivumelwano SaseKyoto (i-CMP12), ozobanjwa mhla zi-7 zize zibe yi-18 Lwezi 2016 eBab Ighli, eMarrakech, eMorocco.Isimo sokuxoxa sihambisana noHlelo Lukazwelonke Lwezentuthuko olukhuthaza ukuzinza kwemvelo kanye noMthethosisekelo, obeka ukuthi imvelo kumele ilondolozelwe isizukulwane samanje nesizayo.5. Isimo seKhabhinethi Ezindabeni Eziqavile5.1. Isinqumo soPhiko Lukazwelonke Lwezokushushisa (i-NPA) lokuhoxisa amacala okukhwabanisa abebekwe uNgqongqoshe Wezezimali uPravin Gordhan siphetha lolu daba futhi sivumela izwe ukuba libhekise yonke imizamo ekufukuleni umnotho, ukubuyisa ukuzethemba kwabatshalizimali kanye nokugwema ukwehliswa yizinhlangano zamazwe ngamazwe ezibuyekeza futhi ziklelise iminotho yamazwe omhlaba.5.2. IKhabhinethi ithiwe fahla fahla ngomthelela wesomiso ekuphakelweni kwamanzi eNingizimu Afrika ngokugxila kakhulu eGauteng ephakelwa ngamanzi kusukela ohlelweni Lokuphakela Amanzi Oludidiyelwe Lwasemfuleni i-Vaal.INingizimu Afrika ithole imvula encane kusukela ngowe-1904 (iminyaka eyi-114) namazinga okushisa aphakeme ngokwedlulele okuhlangatshezwane nawo ngoMfumfu nangoLwezi 2015. Lokhu kube nomthelela ongemuhle ekuphakelweni kwamanzi ngamazinga aphakathi kazwelonke amadamu encipha nga-48.4% uma kuqhathaniswa nesikhathi esifanayo ngonyaka odlule ngesikhathi amazinga ayekuma-66,6%. Namanje sisesesimweni esiphakathi nendawo futhi makhulu amathuba wokuthi singathatha isikhathi esithe xaxa ukuthi amadamu abuyele esimweni esijwayelekile. Kungathatha iminyaka okungenani emibili kuya kwemithathu ukubona ukubuyela esimweni esijwayelekile esibonakalayo somthamu wamadamu futhi lokhu kungenzeka kufinyelele eminyakeni emihlanu. Ngakho-ke, sisazothatha isikhathi eside ukuthi sibuyele esimweni esijwayelekile.Ngokuphathelene noHlelo Lokuphakela Amanzi Oludidiyelwe Lwasemfuleni i-Vaal  oluhlanganisa amadamu ayi-14 aphakela amanzi esifundazweni saseGauteng, njengamanje uhlelo luku-49,1% uma kuqhathaniswa na-67,9% ngesikhathi esifanayo ngonyaka odlule. Lolu hlelo luphinda luhlinzeke ngamanzi eziteshini eziphehla ugesi eziningi zakwa-ESKOM ezisebenzisa amalahle, i-SASOL, abasebenzisi benkasa kanye nasezimayini nezimboni eMpumalanga nesifundazwe saseMpumalanga, eNyakatho Ntshonalanga, eFreyistata naseNyakatho Kapa, ngaleyo ndlela lusekela cishe ama-45% omnotho wezwe kanye nabantu aba-35%. Ama-80% amanzi asuka ohlelweni lwe-Vaal asetshenziswa emakhaya. Leli sekuyisonto lesithathu lolu hlelo lungaphansi kwa-50% kulesi sikhathi sesomiso. Idamu i-Vaal njengamanje limi kuma-26.4%, iDamu iKatse limi kuma-38,4%, iDamu iSterkfontein limi kuma-91,5% kanti idamu iGrootdraai limi kuma-66,3%. Kubekwe imikhawulo yama-15% ekusetshenzisweni kwamanzi ezindaweni zasemadolobheni nama-20% okuchelela eshicilelwe kuGazethi Kahulumeni mhla zi-12 Ncwaba. Le mikhawulo iphoqelekile kuwo wonke umuntu.Kubunjwe iThimba Elijutshwe Ukwenza Umsebenzi Ophathelene Nokuqapha ukuqaliswa kokusetshenziswa kwemikhawulo. Inkampani yakwa-Rand Water ingumphakeli omkhulu wamanzi ahlanzekile eGauteng kanti umkhawulo wukunciphisa ukuphakelwa kwamanzi aqhamuka enkampanini yakwaRand Water ngamalitha ayizigidi ezi-687 ngosuku. Bonke omasipala abaphakelwa yile nkampani banikezwe imikhawulo ethile ukuthi bahlangabezane nayo mayelana nokunciphisa ukusebenzisa kwabo amanzi. Indlela yokuqala ekhuphuka kancane ngokunciphisa kancane kancane ukuphakelwa kwamanzi, kuqalwa ngama-5% futhi akhuphuke kancane kancane kuya ku-15% ngokulawula amavalvu amakhulu. Kusukela mhla zi-3 Mfumfu sisebenzisa umkhawulo oncike emthamini.Kubalulekile ukuthi bonke abasebenzisi bamanzi bathobele imikhawulo ukuze siqiniseke ukuthi singakwazi ukusebenzisa imithombo yethu yamanzi isikhathi esithe xaxa. Isifundazwe saseGauteng simisa isikhungo esaziwa ngokuthi yi-Joint Operations Centre (i-JOC) ukuqapha kanye nokuqinisekisa ukuthotshelwa kwemikhawulo. Bonke oMasipala nabo bayalelwe ukuthi bamise izikhungo zokusebenzela ngokushesha futhi baqinisekise ukuthi ukuxhumana nabasebenzisi bamanzi kwenziwa ngcono.IDamu iVaal lizogcinwa liku-25% futhi lokhu kuzofezwa ngokudlulisela amanzi kusukela edamini iSterkfonteini. Lokhu kubalulekile ukuvikela ukuphakela amanzi aphakelwa u-ESKOM, iRand Water ne-SASOL. Ukuvulelwa kwamanzi kuzoqala mhla zi-7 Lwezi futhi kuqhubeke isikhathi esiyizinsuku ezinga-54 zize zibe nga-30 Zibandlela. Ukuvulelwa kwamanzi okuncane okuhleliwe kuleli zinga ngokwezigidi ezi-190 zama-cubic metres amanzi nokuzokwehlisa amanzi edanyini iSterkfontein cishe ngama-7%. Ukuvulelwa kancane kwenzelwa ukunciphisa noma yibuphi ubungozi emiphakathini esezansi nomfula iSterkfontein kanye nokunciphisa umonakalo osebeni lwemifula esinesikhathi eside yomile.IKhabhinethi inxusa bonke abantu baseNingizimu Afrika ukuthi basebenzise amanzi kahle futhi bawonge. Bonke abasebenzisi bamanzi kumele bathobele imikhawulo ebekiwe yamanzi lapho esetshenziswa khona, futhi baqhubeke bonge amanzi, ngokubambisana nomasipala. Uhulumeni wenza konke okusemandleni akhe ukuvimbela lezi zimo ezikhona njengamanje futhi usebenzisana nabo bonke abathintekayo ezindaweni ezikhahlamezwe yisomiso.5.3. USihlalo Wekhomishana Yenhlangano Yamazwe Ase-Afrika, uDkt Nkosazana Dlamini-Zuma usingathe ukuxoxisana phakathi kwabaHleli base-Afrika kanye naBabhekelele Izindaba Kohulumeni abaqhamuka kuwo wonke amazwe angamalungu eNhlangano Yamazwe Ase-Afrika anga-54, ngaphansi kwengqikithi ethi ""Ukugxilisa Indaba ye-Afrika kanye Namandla Okufeza Uhlelo lwe-2063"". Uhlelo lwe-2063 lunxusa zonke izingxenye zomphakathi wase-Afrika kanye nalabo base-Afrika abakwamanye amazwekazi ukuthi basebenze ngokubambisana ukwakha i-Afrika eqhakazile futhi ebumbene eyakhelwe phezu kwamagugu afanayo kanye nengomuso elifanayo.Ababambiqhaza babheke indlela esihanjwe yiNhlangano Yamazwe Ase-Afrika eminyakeni emine edlule, bathola ukuqonda okungcono ngoHlelo lwe-2063 nokuthi abezindaba base-Afrika bangaba kanjani phambili ekuqhubeni nasekudumiseni lolu hlelo. Indima yokubika ngendlela eyiyo ekubumbeni indaba yase-Afrika kanye nokulwela ubunikazi bemithombo yezindaba phakathi kwabantu base-Afrika nakho kwadingidwa.5.4. IKhabhinethi ihlanganyela ekugujweni kwempilo nesikhathi sika-OR Tambo njengokubonakalisa inhlonipho nokubonga ngendima ayidlala ukuqhuba uhlelo lweNingizimu Afrika engacwasi ngobuhlanga, engacwasi ngobulili, ebuswa ngentando yeningi futhi eqhakazile. UMnyango Wezobuciko Namasiko kakade usuqalile ukuhlela imibungazo ka-OR Tambo Yeminyaka Eyikhulu ngonyaka we-2017.IKhabhinethi ihalalisela laba abalandelayo:5.5. IMamelodi Sundowns eyizingqwele ezintsha zebhola lase-Afrika ngemuva kokunqoba i-Confederation of African Football Champions League. IKhabhinethi ibonga bonke abalandeli kanye nabo bonke abantu baseNingizimu Afrika ngokusekela leli qembu, elenze iNingizimu Afrika yaziqhenya. ISundowns ijoyine elinye iqembu laseNingizimu Afrika, i-Orlando Pirates eyanqoba umqhudelwano wamaqembu ase-Afrika omkhulu ngowe-1996 ukutholela leli lizwe inkanyezi yokuqala kulo mncintiswano.5.6. Abanqobile ku-14th Annual Centre for Public Service Innovation Public Sector Innovation Awards abazodlulela phambili beyoncintisanela Indondo Yonyaka Yokusungula Emkhakheni Kahulumeni. Le miklomelo ikhuthaza futhi igqugquzele ukusebenza ngendlela ekusunguleni emkhakheni kahulumeni kanye nokugubha impumelelo yabantu kanye namaqembu kuwo wonke amazinga kahulumeni. Isebenza njengethuluzi lokukhulisa ukusungula kanye nokukhuthaza abanye ukuthi basungule ukuze kuhanjiswe izinsiza ngendlela eyenziwe ngcono.IKhabhinethi idlulisa amazwi enduduzo kulaba abalandelayo:5.7. Emndenini nabangani bowayeyiPhini LikaNgqongqoshe Wokuthuthukiswa Komphakathi, uNkz Bongi Maria Ntuli owasebenzela abantu futhi eyisishoshovu esizinikele sezobulili.5.8. IKhabhinethi ijoyina uMongameli ekudluliseleni amazwi enduduzo emndenini nakubangani boMthwebulizithombe Oyintatheli, uMnu Juda Ngwenya wemifanekiso ebhale umlando wethu futhi yasiphoqa ukuthi sixoxisane ngenhlalonhle yezwe lethu kanye nezwekazi lase-Afrika.5.9. Emndenini kanye nabangani baka-Abrama Thuri Phago oshone ngesikhathi kushayisana izitimela ezimbili kwimbaxa yemizila eduze kwaseTembisa eGoli futhi lifisela bonke labo abalimele ukululama okusheshayo. UMnyango Wezokuthutha uzosebenzisana ne-Prasa kanye Nomlawuli Wezokuphepha Kwezithuthi Zojantshi ukusheshisa Isigungu Sophenyo esizokwenza uphenyo oluphelele ukuthola imbangela yengozi ukuvimbela ukuphindeka kwengozi efana nale ebulalayo.5.10. Emndenini womholi wabafundi baseNyuvesi Yezobuchwepheshe iTshwane uLesego Benjamin Phehla oshone ngenxa yengozi eSoshanguve.5.11. Ebantwini baseCameroon kulandela ingozi yesitimela phakathi kweYaoundé neDouala ebulale abantu aba-79. IKhabhinethi ifisela amakhulu abantu abalimele ukululama ngokushesha.6. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Ukwelulwa kwenkontileka kaDkt Sam Makhudu Gulube njengoNobhala Wezokuvikela.6.2. UMnu ZU Dangor njengoMqondisi Jikelele eMnyangweni Wezokuthuthukiswa Komphakathi6.3. UMnu Robert D Nkuna esikhundleni sokuba nguMqondisi Jikelele eMnyangweni Wezengqalasizinda Yezokuxhumana Nezinsizakalo Zeposi6.4. UDkt Thulani Dlamini njengeSikhulu Esiphezulu eMkhandlwini Wezesayensi kanye Nocwaningo Lwezezimboni.6.5. Inhlangano Eyaba Imali Yezobuciko, Amasiko, Amagugu Kazwelonke, Ezomlando, Ezemvelo, Ezamasiko kanye Nezakhiwo yeBhodi Lekhomishana Kazwelonke Yelotho:a) UNksz Marjorie MM Letoaba (USihlalo);b) UMnu Thendo Resnic Ramagoma (Iphini Likasihlalo);c) UMnu Thanduxolo Lungile;d) noMnu Sershan Theeyaagaraj Naidoo.6.6. Isigungu Sabalawuli seThrasti Yezentuthuko Ezimele:a) USolwazi Somadoda Fikeni (USihlalo);b) UNksz Nomvula Rakolote (Iphini Likasihlalo)c) UMnu Theo Charl Adam;d) UMnu Siyaduma Biniza;e) UNksz Phelisa Nkomo;f) UNksz Andani Amandaline Makhado;g) UNksz Octavia Matshidiso Matloa;h) UMnu Tlhotse Enoch Motswaledi;i) UMnu Rashid Amod Sadeck Patel;j) UDkt Lulama Zitha;k) UMnu Zakhele Alex Tummy Zitha;l) noDkt Gcwalisile Cynthia Zulu-Kabanyane.Imibuzo:Donald LiphokoInombolo yokuxhumana: 082 901 0766 "
Isitatimende somhlangano WeKhabhinethi Wangomhla ziyi-16 Lwezi 2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/zu/speeches/statement-cabinet-meeting-16-november-2016-17-nov-2016-0000,"1. Ukuqaliswa Kokusebenza Kwezinhlelo ZikaHulumeni Ezisemqoka1.1. Imibiko yekota yemiphumela yenqubekela phambili yesikhathi sangomhla lu-1 Ntulikazi zize zibe mhla zi-30 Mandulo 2016 yethulwa kuKhabhinethi. Le mibiko iqapha ukuqaliswa koHlelo Lokusebenza Lukahulumeni ngokuhambisana nezimiso zoHlaka Lokusebenza Lwesikhathi Esimaphakathi kanye neyoHlelo Lokuthuthukiswa Kwezwe (i-NDP).1.2. ONgqongqoshe Bamaqoqo Eminyango Kahulumeni ngokwehlukana kwabo, ngokusebenzisa Uphiko Lukahulumeni Lwezokuxhumana Nokudluliswa Kolwazi (i-GCIS), bazolawula izithangamu zabezindaba ukwethula imikhawulo yeminyango efeziwe kulesi sikhathi, ngasekupheleni kwale nyanga.Amazwibela aqukethwe yiMibiko Yekota Yonyaka Yemiphumela Yenqubekela Phambili yesikhathi esibuyekezwayo:Umnotho1.3. UMnyango Wezokuthuthukiswa Kwamabhizinisi Amancane usekele amabhizinisi ayi-149 kule kota ibuyekezwayo. Ngaphezu kwalokhu, kusekelwe imifelandawonye eyi-104 ngokusebenzisa Uhlelo Loxhaso Lwemifelandawonye. Lezi zinyathelo zokungenelela zivula amathuba kumabhizinisi asafufusa (ama-SMME), imifelandawonye, amabhizinisi asemalokishini nasezindaweni zasemakhaya.1.4. Emkhakheni wezolimo – kusekelwe amabhizinisi ezolimo amasha ayi-172 kanye namabhizinisi okungewona awezolimo angama-23 ngokusebenzisa izinhlelo ezihlukahlukene. Kuphinde kwahlonzwa ama-SMME angama-337 engeziwe futhi azosekelwa ngoqeqesho kanye nokufinyelela kumakethe yemikhiqizo. Imifelandawonye engama-240 eyasekelwa ngokusebenzisa Uhlelo Loxhaso Lwemifelandawonye.1.5. Umsebenzi weKomidi Longqongqoshe Abahlukahlukene Lezokutshalwa Kwezimali usuqala ukuthela izithelo. Kule kota esiphezu kwayo, i-Invest SA inxenxe utshalomali lwezigidigidi ezili-18.2 zamarandi kakhulukazi kumaphrojekthi amakhulu okufuduka kusukwa kwigesi kuyiwa kugesi.Ukulwa nenkohlakalo nokukhwabanisaUkulwa nobugebengu nenkohlakalo kusalokhu kuseqhulwini emisebenzini kahulumeni. Sizimisele ukuqeda izigebengu emiphakathini yethu futhi sizoqhubeka ukusebenza ukuze sibe neNingizimu Afrika ephephile lapho izakhamuzi zingazizwa nje ziphephile kepha ziphephile ngempela.1.6. Ukubambisana phakathi kwemiphakathi kanye nohulumeni kuyadingeka ukuze kuliwe nobugebengu nenkohlakalo. Iziteshi zamaphoyisa ezingama-98,9% zibikwe  njengezineZinkundla Zamaphoyisa Omphakathi ezisebenza kahle nezinomthelela endaweni ephephile futhi evikelekile yezakhamuzi.1.7. Kuyaqhutshekwa nokwenziwa kwenqubekelaphambili ekulweni nenkohlakalo. Abantu abangama-58 batholwe benamacala maqondana nokuncishiswa kwenkohlakalo ezisebenzini zikahulumeni kulesi sikhathi esibuyekezwayo. Abantu abahlanu (5) batholwe benamacala enkohlakalo noma amacala aphathelene nenkohlakalo lapho inani lemali ebandakanyekayo ngecala ngalinye lingaphezu kwezigidi ezi-5 zamarandi futhi isamba semiyalelo yenkantolo yokuthathwa kwempahla esatholwa siyizigidi ezi-185 zamarandi.UmhlabaUmsebenzi wokubuyiselwa komhlaba kubantu uyaqhubeka ukubuyisa isithunzi kulabo abahlukumezeka ngesikhathi sobandlululo. Kwenziwe inqubekelaphambili ebonakalayo ukubuyisa isithunzi kulabo abahlukumezeka ngesikhathi sobandlululo.1.8. Amahektha ayi-54 400 omhlaba osendaweni esemqoka wathengwa futhi wabelwa abantu futhi amahektha ayi-51 188 abelwa abalimi abakhiqiza umkhiqizo omncane. Amahektha ayi-6 530 omhlaba owathengwa wabelwa abahlala emapulazini kanye nabaqashi abangabasebenzi.1.9. Ezicelweni zokubuyiselwa umhlaba ezili-112 ezaphothulwa, ezingama-57 zazisezindaweni zasemakhaya zahlomulisa abantu abayizi-2 553 emindenini engama-467.1.10. Muva nje, uKhomishana Omkhulu Wezicelo Zokubuyiselwa Umhlaba ugunyaze Ukwethulwa Kwesigaba sesi-2 sokuphothulwa kwesicelo sokubuyiselwa umhlaba soMphakathi waseMasinenge kanye nesicelo soMndeni wakwaMtshali ngokukhokhwa kwesinxephezelo semali.Isamba esiphelele sokukhokhelwa koMphakathi waseMasinenge yizi-7,100,608.00 zamarandi ezizohlomulisa imindeni engama-64 eyaqinisekiswa njengezisulu zokuphucwa umhlaba.Kusukela mhla lu-1 Mbaso zize zibe ngama-31 Mfumfu 2016, iKhomishana Yokubuyiselwa Kwamalungelo Omhlaba ikhokhe isinxephezelo esifinyelela kuzigidigidi zamarandi kulabo abafake izicelo zokubuyiselwa umhlaba abaphucwa amalungelo abo omhlaba.1.11. Imiphumela yombiko osanda kukhishwa wokutholwe yiSikhungo Sezobudlelwano Bezobuhlanga: ""Ukuphila eNingizimu Afrika: Izizathu Zethemba"" ubonisa ukuthi ukuphila eNingizimu Afrika kungcono namuhla uma kuqhathaniswa neminyaka engama-20 edlule.Ngowezi-2015 isamba somkhiqizo wasekhaya (i-GDP) somuntu ngamunye besiphezulu ngama-33% uma kuqhathaniswa nonyaka we-1994; ukukhula kwemali engenayo esetshenziswayo kumuntu ngamunye ikhuphukile isuka kuzi-23,686 zamarandi ngonyaka we-1994 yaya ku-33,660 zamarandi ngonyaka wezi-2015 (ukukhula ngama-42%), isamba sabantu abanemisebenzi siphindaphindekile sisuka kuzigidi ezi-7.9 ngonyaka we-1994 saya kuzigidi ezi-15.6 ngonyaka wezi-2015; inani labantu abathole izindlu ezihloniphekile likhule nge--131,3% kusukela ngonyaka we-1996 kuya kunyaka wezi-2016; inani lokubhalisa emayunivesithi likhuphuke ngama-281,4% lisuka kuzi-211.756 ngonyaka we-1985 siya kuzi-807.663 ngonyaka we-2014; isibalo sabantu abatheleleka ngengculazi sehlile sisuka kuzi-646.806 ngonyaka we-1999 sehlela kuzi-321.497 ngonyaka wezi-2015; kube nokukhula ngama-62,5% kwabasebenzi abaqeqeshiwe emkhakheni kahulumeni phakathi konyaka wezi-2000 nowezi-2015; kanti izinga lokubulawa kwabantu lehle ngama-49,3% kusukela ngonyaka we-1994.Lokhu kuveza ukuthi nakuba zikhona izinselelo, izinga lempilo labantu baseNingizimu Afrika libe ngcono eminyakeni engamashumi amabili edlule. IKhabinethi ikhuthaza yonke imikhakha yomphakathi ukuthi iqhubeke yakhele phezu kwezimpumelelo esezifezwe yizwe lethu selokhu kwaqala umbuso wentando yeningi labantu. Kunezinto eziningi ezinhle ezilindelwe yileli lizwe kunezinto ezimbi.Ukuqaliswa kokusebeza kohlelo lukaHulumeni lokusebenza:1.12. Iviki lesihlanu Lezimbizo Zikazwelonke zikahulumeni elibanjwe kusukela mhla zi-7 zaze zaba yi-13 Lwezi 2016 ngaphansi kwesihloko esithi ""Sisonke  siqhubekisela iNingizimu Afrika phambili: Ikusasa lethu – asilenze liphumelele"" liveze ithuba lokuthi izakhamuzi zaseNingizimu Afrika zixoxisane nohulumeni ngendlela ebonakalayo. Leli thuba lokuxoxisana liphinda libe nesandla kubahlali abanolwazi futhi ababamba iqhaza, nokubalulekile ekufezeni Umbono we-2030 woHlelo Lokuthuthukiswa Kwezwe (i-NDP).UMongameli Jacob Zuma uqale leli sonto ngesikhathi seMbizo e-Marhulana Primary School eTembisa, eGauteng lapho kudluliselwe ezandleni zesikole ilabholetri yamakhompuyutha.1.13. Ukuvulwa komgwaqo nebhuloho i-Swartkopfontein phakathi kweNingizimu Afrika kanye neBotswana kuvula isahluko esisha ekuxhumaniseni izintuba ezisemgceleni zaseNingizimu Afrika e-Swartkopfontein nentuba esemgceleni waseBotswana eRamotswa. Umgwaqo nebhuloho elilungisiwe, ngotshalomali lwezigidi ezi-78.5 zamarandi kuholele ekwakhiweni kwamathuba emisebenzi egcwele engama-51 esikhathini senkontileka esiyizinyanga ezingaphezu kwezingama-23, ngabasebenzi abaqashwe kuwo womabili amazwe.1.14. Uhlelo Lokuvuselelwa Kwezindawo Zezimboni, ngaphansi kukaNgqongqoshe Wezohwebo Nezezimboni, uMnu. Rob Davies  ludala amathuba emisebenzi emalokishini nasezindaweni ezizungeze emalokishini kanye nasemiphakathini yasemakhaya. Uhlelo lwaqalwa luphendula ikhwelo likaMongameli Jacob Zuma ukuthi kusetshenzelwe ukuvuselela izimboni ngokugcwele kanye nokukhula komnotho okufaka wonke umuntu, phakathi kokunye. Kuze kube manje uMnyango Wezohwebo Nezezimboni usutshale imali eyizigidi ezingama-22.5 zamarandi ekuvuseleleni Indawo Yezimboni eKomani. Esigabeni sokuqala sohlelo lokuvuselela izindawo zezimboni, kuqokwe amabhizinisi amancane ayisikhombisa njengosonkontileka abangaphansi kwenkontileka enkulu ngesamba sezigidi ezi-5, 3 zamarandi. Kuqashwe abasebenzi bendawo aba-71, kanti ama-63% kubona kwakuyintsha.Uhlelo Losozimboni Abamnyama, ngenhloso yokukhulisa abadlalindima emkhakheni wezokukhiqiza, kuze kube yimanje selusekele Osozimboni Abamnyama abangama-22 lwadala namathuba emisebenzi ayi-1 500. Kufakwe imali eyisigidigidi esi-1.5 samarandi ukusekela labo sozimboni.1.15. IViki Lomhlaba Labasungulimabhizinisi (i-GEW) lithulwe ngokusemthethweni eGoli ngoLwesihlanu olwedlule nguSekelamongameli, uCyril Ramaphosa, esekelwa nguNgqongqoshe uLindiwe Zulu. Lizobanjwa kusukela zi-14 zize zibe ngama-20 Lwezi 2016, futhi ngumhlangano omkhulu kunayo yonke yabasunguli kanye nosomabhizinisi asungula amabhizinisi ngokusebenzisa imicabango, ukukhulisa umnotho kanye nokufukula ukuthuthukiswa kwenhlalo nezomnotho. IKhabhinethi iyawabonga amabhizinisi kanye nokubanjiswene nabo emphakathini ngokuletha i-GEW eNingizimu Afrika, nokunguHulumeni Wesifundazwe saseGauteng, Idolobha LaseGoli, i-Hollard, i-Microsoft, i-IDC, i-SABS, i-SAB, i-SEA Afrika, i-Global Entrepreneurship Network kanye neNhlangano i-Kauffman. Okusetshenziswana nabo bazobamba imicimbi engaphezu kwama-80 kulesi sikhathi. I-GEW iholela eNgqungqutheleni Yomhlaba Yabasungulimabhizinisi (i-GEC) ezobanjelwa okokuqala ngqa ezwenikazi lase-Afrika eGoli ngoNdasa 2017, lapho kulindeleke khona ukuthi kuthamele izithunywa ezingaphezu kwezi-5 000 ezivela emazweni ayi-160.1.16. Mhla ziyi-14 Lwezi 2016 uNgqongqoshe uNomvula Mokonyane, uvule ngokusemthethweni Indawo Yokuhlanza Amanzi i-Drakenstein futhi wayidlulisela ezandleni zikaMasipala i-Drakenstein eNtshonalanga Kapa. Inani lale phrojekthi lifinyelela kuzi-171 000 000 zamarandi futhi ihlomulise umasipala kanye nomphakathi ngokuwuhlinzeka ngesipiliyoni kanye noqeqesho lwezokwakha, ukuqashwa kwabantu bendawo, kanye nokuthengwa kwempahla kubahlinzeki nabakhi bendawo.Ukuhlinzekwa kwensizakalongqangi yamanzi emphakathini kunomthelela ekuhlinzekweni kwamanzi ahlanzekile emfuleni futhi kuqeda umthelela ongemuhle wamanzi okunisela angahlanzekile.1.17. Amanzi kanye nokuthuthwa kwendle kubaluleke kakhulu entuthukweni esimeme. UMnyango Wezamanzi Nokuthuthwa Kwendle uqala Umkhankaso Wokuthuthwa Kwendle ozoholela kuSuku Lomhlaba Lwezindlu Zangasese mhla ziyi-19 Lwezi 2016, olusetshenziselwa ukuqwashisa, ukufundisa nokwenza imizamo yokuqinisekisa ukuthi wonke umuntu uyafinyelela kwizinsizakalo ezihloniphekile zokuthuthwa kwendle.INingizimu Afrika izibophezele ekusheshiseni kokuhlinzekwa kwezinsizakalo zamanzi nokuthuthwa kwendle, futhi ngaleyo ndlela kubuyiswe isithunzi kakhulukazi salabo bantu abavela emiphakathini eyayincishwe amathuba ngaphambilini. Uhlelo Lokuqedwa Kwamabhakede Endle luhlose ukuqeda umlando wezindlu ezincane zamabhakede endle njengendlela yohlelo lokuthuthwa kwendle ezifundazweni ezine, okuyiMpumalanga Kapa, iFreyistata, iNyakatho Ntshonalanga neNyakatho Kapa. Kuze kube yimanje, sekuqedwe amabhakede endle ayi-25 091 futhi kusazoqedwa amabhakede endle asele ayi-27 147.1.18. Ukuthwala iziqu kwabantu abasha ohlelweni lweminyaka emine Lukazwelonke Lokuqeqesha Intsha Yasemakhaya (i-NARYSEC) mhla ziyi-17 Lwezi 2016 kusekela izinhlelo nemizamo kahulumeni yokwakha amathuba emisebenzi. Lolu hlelo olwathulwa ngonyaka we-2010, wuhlelo lwentsha lokuthuthukisa amakhono kanye nokudala amathuba emisebenzi olusiza ukuguqula abantu abasha ezindaweni zasemakhaya besuka kubantu abafuna amathuba emisebenzi babe ngabantu abadala amathuba emisebenzi.1.19. INgqungquthela yoMasipala Yohlelo Olunwetshiwe Lwemisebenzi Yomphakathi (i-EPWP) iyaqhubeka kusukela mhla ziyi-15 zize zibe yi-17 Lwezi 2016 ngaphansi kwengqikithi ethi ""Bona, Uzwe futhi Uthole Izinhlelo Zokusungula Amathuba Emisebenzi Omphakathi"", e-St George Conference Centre eGauteng. I-EPWP wuhlelo lukahulumeni olubalulekile, olufaka isandla ekudaleni amathuba emisebenzi ehloniphekile kanye nezimpilo ezisimeme, imfundo, ezempilo, ukuthuthukiswa kwezindawo zasemakhaya, ukudla okwanele kanye nokuhlelwa kabusha komhlaba, kuhlanganisa nokulwa nobugebengu nenkohlakalo.Le ngqungquthela igxila kuzingxenye zemisebenzi owenziwa kulolu hlelo ngokuhlinzeka ithuba lokwabelana ngezipiliyoni kanye nemikhuba yokusebenza emihle. Lokhu kuthuthukisa imizamo kahulumeni yokuhlinzeka amathuba emisebenzi kanye nokuzuza amakhono ngokusebenzisa uqeqesho oluvuselela imiphakathi ehlwempu.Amathuba emisebenzi angaphezu kwezigidi ezi-7 adalwe ngokusebenzisa i-EPWP kusuka ngonyaka wezi-2004 kuya kunyaka wezi-2016. Lokhu kubonisa ukuqaliswa ngempumelelo kokusetshenziswa kwalolu hlelo yiwo wonke amazinga kahulumeni, omasipala kanye nezinhlangano zomphakathi. Isigaba se-3 se-EPWP singene onyakeni wesithathu wokusetshenziswa - futhi senze kwathulwa imigomo yomhlaba ebusa ukuqaliswa kokusetshenziswa kwalolu hlelo futhi inhlosongqangi yalo wukukhuthaza ukubamba iqhaza komphakathi ezindaweni lapho kusetshenziswa khona amaphrojekthi e-EPWP. Lokhu kubuye kuvumele ukwenzela izinto obala mayelana nokuqashwa kwabantu.1.20. Ukufuduka ngempumelelo kusukwa ekusakazeni nge-analogi kuyiwa ekusakazeni ngedijithali kubahlali basendaweni yase-Square Kilometre Array eNyakatho Kapa, kusho ukuthi lezi zakhamuzi ngezinye zokuqala ukuthola imihlomulo ephelele yomsindo ongcono kanye nesithombe esicacile esihambisana nomabonakude osakaza ngedijithali.Isimemezelo esenziwe nguNgqongqoshe Muthambi sokuphothula inqubo yokufudukela kuhlelo lokusakaza ngedijithali ngoZibandlela 2018 ngendlela yezifundazwe luyaqhubeka, njengoba kakade seluqalile eNyakatho Ntshonalanga naseLimpopo. Ukubhalisa kuvuliwe eFreyistata, eMpumalanga naseLimpopo. Ukubhalisa kuzovulwa eNyakatho Ntshonalanga, eMpumalanga Kapa, KwaZulu-Natali, eNtshonalanga Kapa naseGauteng ngesikhathi esizayo.1.21. Ukucinywa kwe-analogi kuyingxenye yohlelo lezwe lokuFudukela Ekusakazeni Kwedijithali ezweni. Imindeni ehlwempu elufanele uxhaso lukahulumeni iyanxuswa ukuthi ibhalisele ukuthola i-STB yamahhala emagatsheni ePosi aseduze nayo.1.22. Ikhabinethi iphinde yabikwelwa ngohlelo lokumba amathambo ezishoshovu zezombusazwe ezalengiswa ngesikhathi sobandlululo. Zibalelwa okungenani e-130 iziboshwa zezombusazwe ezalengiselwa amacala ahlobene nezombusazwe phakathi konyaka we-1960 nonyaka we-1990, unyaka okwaqedwa ngawo isigwebo sentambo. Lezi zishoshovu ezazithanda izwe lazo ziyongcwatshwa ezindaweni ezidabuka kuzo.Le nqubo ilandela ukwethulwa ngokusemthethweni kwePhrojekthi Yokumba Amathambo Abalengiswa mhla zi-23 Ndasa 2016 Esizindeni Sokuhlunyeleliswa Kwezimilo iKgosi Mampuru II, ukuqala ukumbiwa kwamathambo ezishoshovu zezombusazwe ezingama-83 isikhathi esiyizinyanga eziyisithupha ngaphambi kokuphela kowe-2016/17.1.23. IKhabhinethi ikwamukele ukuphethwa ngempumelelo koMhlangano Wesithathu phakathi kweBotswana neNingizimu Afrika obuholwa nguMongameli Jacob Zuma kanye nomlingani wakhe uMongameli Seretse Ian Khama wokuqinisa ukubambisana kwezomnotho phakathi kwalawa mazwe amabili.Ezinye zezinto ezidingidiwe ukusheshiswa komsebenzi wePhrojekthi Yokudluliswa Kwamanzi YaseLesotho Highlands, ukuqaliswa kokusetshenziswa kweQhinga Lokusungula Izimboni leNhlangano Ethuthukisa Amazwe aseNingizimu ne-Afrika (i-SADC) noHlelo Lwesifunda Oluyinkomba Yentuthuko Yesifunda  kanye nokwakha uchungechunge lwesifunda lokuphakelwa kwempahla kanye namandla okwakha, kanye nokubambisana ekuphathweni kwemingceleni ukuze kuliwe nobugebengu obenzeka emigceleni njengokubulawa kobhejane nezindlovu.INingizimu Afrika ikuqinisekisile ukusekela kwayo ilungu elimele i-SADC okhethweni lwesikhundla sokuba nguSihlalo Wekhomishana ye-AU Umhlonishwa uDkt. Pelonomi Venson-Moitoi, uNgqongqoshe Wezindaba Zomhlaba Nokubambisana weRiphabhuliki YaseBotswana1.24. UMongameli Jacob Zuma uphothule uhambo olusemthethweni oluyimpumelelo e-Addis Ababa, e-Federal Democratic Republic of Ethiopia lapho ebethamele khona umhlangano weKomidi le-AU Lezinga Eliphezulu elimayelana ne-Libya ukubuyekeza nokudingida isimo sokuthula nokuphepha e-Libya. IKomiti lidingide laphinda lavumelana ngezindaba ezihlukahlukene ezizosiza ekutholeni isixazululo sesikhathi eside kuzinselelo ezibhekene nabantu base-Libya. Njengamalungu e-AU sifuna kube nokuthula nokuzinza eLibya futhi ikomidi livumile ukuthi njenge-Afrika sidinga okuxoxisana kabanzi nabo bonke abathintekayo e-Libya ukuthola isixazululo esiqhamuka ne-Afrika ezinkingeni ezikhungethe leli lizwe.UMongameli Zuma uphinde wathamela Umhlangano Wesibili Okhethekile waMazwe Angamavolontiya Kumbutho Wokuqinisekisa Ukuthi i-Afrika Iphendula Ngokushesha Kuzinkinga Zezwekazi (i-ACIRC). Inhloso yale Ngqungquthela bekuwukudingida  isimo soMbutho we-ACIRC kulandela ukuzivivinya kwe-UTULIVU AFRICA I and II Command Post Exercises (CPX) kanye nokuqinisekisa amandla okunikela kusukela ngoNhlaba 2014 kuya kuMbaso 2015. Amazwe angamavolontiya ku-ACIRC, nokubandakanya iNingizimu Afrika, anqume ukuba ngabaholi ekuqhamukeni nezixazululo zase-Afrika kuzinselele ezibhekene ne-Afrika ngaphandle kokungenela kwamathimba angaphandle.2. Imicimbi ezayo2.1. Umkhankaso Wezinsuku eziyi-16 Zokulwisana Nodlame Olubhekiswe Kwabesifazane Nezingane ubanjwa minyaka yonke mhla zingama-25 Lwezi (Usuku Lomhlaba Lokuqedwa Kodlame Olubhekiswe Kwabesifazane) zize zibe yi-10 Zibandlela (Usuku Lomhlaba Lwamalungelo Abantu). Ezinye izinsuku ezibalulekile ezigujwa ngalesi sikhathi kubandakanya Usuku Lomhlaba Lwengculazi mhla lu-1 Zibandlela kanye noSuku Lomhlaba Lwabantu Abanokukhubazeka mhlaka zi-3 Zibandlela.Isiqubulo sowe-2016 Sezinsuku eziyi-16 Zokulwisana Nodlame Olubhekiswe Kwabesifazane Nezingane sithi ""Nami ngibale: Sisonke siqhubekisela iNingizimu Afrika engenadlame phambili"" futhi uqhutshwa unyaka wonke ngokusebenzisana ngokuqhubekayo nemiphakathi.UMongameli Jacob Zuma uzokwethula ngokusemthethweni mhla zingama-25 Lwezi 2016 Umkhankaso Kazwelonke Wokuxoxisana Nomphakathi nokuzokwenza ukuthi oMasipala Bezifunda basingathe imihlangano yokuxoxisana nomphakathi unyaka wonke. Ukuxoxisana nomphakathi kuzobandakanya ukuthuthukiswa kwamakhono kanye nokufukulwa kwemiphakathi, ikakhulukazi abesifazane, kanye nokwenziwa ngcono kokulethwa kwezinsizakalo mayelana nokufinyelela kwezobulungiswa kanye nokweluleka kanye nezinsizakalo zezempilo. Bonke abantu baseNingizimu Afrika banomthwalo wokubamba iqhaza ngendlela ebonakalayo ekulwisaneni nodlame olubhekiswe kwabesifazane nezingane.2.2. UNgqongqoshe Wezobudlelwano Bamazwe Nokubambisana, uMaite Nkoana-Mashabane kanye noNgqongqoshe Wezimbiwa Phansi Nemvelo woMbuso WaseRussia uMnu. Sergey Donskoy, bazoba ngosihlalo eMhlanganweni we-14 Wekomidi Lokuhlanganyela Phakathi Kohulumeni Kwezohwebo Nezomnotho phakathi kweNingizimu Afrika neRussia ngoLwesihlanu, ziyi-18 Lwezi 2016, ePitori.Kulo mhlangano kulindeleke ukuba kuvunyelwane ngezinhlelo ezithile zokusebenza ukusheshisa ukuqaliswa kokusetshenziswa kokuzibophezela okukhona njengamanje kuyo yonke imikhakha ye-ITEC, kuhlanganisa ezohwebo, ukutshalwa kwezimali kanye nezasemabhange; ezezimbiwaphansi; ezamandla; ezolimo, ezamahlathi kanye zokudoba; ezokuthutha; ezesayensi, ezobuchwepheshe kanye nezomkhathi; imithombo yamanzi; kanye nezemfundo kanye nezobulungiswa.2.3. USekelamongameli uCyril Ramaphosa uzohola ithimba longqongqoshe nokusetshenziswana nabo abangekho ngaphansi kukahulumeni mhla ziyi-19 Lwezi 2016 kuMbukiso Wokuthuthukiswa Kwemisebenzi Yentsha eNkundleni Yezemidlalo i-Nkowankowa kuMasipala Wendawo i-Greater Tzaneen, eLimpopo.Lo mbukiso uzohlinzeka ngezeluleko zemisebenzi engafundelwa kanye nolwazi ngamathuba emfundo ephakakeme kanye noqeqesho kubafundi beBanga le-10 kuya kwabeBanga le-12, entsheni engasebenzi, kanye nentsha engakwazanga ukuphothula isikole samabanga aphakeme. Umbukiso Wezokuthuthukiswa Kwemisebenzi Yentsha yingxenye yomsebenzi kaHulumeni wokufukula abantu abasha, kakhulukazi ukubamba kwabo iqhaza emnothweni, ukuze bakwazi ukuthatha indawo yabo efanele emphakathini wethu.2.4. Kulandela Ukhetho Lohulumeni Basekhaya, ukubamba iqhaza komphakathi ekubusweni kwemiphakathi kusalokhu kubalulekile ekuhleleni kukamasipala, ngendlela ebhekana nezidingo zezakhamizi.UMthetho Wezinhlaka Zikahulumeni Wasekhaya, we-1998 udinga phakathi kokunye ukuthi omasipala bathuthukise izindlela zokuxoxisana nemiphakathi kanye nezinhlangano zomphakathi ekwenzeni imisebenzi yabo kanye nasekusebenziseni amandla abo. Lezi zinhlaka zaziwa ngaMakomidi Ezigceme, futhi ahlinzeka ukuxhumana okubalulekile phakathi kwaMakhansela Ezigceme, umphakathi kanye nomasipala.Ezinyangeni ezizayo kuzokhethwa Amakomidi Ezigceme ukuze asebenzele imiphakathi futhi izakhamuzi ziyanxuswa ukuthi zibambe iqhaza kulolu khetho futhi zingenelele ukukhethelwa ukubamba iqhaza kulezi zinhlaka.IKhabhinethi ilwamukele ukhetho lokuchibiyela lwezigceme zomasipala oluyimpumelelo futhi olinokuthula olusanda kubanjwa ezifundazweni eziyisithupha. Abantu baseNingizimu Afrika baphinde bakhombisa ukuzibophezela kwabo ukubekezelaneni ngezombusazwe nokuyinto ewubufakazi bokuvuthwa kombuso wentando yeningi labantu owakhelwe phezu komthethosisekelo.2.5. UMcimbi Wonyaka wezi-2016 Wezindondo Zezemidlalo zase-SA uzobanjwa mhla zingama-27 Lwezi 2016 e-Sand du Plessis Theatre, eMangaung, eFreyistata. Izingcingo zokuvotela Intandokazi Yabantu yoMdlali Ovelele Wonyaka nokubanjiswene nabo kwezokusakaza i-SABC Sport zivuliwe futhi zizovalwa mhla zingama-27 Lwezi 2016 ngehora le-21h00. IKhabinethi ihalalisela bonke Abakhethelwe Intandokazi Yabantu yoMdlali Ovelele Wonyaka.3. Isimo seKhabhinethi Ezindabeni Eziqavile3.1. Umthelela Wokuguquka Kwesimo Sezulu uyabonakala ngezimo zezulu ezibucayi ngemvula engajwayelekile, izimo zesomiso, ukushisa ngokweqile kanye nezikhukhula ezingalindelekile. Izikhukhula ezingalindelekile eGauteng naseMpumalanga ziholele ekushoneni kwabantu, imiphakathi ekhahlamezekile kakhulukazi emijondolo kanye nomonakalo kuzingqalasizinda ezifana nemigwaqo, amabhuloho kanye nezakhiwo.IKhabhinethi idlulisa amazwi enduduzo emndenini nakubangani balabo abashone kuzikhukhula futhi ifisela labo abalimele ukuba balulame ngokushesha. Imicabango nemithandazo yesizwe inalabo abathandekayo babo abakatholakali. Amathimba Okuphathwa Kwezinhlekele ezwe asalokhu esiqaphile isimo ezweni lonke, kakhulukazi ezindaweni okusalindeleke kuzo ezinye izimvula. Bonke abantu kumele bahloniphe futhi balalele isexwayiso sokuqala sesimo sezulu esibucayi.UMongameli Jacob Zuma ephelezelwa nguNdunankulu waseGauteng uDavid Makhura kanye noNgqongqoshe Wezokubusa Ngokubambisana Nezindaba Zendabuko u-Des van Rooyen bahlole indawo futhi bavakashela imizi eyahlaselwa yizikhukhula emijondolo yaseStjwetla ngaseMfuleni i-Jukskei. UMongameli Zuma uyalele ukungenelela phakathi kohulumeni okuholwa nguNgqongqoshe u-van Rooyen  ukulawula Umfula i-Jukskei kanye nokuqinisa usebe lwayo ukunciphisa umthelela wezikhukhula emiphakathini. IKhabhinethi ibonga Izinhlangano Ezingekho Ngaphantsi Kukahulumeni (ama-NGO) Ezizinze Emphakathini, Amakhansela Ezigceme kanye namavolontiya asize abahlali.Izimvula zakamuva akufanele nokho zenze iNingizimu Afrika ibe nomuzwa ongelona iqiniso wokuthi kunamanzi anele njengoba izingxenye ezihlukahlukene zezwe ziqhubeka nokukhahlanyezwa yisomiso. Uhulumeni udedele amanzi esuka eDanyini i-Sterkfontein eya eDanyini i-Vaal njengesixazululo sesikhathi esifushane ukudambisa isimo futhi ukhiphe ezinye izigidi ezingama-212 zamarandi zoxhaso lwezikhukhula ukusekela abalimi ezifundazweni ezimenyezelwe njengezindawo ezikhahlanyezwe yisomiso.IKhabhinethi inxusa abantu baseNingizimu Afrika ukuthi bazi ngomthelela wezenzo zabo emvelweni futhi benze ngakho konke okusemandleni ukonga amanzi.3.2. Izinhlangano zamazwe ngamazwe ezibuyekeza futhi ziklelise iminotho yamazwe omhlaba okuyi-Moody’s, i-Fitch, kanye ne-Standard & Poor’s emasontweni azayo zizomemezela isinqumo sazo mayelana nesilinganiso sezwe sezinga lokutshalwa kwezimali.Uhulumeni ubelokhu esebenza nabamabhizinisi, izinhlangano zomphakathi kanye nomkhakha wabasebenzi ukusebenzisa izinhlelo zezwe zibe yimiphumela ebonakalayo ezoqinisekisa ukuthi iNingizimu Afrika ihlala iyizwe elisezingeni elilufanele utshalomali.IKhabhinethi inxusa yonke imikhakha ukuba ihlanganyele nohulumeni kumizamo yobumbano yokuvikela isimo sotshalomali sezwe lethu.3.3. Ukukhishwa kwemiphumela yokucwaningwa kwamabhuku yowezi-2015/16 nguMcwaningimabhuku Jikelele, uKimi Makwetu yeminyango kazwelonke neyezifundazwe nezinhlangano zayo kugcizelela ukubaluleka kokwenza izinto ngokulandela kahle futhi ngokungaguquki lezi zisekelo ezilandelayo: ukuqaliswa kokusetshenziswa kwezinhlelo zokuxazulula izinkinga ekulawulweni kwezimali ngokwezibophezelo esezenziwe kakade; ukuhlinzeka ngobuholi obusebenza ngempumelelo nokuqapha ukufezwa kwemikhawulo yokusebenza; nokubuyekezwa kanye nokuqapha ukuhambisana nemithetho nemithethonkambiso ebalulekile emayelana nezindaba zezimali.Imiphumela yokucwaningwa kwamabhuku yezikhungo zikazwelonke ezicwaningelwe amabhuku ibonisa ukuba ngcono nge-8%; ama--30% alabo abacwaningelwe amabhuku bathole imibiko yokucwaningwa kwamabhuku engenawo amachashaza kanti izikhungo zikazwelonke eziyi-14% zinemibiko engakaphothulwa, angenakuphawula ngayo umcwaningimabhuku noma imibono engavezi isimo sezimali esiyiqiniso.Ezifundazweni iminyango eminingi ibe nemiphumela engemihle mayelana nokuthotshelwa kwemithetho ebalulekile kanye nezinga lemibiko yawo yokusebenza yonyaka.IKhabhinethi iphawulile ngokukhathazeka ngobungozi kanye nezinselelo njengoba ziveziwe kwimiphumela yokucwaningwa kwamabhuku. Ibophezele uhulumeni ukuthi axazulule izindaba ezindinga ukubhekwa ngokushesha ezihlonziwe futhi aqinise ulawulo lwezimali ukuze kube nemiphumela yokucwaningwa kwamabhuku engcono.3.4. IKhabhinethi yamukele cishe izithunywa eziyizi-11 000 ezithamele inkomfa ye-19 ye-AfricaCom ebanjelwe eKapa kusukela mhla ziyi-15 kuya mhla ziyi-17 Lwezi 2016 ngaphansi kwesiqubulo esithi ""Ukusebenzisa amandla aguqulayo edijithali yase-Afrika etshintshayo: i-intanethi njengenjini yokuthuthukisa umnotho nokufukula umphakathi"". Kule ngqungquthela uNgqongqoshe Wezengqalasizinda Yezokuxhumana Nezinsizakalo Zeposi uDkt Siyabonga Cwele wathula kuyo inkulumo futhi yayinezikhulumi ezingaphezu kwama-350.I-AfricaCom sekuyinkundla esabalele ekuthuthukiseni umnotho wedijithali e-Afrika  yentuthuko nokufula ezenhlalo nezomnotho ekusekeleni Uhlelo lwe-Agenda ye-Afrika yowe-2063. Le ngqungquthela iheha abaholi abaphuma kumkhakha wolwazi lwezobuchwepheshe kwezokuxhumana (i-ICT), osomabhizinisi kanye nabasunguli abavela e-Afrika kanye nezikhulu ezivela emazweni angaphezu kwe-140. Inkomfa yalo nyaka ibigxile ekuthuthukisweni kwamakhono edijithali, ukufukula abesifazane kwezobuchwepheshe, ubuchwepheshe ukuze kulwiwe nokukhubazeka kanye nokusekelwa kwama-African Tech Start-up Ecosystem. Lokhu kuhlinzeke indlela yokufeza izinhloso ze-NDP mayelana nezinguquko zedijithali, ukuthuthukiswa komnotho kanye nokufukulwa komphakathi.3.5. IKhabhinethi iyajabula ukuthi abafundi abaningi ezikhungweni zemfundo ephakeme ezweni lonke balinanele ikhwelo lokuthi kuhlengwe uhlelo lokufunda lonyaka we-2016. Izikhungo eziningana zikuqalile ukuhlolwa kwazo kokugcina konyaka.Sikhuthaza abafundi ukuba bagxile ekuphothuleni izifundo zabo futhi bavumele IKhomishana Ephenya Ngemfundo Yamahhala Ezikhungweni Zemfundo Ephakeme Noqeqesho ukuthi iphothule umsebenzi wayo.Umsebenzi owenziwa nge-NEDLAC uyabongwa, lapho uMnyango Wezezimali Kuzwelonke uthule iziphakamiso mayelana nendlela okungafezwa ngayo imfundo yamahhala yabafundi abasezikhungweni zemfundo ephakeme. Isimemezelo sizophothulwa ekupheleni kukaLwezi 2016.Ikhwelo labaholi bezenkolo kuzwelonke kanye nabanye abaholi bezenkolo lokuthi kuqhanyukwe nesixazululo kuzinselelo ezibhekene nemfundo ephakeme liyamukeleka. Usekelo lwabo besebenzisa imizamo yokuxazulula, imithandazo kanye noxolo kanye nekhwelo labo lokuthi uhlelo lokufunda lonyaka we-2016 luphothulwe ngempumelelo luyamukeleka.3.6. IKhabhinethi iyasamukela isinqumo seNkantolo yoMthethosisekelo mayelana noHlelo Lokulawula Izithuthi Kuzwelonke (i-eNATIS) oseluzolawulwa nguhulumeni manje.3.7. Siphinde saphawula ngeSinqumo Senkantolo Yomthethosisekelo ukuthi isicelo esifakwe uTerry Crawford-Browne, ukuthi ikhomishani ephenya ngezikhali ithathwe njengento eyizeleze, ngeke sisize ngalutho kwezobulungiswa. Ikhomishana Yophenyo kaSeriti ebiphenya ngokuthengwa kwezikhali zezigidigidi ngonyaka we-1999 yathola ukuthi abukho ubufakazi bokuthi izivumelwano zazinogcobho wobufakazi benkohlakalo, ukukhwabanisa noma ubugebengu, lo mbiko wadedelwa nguMongameli Jacob Zuma ngoMbaso 2016.3.8. IKhabhinethi ikhathazekile ngezinkulumo ezigqugquzela ukungezwani ngokobuhlanga kanye nodlame ngabaholi abaziwayo okuphazamisa inkululeko yethu eyalwelwa kanzima. Abantu baseNingizimu Afrika kumele bagxeke izinto ezinobungozi ezifana nokushaywa okuwucwasa kukaRethabile Mlotshwa okusebenza kuphela ukulimaza izakhamuzi zakithi zaseNingizimu Afrika, futhi akwengezi kubuntu besizwe sethu.Kufanele futhi siqhubeke ukuba sihloniphe umthetho futhi siphikisane nekhwelo lokuthi kuthathwe umhlaba ngokungemthetho emiphakathini yethu.3.9. IKhabhinethi iyakuhlonipha ukwesula kukaMnu. Brian Molefe njengoMphathi Omkhulu wakwa-Eskom futhi umfisela okumhlophe kulokho azokwenza ngomuso. Umnu. Molefe uye waba nesandla ekuthuthikisweni kweqhinga lokushintsha ukusebenza enkampanini yakwa-Eskom eseliqala ukuthela izithelo. IKhabhinethi ayingabazi ukuthi ushiye ngemumva ithimba labaholi eliqotho elizoqhubeka nokufeza umsebenzi we-Eskom kanye nokuqaliswa kokusetshenziswa kweqhinga lokushintsha ukusebenza.3.10. IKhabhinethi iphawulile ngezinsolo zombiko we-Al Jazeera mayelana noNgqongqoshe Wezobunhloli, uMnu. David Mahlobo, futhi iphawulile ukuthi Umbutho Wamaphoyisa aseNingizimu Afrika (i-SAPS) ayaziphenya lezi zinsolo.3.11. IKhabhinethi ikugcizelele ukuthi uhulumeni ubelokhu ehamba phambili ekulweni nobugebengu bezemvelo, lokhu kubandakanya umsebenzi owenziwa abophiko lwezokuphepha njengengxenye yemizamo kahulumeni yokuqeda ubugebengu obuhleliwe bamazwe ngamazwe kanye nokuqinisekisa ukuthi bayashushiswa labo abathintekayo emaqenjini obugebengu.IKhabhinethi ihalalisela laba abalandelayo:3.12. UNgqongqoshe Wezezimali, uPravin Gordhan owahlonishwa emcimbini we-2016 weZindondo ze-Sunday Times Zezinkampani ezi-100 Ezihamba Phambili ngabaphathi bemboni eNingizimu Afrika. Lokhu kuhlonishwa ngabezamabhizinisi kukhombisa ukuthi sisonke kulokhu, futhi sonke sinesifiso sokushintsha iNingizimu Afrika ibe yindawo engcono. Imizamo yokuhlanganyela kahulumeni, amabhizinisi, abasebenzi kanye nomphakathi kungena egiyeni eliphezulu lokufeza Umbono we-2030 we-NDP.3.13. U-Francois Groepe owaqokwa kabusha njengePhini Lombusi Webhange Lombuso LaseNingizimu Afrika, nguMongameli Jacob Zuma, isikhathi esiyiminyaka emihlanu ezayo kusukela mhla lu-1 Masingana 2017.3.14. Umsunguli wenhlangano i-Gift of the Givers u-Imtiaz Sooliman, owaklonyeliswa ngeNdondo Yesakhamuzi Somhlaba yisikhungo somhlaba esicebisayo i-Henley & Partners. Lokhu kukhombisa ukuthi abantu baseNingizimu Afrika bandizisa phezulu ifulegi lezwe ngokunikela okubonisa ukuzidela kubantu abaswele.3.15. UMpheki Omkhulu uMartin Kobald, odumile kwezokupheka eNingizimu Afrika, okhethwe njengephini likamongameli weNhlangano Yomhlaba Yezinhlangano Zabapheki.3.16. IHhotela Elinobungani Emvelweni Kunawo Wonke e-Afrika, i-Hotel Verde elitholakala eSikhumulweni Sezindiza Somhlaba Sase-Kapa elivotelwe njengelinqobile emhlabeni jikelele emkhakheni Wendawo Yokuhlala Esemadolobheni kuZindondo Zaminyaka Yonke ze-15 Zezokuvakasha Zomhlaba Ezizinzile, ebezibanjelwe eMonaco.3.17. Umdlali weQembu Lebhola Lombhoxo Labadlali Abayisikhombisa, i-Sevens,  laseNingizimu Afrika uSeabelo Senatla, omenyezelwe njengoMdlali Wesilisa Wonyaka Wezebhola Lombhoxo Lomhlaba Labadlali Abayisikhombisa ngokudlala kakhe ngonyaka we-2016. Lo mdlali waseNingizimu Afrika ufake amathrayi angama-66 kumidlalo eyi-10 kuchungechunge lwe-2015-16– elesibili ngokuba phezulu emlandweni weminyaka eyi-17 yochungechunge, lokhu kuyinto efaka ugqozi kubadlali bebhola lombhoxo abasebancane. Lona ngunyaka wesibili ilandelana umdlali waseNingizimu Afrika enqoba le ndondo.3.18. Umgijimi waseNingizimu Afrika owanqoba indondo yegolide uWayde van Niekerk owamenyezelwa njengomdlali wesilisa ovelele weMidlalo yama-Olimpiki yiNhlangano i-National Olympic Committee’s Awards obubanjelwe e-Doha.3.19. UBrad Binder ophethe umkhankaso wakhe wokunqoba isicoco se-Moto3 ngokunqoba kumjaho wokugcina e-Valencia e-Spain.3.20. IKhabhinethi ihalalisele ama-Proteas ngokunqoba kwawo uchungechunge lwemidlalo ngesikhathi ebhekene ne-Australia kanye neBafana Bafana ngokunqoba kwayo ngesikhathi ibhekene neSenegal emdlalweni wokuhlungena Indebe Yomhlaba. IKhabhinethi ifisela Amabhobhoko impumelelo edlalweni awo ne-Italy futhi iyathemba ukuthi ukwehlulwa kwawo yi-England kuzosiza ekuqiniseni iqembu.IKhabhinethi ibonga bonke abantu baseNingizimu Afrika abaphinde basekela amaqembu ethu esizwe ngokubukela imidlalo ehlukahlukene futhi bagqoka imibala yefulegi lethu noma izikibha zamaqembu abo abawathandayo. Masiqhubeke nokwamukela nokuqhakambisa umuzwa wokuzigqaja kwethu njengoba amaqembu ethu endizisa ifulegi lezwe lethu.3.21. IKhabhinethi ihlanganyela noMongameli Jacob Zuma ekuhalaleliseni u-Donald John Trump okhethwe njengoMongameli wama-45 wase-United States of America (USA) futhi inesiqiniseko sokuthi ukusebenzisana kwangomuso phakathi kweNingizimu Afrika ne-USA kuzohlomulisa womabili amazwe.4. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.4.1. UMnyango Wezabasebenzi:a) UNkk. MSB Matebesi njengePhini Likamqondisi Jikelele: Imisebenzi Yokweseka Ukuphathwa Nokulawulwa  Kwesikhungo, kanyeb) NoMnu. TS Maruping njengePhini Likamqondisi Jikelele Isikhwama Somshuwalense Wabangasebenzi.4.2. UNkz. CL Duma njengePhini Likamqondisi Jikelele: Imisebenzi Yokweseka Ukuphathwa Nokulawulwa Kwesikhungo eMnyangweni Wezokuvakasha.4.3. UMnu. H Ratshisusu njengePhini Likakhomishana Wezokuncintisana.4.4. UMnu. Enver Daniels njengePhini Likasihlalo Wenkantolo Yezokuncintisana.4.5. USlz. H Cheadle njengelungu elisebenza ngokungagcwele leNkantolo Yezokuncintisana.Imibuzo ingaqondiswa ku:Donald LiphokoUmakhalekhikhini: 082 901 0766 "
"ISitatimende Somhlangano WeKhabhinethi wangoLwesithathu, ziyisi-7 Zibandlela 2016",9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/zu/speeches/statement-cabinet-meeting-7-december-2016-9-dec-2016-0000,"Njengoba unyaka uphela, iKhabhinethi ihlanganyela nabantu baseNingizimu Afrika ekugubheni isikhumbuzo sesithathu sokudlula emhlabeni kukaNelson Mandela ngomhla zi-5 Zibandlela 2013“Izenzo zethu zansuku zonke njengabantu baseNingizimu Afrika kumele ziveze iqiniso langempela laseNingizimu Afrika eliyoqinisa inkolelo yabantu kwezobulungisa, ziqinise ukuthembela kwabo ebuhleni bomphefumulo womuntu, futhi zisekele wonke amathemba ethu empilo ekhazimulayo yabo bonke abantu.” – Nelson MandelaUMadiba wayelandela izimiso zoMthethosisekelo wethu kanye nombono wesizwe esikhululekile, esinobulungiswa futhi esibumbene okusekela umphakathi okumele siwusebenzele ukuthi ube khona. Ukufeza lokhu, abantu baseNingizimu Afrika kudingeka ukuba bahlanganiswe ngumbono owamukelwa yiwo wonke umuntu womphakathi ongcono.1. Ukuqaliswa Kokusebenza Kwezinhlelo ZikahulumeniUmnotho waseNingizimu Afrika1.1. IKhabinethi iyaluncoma ubambiswano oluyimpumelelo lweQembu LaseNingizimu Afrika – elibunjwe nguhulumeni, abamabhizinisi, izinhlangano zabasebenzi kanye nabo bonke abantu baseNingizimu Afrika – ngokusebenzisana ukugcina iNingizimu Afrika iyizwe elisezingeni elikulungele ukutshalwa kwezimali. Ngokusebenza ngokuzikhandla kanye nangokuhlanganyela, umnotho kanye nokwethenjwa kwezwe ngabatshalimali kuzinzisiwe kulezi zikhathi ezinzima zomnotho.UMongameli Jacob Zuma wasungula Iqembu LaseNingizimu Afrika ukuhlanganisa imikhakha ehlukahlukene ukuthi isebenze ndawonye ukufukula umnotho wethu, uhuheha utshalomali kanye nokusungula amathuba emisebenzi abantu bakithi. Lezi zindaba ezinhle kufanele zisikhuthaze ukuthi sisebenze ngokuzikhandla kakhulu ukuze siqhubekisele iNingizimu Afrika phambili.1.2. I-Moody’s Investor Services, i-Fitch Ratings ne-Standard & Poor’s bagcine izinga lamandla eNingizimu Afrika okukhokha izikweletu ngaphezu kwezinga lomnotho ofadalalayo.Ukukhathazeka okuphakanyiswe yizinhlangano kuphawuliwe futhi ngokuhlanganyela nalabo esibambisene nabo emphakathini sisheshisa ukungenelela ukushintsha umnotho. IKhabhinethi isanethemba lokuthi umgudu obekwe oHlelweni Lokuthuthukiswa Kwezwe (i-NDP) kanye nokuhlanganiswa kwezimali kukahulumeni okuhleliwe, kanye nokuqaliswa kokusetshenziswa koHlelo Lwamaphuzu Ayisishiyagalolunye, kuzosiza iNingizimu Afrika ihlale iyizwe elisezingeni lamazwe akulungele ukutshalwa kwezimali.1.3. IKhabhinethi iyaphawula ukuthi isamba somkhiqizo waseNingizimu Afrika (i-GDP) sikhule nge-0.2% ekoteni yesithathu. Imikhakha ebe nomthelela omkhulu ekukhuleni kwe-GDP kube umkhakha wezimayini nowomgubane, owezezimali, abathengisi bezakhiwo kanye nemisebenzi ehlinzekwa amabhizinisi, kanye nezinsizakalo zikahulumeni jikelele. Umkhakha wezolimo, amahlathi kanye nokudoba wehle nge- -0,3%; ezokwakha nge- -3,2%; ugesi, igesi namanzi nge- -2,9%; kanti ukuhweba, ukuhlinzekwa kokudla kanye nezindawo zokuhlala nge- -2,1%. Isomiso namanje yiso esinomthelela omkhulu ekwehleni komkhakha wezolimo.1.4. Ukunikezwa kwamatayitela emiphakathini emihlanu yaseBahurutshe nguNgqongqoshe Wezokuthuthukiswa Kwezindawo Zasemakhaya Nezinguquko Kwezomhlaba, uMnu Gugile Nkwinti, ngesinye sezicelo ezinkulu zokubuyiselwa umhlaba esiphothuliwe e-Motsane Game Farm ngaphandle kwase-Zeerust, eNyakatho Ntshonalanga.Angaphezu kwezinkulungwane ezingamashumi amahlanu nane (54 280) amahektha omhlaba, kuhlanganisa ipulazi lezilwane zasendle, obuyiselwe emphakathini.Ukwethulwa kwephrojekthi yoMhlahlandlela Wenqubomgomo emayelana Nokuqiniswa Kwamalungelo Abantu Abasebenza Emapulazini (Inqubomgomo ye-50/50) yaseNyakatho Ntshonalanga e-Stars Away Farm e-Ottoshoop, e-Zeerust, kulandela ukuphothulwa kwesivumelwano esizokwenza ukuthi abasebenzi basemapulazini babe ngabanikazi bengxenye yebhizinisi lezokulima.1.5. Ingqalasizinda yamanzi iyingxenye yoHlelo Lukazwelonke Lwengqalasizinda lukahulumeni ukuguqula isimo somnotho wethu ngesikhathi esifanayo kudalwe amathuba amasha emisebenzi kanye nokuqiniswa kokulethwa kwezinsizakalo eziyisisekelo.Ukwethulwa ngokusemthethweni kwe-Mokolo and Crocodile  River (West) Augmentation Project kubonakalisa ukuzibophezela kukahulumeni ekuphenduleni kuzidingo zezakhamizi.Ingqalasizinda yokudlulisa amanzi iphakela amanzi kuMasipala Wendawo i-Lephalale, eziteshini zokuphehla ugesi zakwa-Eskom (i-Matimba kanye neMedupi), indawo yokuhlanza amanzi angcolile yaseZeeland kanye naseMayini i-Grootegeluk yenkampani i-Exxaro. Iphinda idlulise amanzi esuka eNtshonalanga yoMfula i-Crocodile eduze kweThabazimbi eyiswa endaweni yaseLephalale.1.6. Indawo Yokuhlanza Amanzi Angcolile i-Welgedacht eduze kwase-Springs, eGauteng, inwetshiwe ukuze ikwazi ukumelana nokukhula kwesidingo sendawo yokuhlanza amanzi angcolile.Ukuze kuncishiswe ukungcola eMfuleni i-Vaal, uMnyango Wezamanzi Nokuthuthwa Kwendle ulungise Indawo Yokuhlanza Amanzi Angcolile i-Oranjeville kuMasipala Wesifunda i-Metsimaholo kanye neNdawo Yokuhlanza Amanzi Angcolile i-Leeuwkuil kuMasipala Wesifunda i-Emfuleni ngemali eyizigidi ezingama-44.4 zamarandi. Kuphinde kwabekwa imali eyizigidi ezingama-300 zamarandi zokulungisa izindawo zokuhlanza amanzi angcolile ezingama-26 ezingasebenzi kahle ezingxenyeni zeGauteng kanye neFreyistata.1.7. IKhomishana Yomfula i-Orange-Senqu iyaqhubeka njengamanje kusukela zi-5 zize zibe yisi-9 Zibandlela 2016 e-Emperors Palace eKempton Park. INingizimu Afrika, iLesotho, iBotswana kanye neNamibia ngamazwe angamalungu ale khomishana. Ikhomishana ibhekelele ukusetshenziswa kohlaka lokuphathwa kwemithombo yamanzi ebalulekile phakathi kwemigcele futhi osebenzela ukufeza izinhloso zesikhathi eside zentuthuko kulo mfula.1.8. Umhlangano we-Afrika yonkana, Isonto LaseAfrika Lezohwebo lowe-2016 isingathwe kusukela mhla zingama-28 Lwezi zaze zaba zi-2 Zibandlela ngaphansi kwesiqubulo esithi: ""Ukuthuthukisa Inguquko Kuhlaka Lwenhlalo-mnotho ngokusebenzisa Uhwebo Phakathi Kwamazwe Ase-Afrika"". Lokhu kuhlinzeke inkundla ephelele, edidiyelwe futhi efaka uwonkewonke ukuthi kuxoxiswane ngenqubomgomo phakathi kwamaziko ahlukahlukene aphathelene nezohwebo.UNgqongqoshe Wezohwebo Nezezimboni, uDkt. Rob Davies, ubambe iqhaza kuzingxoxo zeSifunda Sezwekazi Esingakhokhisani Intela  Yokuhweba (i-CFTA), eyathulwa ngokusemthethweni Emhlanganweni Wenhlangano Yamazwe Ase-Afrika (i-AU) owawubanjelwe eNingizimu Afrika mhla zi-15 Nhlangulana 2015. I-CFTA ihlose ukufukula uhwebo phakathi kwamazwe ase-Afrika kanye nokwakha i-Afrika enabantu  abayisigidigidi esisodwa kanye ne-GDP elinganiselwa kwithriliyoni eziyi-2.6 zamadola ase-US.1.9. Inkudla Yesayensi YaseNingizimmu Afrika yehlandla lesibili iyaqhubeka ngaphansi kwesiqubulo esithi ""Ukuqala izingxoxo eziphathelene nesayensi"" kusukela ngomhla zi-8 kuya ziyi-9 kuZibandlela e-CSIR International Convention Centre. Ososayensi, abashayizinqubomgomo, abafundi, izifundiswa kanye nomphakathi baxoxisana ngezindaba ezibalulekile ezimayelana nesayensi, ezobuchwepheshe kanye nokusungula.Kugxilwe kakhulu kuyasensi yezenhlalo, kanti izinkulumompikiswano zibandakanya iholo eliphansi okumele liholwe, kanye nokuyeka kwabafundi abangama-60% emanyuvesi aseNingizimu Afrika okubikiwe. Ezinye izihloko zibandakanya ukufuduka okubangelwa yisimo sezulu, imibono yomphkathi mayelana nokudla okutshalwe ngezikhuthazi, ukudla okwanele, nanokuthi isayensi yezenhlalo yomphakathi ingaliguqula kanjani ingomuso le-Afrika.UHulumeni wendawo 1.10. Inkomfa esanda kusingathwa Kazwelonke Yenhlangano Yohulumeni Basekhaya YaseNingizimu Afrika (i-SALGA) kusukela mhla zingama-28 Lwezi zaze zaba lu-1 Zibandlela 2016 iphethe ngokuzibophezela okusha ohlelweni olubizwa ngokuthi Azibuyele Emasisweni kanye nokukhuthaza ukuhlala okufaka wonke umuntu ngokuqalisa ukusebenzisa Uhlaka Lwentuthuko Yasemadolobheni Edidiyelwe (i-IUDF). I-IUDF ikhuthaza umbono wokwakha amadolobha namadolobhana “okuhlalekayo kuwo, aphephile, asebenzisa izinsiza ngendlela efanele, adidiyelwe emphakathini, afaka uwonkewonke kwezomnotho, akwazi ukuncintisana namanye emhlabeni, lapho izakhamuzi ezibamba khona iqhaza ngendlela ebonakalayo empilweni yasemadolobheni”.Umkhankaso Wokulwa Nodlame Olubhekiswe Kwabesifazane Nezingane1.11. Umkhankaso oqhubekayo njengamanje weZinsuku eziyi-16 Zokulwa Nodlame Olubhekiswe Kwabesifazane Nezingane wezi-2016 ngaphansi kwesiqibulo esithi: ""Nami ngibale: Ngokusebenzisana Siqhubekisela iNingizimu Afrika Engenadlame Phambili"" owathulwa ngokusemthethweni nguMongameli Zuma, uqalise umkhankaso we-#365 days of Activism. Njengengxenye yokusabalalisa ukufinyelela kuzinsizakalo zikahulumeni kubo bonke abantu, kakhulukazi labo abantulayo, ukwethulwa ngokusemthethweni kwethuluzi lokusizwa kwabantu abanokukhubazeka Lesizinda Esivulwa imini nobusuku Sokulawula Udlame Lwezobulili sizokwenza abantu abangezwa kahle bakwazi ukuthola ukwelulekwa ngongoti kulesi sizinda.1.12. IKhabhinethi igcizelela ukugxeka kwayo zonke izinhlobo zodlame ezikhuthazwa ubandlululo. Uhulumeni uyaqhubeka ukubhekana nezindaba zokuphepha kwezitabani zesifazane, izitabani ezingamadoda, abanobulili obubili, kanye nalabo abanobulilimbili. Umthethosivivinywa Wokuvimbela Nokulwa Nobugebengu Benzondo Nezinkulumo Zenzondo, kusaxoxiswana ngawo, uzoqinisa ukuthotshelwa komthetho kanye nokushushisa.Ezempilo 1.13. Isikhumbuzo soSuku Lomhlaba Lwengculazi ngomhla lu-1 Zibandlela 2016, ngaphansi kwengqikithi ethi ""Kusezandleni zethu ukuqeda Igciwane Lesandulelangculazi (i-HIV)  nesifo sofuba (i-TB)"", oluholwa yiPhini LikaMongameli u-Cyril Ramaphosa, kwafukulwa ngukuthulwa ngokusemthethweni kokuhlolwa kwasemtholampilo komgomo we-HIV kanye ne-AIDS owaziwa ngokuthi yi-HVTN 702.IKhabinethi ihalalisela ososayensi baseNingizimu Afrika abahola lolu cwaningo olubalulekile. Lokhu kuhlolwa kungokunye kokukhulu emhlabeni futhi kungubufakazi bekhono lomkhakha wesayensi nezokwelapha.1.14. Uhulumeni uyaqhubeka nokubambisana kwakhe nabo bonke ababambiqhaza – kubandakanya i-PHILA kanye noMkhandlu Kazwelonke Wengculazi waseNingizimu Afrika – ukufeza isizukulwane esingenayo i-AIDS, ukuqeda ukutheleleka okusha nge-HIV, ukuqeda isifo se-TB kanye nokukhuthaza zonke izakhamuzi zethu ukuthi zikhethe ukuphila kahle.INingizimu Afrika iyifezile imikhawulo yayo yokulapha ngesidambisi sesandulelangculazi (ama-ARV) futhi manje sinohlelo lwama-ARV olukhulu kunazo zonke emhlabeni, ngabantu abayizigidi ezi-3.4 abasohlelweni lokwelashwa ngowe-2015. Umkhawulo wokuvinjelwa kokudlulela kwegciwane enganeni lisuka kumama wafezwa, nokwehla okubonakalayo kusukela ngaphezu kwama-3.5% ngowe-2010 kuya kuma-1.8% ngowe-2014. Ukuthelelana nge-HIV okwenzeka ngocansi entsheni ephakathi kweminyaka eyi-15 kuya kwengama-24 ubudala kwehlile kusukela kuzi-410 000 ngowe-2011 kuya kuzi-330 000 ngowe-2014. Ukutheleleka ngesifo sofuba okusha kanye nokufa okudalwa yisifo sofuba kwehlile, kodwa umkhawulo obubekiwe kokunciphisa ngama-50% ekufeni okudalwa yisifo sofuba awufezekanga.Amakhondomu abesilisa angaphezu kwezigidi ezingama-800 kanye namakhondomu abesifazane abangaphezu kwezigidi ezingama-20 asatshalaliswa kunyaka wezimali odlule. Umkhankaso wokuhlolelwa i-HIV waholela ekuhlolelweni kwabantu abangaphezu kwezigidi ezingama-35 esikhathini esiyiminyaka emihlanu. INingizimu Afrika inemishini ye-GeneXpert engaphezu kwama-300 esatshalaliswe izwe lonke futhi sekhlolwe abantu abangaphezu kwezigidi ezi-2.1 nge-GeneXpert. Ngonyaka wezi-2016 iNingizimu Afrika iqalise ukusebenzisa uhlelo lomhlaba lokuhlola nokwelapha lapho wonke umuntu one-HIV efakwa ngaphansi kohlelo lokwelashwa akukhathalekile ukuthi isilinganiso se-CD4 singakanani.Ukusingathwa kwezinhlekelele1.15. Umhlangano woNgqongqoshe beNhlangano Ethuthukisa Amazwe aseNingizimu ne-Afrika (i-SADC) ababhekene nokusingathwa kobungozi bezinhlekelele wabanjwa mhla zingama-26 Lwezi 2016 e-Mauritius ulawulwa ngusihlalo uNgqongqoshe Wokwengamela Ngokubambisana Nezindaba Zendabuko uMnu. Des Van Rooyen.Lo mhlangano waphasisa Isu Lokuphendula Nokulungela Izinhlekelele Lesifunda futhi wasungula neThimba Elikhethekile ukuthi liphothule isiphakamiso sesikhwama sokuphendula nokulungela izinhlekelele. Unobhala we-SADC uzobiza umhlangano wokuhlanganyela woNgqongqoshe Bokusingathwa Kwezinhlekelele Nabezezimali ukucubungula isikhwama esiphakanyisiwe sokuphendula nokulungela izinhlekelele.INtsha 1.16. Njengengxenye yohlelo lokuthuthukisa abantu abasha, Ikhempu Kazwelonke Yentsha Yesihlanu ebanjelwe e-3 South African Infantry Battalion, yavulwa eduze neKimberley eNyakatho Kapa yiminyango Wezokuthuthukiswa Komphakathi noMnyango Wezokuvikela Nomakadebona Bezempi, ngaphansi kwesiqubulo esithi #40YearsOn -  Intsha isaqhubezela iNingizimu Afrika phambili.Lolu hlelo luhlanganisa ndawonye abantu abasha abayi-1 000 abavela kuzo zonke izinhlanga, ubuzwe, ubulili, isigaba kanye nolimi bevela kuzo zonke izifundazwe ngenhloso yokukhuthaza ubuzwe, ubumbano lwesizwe, ubumbano lomphakathi, ukuthanda izwe kanye nezakhamuzi ezibamba iqhaza phakathi kwabantu abasha eNingizimu Afrika. Izingxoxo zizobanjwa mayelana nezinselele eziningi ababhekene nazo njengentsha.Kusukela ngeKhempu Kazwelonke Yokuqala Yentsha ngowezi-2012, abantu abasha ababamba iqhaza baqale amaphrojekthi amaningi emphakathini yabo okuhloswe ngawo ukuletha intuthuko. Ikhempu Yentsha ihlinzeka ithuba labantu abasha, abangabaholi ngokwabo manje emiphakathini yabo, ukuthi babelane ngesipiliyoni nenye intsha.Uhlelo lokuthuthukiswa kwezwe 1.17. I-NDP ngumbono neqhinga lesikhathi eside elisebenza njengomhlahlandlela womsebenzi okudingeka ukuthi wenziwe ukufeza umphakathi onempumelelo waseNingizimu Afrika ngowe-2030. Imisebenzi eseqhulwini ye-NDP wukunciphisa ububha, ukuswelakala kwamathuba emisebenzi kanye nokungalingani.1.18. IKhabhinethi inxusa yonke imikhakha yomphakathi, amabhizinisi, abasebenzi kanye nezinhlangano zomphakathi ukuthi badlale indima yabo ukuqhubeza ukubonakala kwe-NDP ngokuveza ukuqaliswa kokusetshenziswa kwe-NDP ngezinhlelo zokubeka izimpawu nezintshicelo ze-NDP kanye nezale mikhakha ibalulekile ohlelweni lokuqalisa ukusetshenziswa kwe-NDP.1.19. IKhabhinethi ithwebule isithombe ukukhombisa ukuthi makusetshenzwe nokuveza yonke imikhakha yomphakathi isebenzisa uphawu nezintshicilelo ze-NDP.2. Izinqumo zeKhabhinethi2.1. IKhabinethi isekela uNgqongqoshe Wezokuthutha, uNksz Dipuo Peters, ekuqondiseni iTransnet National Authority, ngokuhambisana neSigaba sama-79, isigatshana (1) soMthetho Kazwelonke Wezamachweba, wezi-2005 (Umthetho we-12 wezi-2005) ukuchibiyela Isivumelwano Somlawuli Wamachweba ukuvumela inkampani i-Strategic Fuel Fund ukuthi ikhone ukugcina uphethilomu eChwebeni lase-Saldanha Bay. Isivumelwano sokuqashiselana kanye nelayisensi ye-Strategic Fuel Fund izophinde ilulwe okungenani iminyaka engama-25 ukuhlinzeka isiqiniseko kwezokuhweba nokulawula ukuze kube notshalomali oluzinzile emkhakheni kawoyela negesi.Lokhu kuhambisana nezinto eziseqhulwini kuhulumeni ezimayelana ne-Operation Phakisa ekukhuliseni Umnotho Wasolwandle kanye nezinhloso ezisabalele ezibekwe ku-NDP, ukukhuthaza ukukhula komnotho kanye nokufukula ukukhula kwamathuba emisebenzi.2.2. IKhabhinethi yabikelwa ngesimo sokuChithekela Kwe-esidi Yasezimayini Emanzini iphrojekthi ""Yemisebenzi Ephuthumayo"" eyaqalwa njengesixazululo sesikhathi esifushane sokunqanda Ukuchithekela Kwe-esidi Yasezimayini emanzini kuzimayini zaseWitwatersrand. Isixazululo sesikhathi eside sizoqala ukusetshenziswa ngokuhambisana nezincomo ezibekwe yiKomiti Labongqongqoshe Abahlukahlukene (i-IMC).Njengezwe eliswele amanzi, iphrojekthi yokunqanda Ukuchithekela Kwe-esidi Yasezimayini Emanzini ihlomulisa ekulondolozweni nasekusetshenzisweni kabusha kwamanzi, kuqinisekiswe ukuhlinzekwa kwamanzi ahlanzwe ngokwanele okuphuza kanye nokugudluka ekuthembeleni emanzini ahlanzekile ekusebenzeni kwezimboni. Phezu kwalokhu, le phrojekthi inqanda ukungcola kanye nemithelela emibi.2.3. IKhabhinethi yamukele Inqubomgomo Yokuthuthwa Kwendle, yowezi-2016 ukuthi iqale ukusetshenziswa. Lokhu kulandela inkathi ebanzi yokubonisana ukuthi kuphawulwe. Le nqubomgomo ibeka izimpilo zabantu phambili entuthukweni futhi ibheke phambili mayelana namazinga okuhlinzekwa kwezinsizakalo ezenziwe ngcono, ukusungula, kanye nobuchwepheshe obufanele ukuqinisekisa ukuzinza ukwenza ngcono izimpilo zabantu abampofu.2.4. IKhabhinethi ikwamukele ukukhishwa kombiko Wezibalo Zobugebengu Kuzwelonke zamakota okuqala amabili zowe-2016/17, nguNgqongqoshe Wezamaphoyisa, uMnu. Nkosinathi Nhleko. Ukukhitshwa kombiko ngamakota onyaka kusiza uhulumeni ukuthi akwazi ukuqaphela imikhawulo azibekele yona, kakhulukazi ukuncishiswa kwamacala abucayi abikiwe, njengoba kubekiwe ku-MTSF futhi kungasetshenziswa njengezinkomba zokuqala zokuxwayisa ukuqinisa imikhankaso yokuvimba ubugebengu kanye namasu eminyango kahulumeni ehlukahlukene. UNgqongqoshe Nhleko uyokhipha izibalo zobugebengu ngaphambi komhla zingama-31 Masingana 2017.2.5. IKhabhinethi ivume Umbiko Wesibili Wezwe omayelana nokuqaliswa Kokusetshenziswa koMqulu Wase-Afrika Wamalungelo Nenhlalonhle Yabantwana (Umqulu Wabantwana) ukuthi udingidwe yiNhlangano Yamazwe Ase-Afrika (i-AU) ngoMasingana 2017.Umqulu Wabantwana wamukelwa yi-AU ngowe-1990 futhi yithuluzi eliphelele elibeka amalungelo futhi lichaze imigomo yomhlaba kanye nezinkambiso zesimo sabantwana. Umbiko Wesibili Wezwe uveza inqubekela phambili esiyenziwe ekuqaliseni ukusebenzisa izinqubomgomo zikahulumeni kanye nemithetho ukukhuthaza, ukuvikela kanye nokufeza amalungelo abantwana. Umbiko uphinda uveze imizamo eqhubekayo ukuqinisa ukuqaliswa kwezinhlelo namaphrojekthi akhuthaza amalungelo ezingane.2.6. IKhabhinethi yaziswe, ngemiphumela yoMhlangano we-17 weMkomfa Yamazwe Angamalunga (CoP17) eSivumelwano Sokuhwebelana Kwamazwe Omhlaba Ngezilwane Nezihlahla Zasendle Ezisengcupheni Yokushabala (i-CITES), owawusingethwe yiNingizimu Afrika kusukela mhla zingama-24 Mandulo zaze zaba yi-5 Mfumfu 2016.Amazwe avumelene ngezinyathelo okumele zithathwe ngokulandela igunya leSivumelwano ukuqinisekisa ukuthi ukuhweba komhlaba okusemthethweni kuhlala kuzinzile kuthi ukuhweba okungekho emthethweni kuyaqedwa. Amazwe aphinde avumelana ukuthi abantu kumele bahlomule ekusetshenzisweni ngokuzinzile kwemithombo yendalo, kubandakanya ekuhwebeni komhlaba okusemthethweni.2.7. IKhabhinethi yawamukela amaphuzu iNingizimu Afrika ezokukhulumela phezu kwawo eMhlanganweni we-13 we-CoP weSivumelwano ngeziNhlobo Ezahlukahlukene Zemvelo (i-CBD COP13) kanye nezivumelwano zayo ozobanjelwa eCancun, eMexico kusukela zi-4 kuze kube ngumhla ziyi-17 Zibandlela 2016.I-CBD COP13 izodingida lezi zindaba ezilandelayo ezibalulekile: Ukuvukuzwa Kwezinsizakusebenza; Ukugqugquzela kanye nokuhlanganiswa kweZinhlobo Ezihlukahlukene Zemvelo ngaphakathi futhi kuyo yonke imikhakha; kanye nezinhlobo ezihlukahlukene zemvelo zasolwandle nezasogwini.2.8. IKhabhinethi yaziswe ngenqubekelaphambili eyenziwe nguhulumeni ekuphenduleni ekuhlaselweni kwabantu bokufika kanye nokubhekana nomnyombo walokhu.Elawulwa yi-IMC kweZokufuduka, uhulumeni uqalise umkhankaso i-Operation Fiela, okwazile ukuthi ulawule udlame. Kusukela mhla lu-1 Ntulikazi kuze kube mhla zingama-30 Mandulo 2015, kuqhutshwe imikhankaso engama-702, eholele ekubopheni abantu abayizi-9 741 kulaba abayizi-3 158 ngabantu bamazwe angaphandle.Umsebenzi owenziwe mayenala nomnyombo uthole ukuthi kunokuncintisana okukhulu emathubeni ezomnotho, izinsizakalo, izidingo ezihlinzekwa nguhulumeni phakathi kwabantu bamazwe angaphandle kanye nabampofu abangasebenzi baseNingizimu Afrika abahlala emalokishini nakwizindawo eziyimijondolo.Ukuphasiswa kokungcina koMthetho Ohlongozwayo Omayelana Nokufuduka Komhlaba kuhlelelwe uNdasa 2017, futhi kuzobandakanya umgomo “Wezwe Lokuqala Eliphephile” okuzosiza ekulawuleni abantu bokufika nabafuna ukubhaciswa. IKhabhinethi iphinde yagunyaza Umthethosivivinywa Wokuchibiyela Wababhaci ngoMandulo 2015 ukuthi ubekwe ezithebeni zePhalamende futhi Umnyango Wezasekhaya uthule ubhalo kuNhlangano Yokuthuthukiswa Kwamazwe aseNingizimu ne-Afrika (i-SADC) imema izingxoxo ukuthi kungabhekwana kanjani nofuduko kusifunda. Kuphinde kwathengwa umhlaba eLebombo, eMpumalanga ngowe-2015 ukuze kwakhiwe izindawo zokubhalisa ababhaci eduze nomngcele.2.9. IKhabhinethi yabikelwa ngokusentshenziswa koHlelo Lokuhlola Lukazwelonke olubekwe kuMbiko Wonyaka omayelana Nokuhlola wezi-2016 kuya kowezi-2017 futhi iphinde yagunyaza Uhlelo Lokuhlola Lukazwelonke Lwesithupha lonyaka wezi-2017 kuya kowezi-2018.UHlelo Lokuhlola Lukazwelonke lufakwa ezikhungweni kuhulumeni wonkana futhi lwakha iqoqo lobufakazi kulandela ukuhlolwa komnotho okuyi-16, ukuhlolwa kwezolimo/izindawo zasemakhaya okuyisithupha; ukuhlolwa kokuhlaliswa kwabantu okuyisikhombisa kanye nebalazwe lobufakazi; ukuhlolwa kwezingane okuyisihlanu kanye nokuhlolwa kokuphepha okune (nokunye ukuhlolwa kwezokuphepha okubili okuqalayo).IKhabhinethi iyagcizelela ukuthi iminyango kufanele yabe imali efanele ekuhloleni nasekuqapheleni ngempumelelo ukuqinisekisa ukusebenza kahle nangempumelelo kwezinhlelo.2.10. IKhabhinethi yaziswe ngokutholakele kanye nezincomo ezivela kucwaningo olwenziwe nguMnyango Wezemisebenzi Kahulumeni Nokuphathwa Kwayo (i-DPSA) ngokufinyeleleka kwama-Thusong Service Centre, izizinda zikahulumeni ezihlinzeka ulwazi kanye nezinsizakalo emiphakathini.Ucwaningo luphakamisa ukusatshalaliswa ngokulinganayo kweZizinda kanye nokuhlanganiswa kwezindawo ezihlinzeka izinsizakalo ezikhona njengamanje zeminyango ebalulekile ukuze kukhuliswe izinga labantu abakwazi ukufinyelela kuzinsizakalo, ukunciphisa ibanga kanye nezindleko zohambo; ukunciphisa isidingo sokuba kutshalwe imali kwenye ingqalasizinda. Phezu kwama-Thusong Service Centre ayi-197 akhona njengamanje, ucwaningo luhlonza luphinda luphakamise ukuthi kumele kwakhiwe amanye ama-Thusong Service Centre  angama-67 lapho izinsizakalo zizotholakala kalula ukuhlangabezana nezidingo zabantu kanye nokunciphisa ibanga elihanjwa kuyiwa ema-Thusong Service Centre.2.11. IKhabhinethi yaziswe ngezinhlinzeko zomyalelo wokuthuthukiswa kwamakhono okuphoqelekile, izinsuku zoqeqesho eziphoqelekile kanye nemibandela ephezulu yokungena kuZikhundla Zokuphatha Eziphezulu (i-SMS). Lokhu kuzokwenza ngcono iqophelo labasebenzi, nokuyinto ebalulekile emandleni kahulumeni ukufeza umsebenzi wakhe kanye nokuba nomthelela ekugxileni kwe-NDP ekwakheni izwe eliphumelelayo futhi elithuthukayo.2.12. IKhabhinethi igunyaze ukunyuswa nge-2.5% kwamaholo amalungu Ekhomishana Yamalungelo Esintu YaseNingizimu Afrika, kusukela mhla lu-1 Mbasa 2016.3. ImithethosivivinywaIKhabhinethi igunyaze ukuthulwa ePhalamende kwale Mithethosivivinywa elandelayo:3.1. Umthethosivivinywa Wobugebengu Be-inthanethi Nezokuphepha ku-Inthanethi wezi-2016 oqinisa uhlelo lwezobulungiswa njengoba kubekiwe ku-NDP, ngokulwa namacala enziwa nge-inthanethi, kanye nokwakha amandla okubhekana nokuphepha ku-inthatheni kanye nokuvikela ingqalasizinda yezolwazi olubalulekile.Unomthelela ekwakheni imiphakathi ephephile njengoba kuhlongoziwe ku-NDP. Mayelana nalokhu, uhulumeni uzibophezele ekubekeni izindlela zokwakha ukuzethemba ekusebenziseni ngokuphepha Ulwazi Lwezobuchwepheshe Kwezokuxhumana.3.2. Umthethosivivinywa Wezinkantolo Zendabuko wezi-2016, unomthelela ekufezeni izwe elithuthukayo, elikwaziyo ukuhlinzeka izinsiza futhi elinemigomo ngokulawula indima nemisebenzi yezikhungo zobuholi bendabuko ekuxazululeni izingxabano, ngokuhambisana noMthethosisekelo waseNingizimu Afrika.Lokhu kuzokwenza ngcono ukufinyelela kuzinsizakalo zezobulungiswa yibo bonke abantu ngenhloso yokukhuthaza ukubumbana komphakathi.3.3. UMthethosivivinywa Ochibiyela Inqubo Yamacala Obugebengu, ochibiyela Umthetho Wenqubo Yamacala Obugebengu, we-1977 (Umthetho wama-51 we-1977).Izichibiyelo zihlinzeka izinkantolo ngamandla athe xaxa ekukhipheni imiyalelo yenkantolo mayelana namaqembu abuthaka, okungabantu abaphila nokukhubazeka kwengqondo. Izinkantolo zizophinda zisizwe ekuthatheni izinyathelo ezisemethethweni futhi ezilandela inqubo okuyiyonayona ngokubheka imibiko yamathimba ongoti abunjwe ngokusemthethweni.4. Imicimbi Ezayo4.1. UMongameli waseZambia u-Edgar Lungu usohambweni oluSemthethweni lokuVakashela Umbuso WaseNingizimu Afrika kusukela zi-8 zize zibe yisi-9 Zibandlela 2016. Kulindeleke ukuthi kwethulwe Ikhomishani Yokubambisana Esemthethweni phakathi kwamazwe amabili, ezobhekelela isivumelwano jikelele sowe-1996 kanye neSimemezelo sezinhloso sowe-1999 esenza kuqale ukusebenza kwezivumelwano zamazwe amabili.Amazwe amabili anobuhlobo obuhle bezokusebenzisana nezomnotho, njengoba iZambia isalokhu ingenye yamazwe amathathhu aphezulu iNingizimu Afrika ehwebelana nawo ezwenikazi lase-Afrika.Impahla ethunyelwe iNingizimu Afrika eZambia ngowe-2014 kube ngeyezigidigidi ezingama-29.5 zamarandi, kanti iZambia ithumele eNingizimu Afrika impahla yezigidigidi ezi-3.6 zamarandi.4.2. IKhabhinethi ivumile ukuba iNingizimu Afrika isingathe Umhlangano Wezobuchwepheshe Bezolwazi Nokuxhumana we-Afrika 2017 ngokubambisana ne-AfricanBrains ngoNtulikazi 2017.  Lo mhlangano uzoholwa nguMnyango Wezengqalasizinda Yezokuxhumana Nezinsizakalo  Zeposi.4.3. Mhla zi-9 Zibandlela 2016, uhulumeni wethu ngokubambisana neHhovisi Lokulwa Nezidakamizwa Nobugebengu leNhlangano Yezizwe (i-UN) neNyuvesi YaseNingizimu Afrika, bazophinda bagubhe Usuku Lomhlaba Lokulwa  Nenkohlakalo ngaphansi kwesiqubulo esithi: ""Sibumbene Ekulweni Nenkohlakalo"". Nokuhambisana nomyalelo woHlelo Lokuthuthukiswa Kwezwe ukuqinisekisa izakhamuzi ezibamba iqhaza ezizosebenzisana nohulumeni ekulweni nenkohlakalo.Kusukela ngonyaka wezi-2014 siqinisekise ukugwetshwa kwabantu nezinhlangano ezingamashumi ayisishiyagalolunye (90) ngamacala enkohlakalo nezinye izindaba ezihlobene nenkohlakalo. Amacala angamashumi amathathu nambili kube ngamacala lapho kubandakanyeka khona isamba semali eyizigidi ezi-5 zamarandi icala ngalinye nokwenza izigidigidi ezi-3.8 zamarandi.  Abantu abasele abashushiswa abangamashumi amahlanu nesishiyagalombili (58) kwakungamacala esamba esingaphansi kwezigidi ezi-5 zamarandi icala ngalinye, isamba sesisonke semali ebandakanyekayo yizigidi ezi-188 zamarandi.Esikhathini esifanayo sikwazile ukuthola imiyalelo yokugodlwa kwempahla engamakhulu ayisishiyagalombili namashumi ayisikhombisa nanye (871) ebalelwa kuzigidigidi ezi-7.65 zamarandi kanye nemiyalelo yokushaqwa kwempahla eyinkulungwane namashumi ayisishiyagalombili nesishiyagalolunye (1089) abalelwa kuzigidigidi ezi- 2.86 zamarandi.Inkohlakalo kubhekwana nayo ngokusebenzisa izindlela eziningi, kubandakanya Imigomo Yokuziphatha Yabasebenzi Bakahulumeni; ukusungulwa kwamayunithi akhethekile alwa nenkohlakalo njengoPhiko Lokulwa Nobugebengu Obuhleliwe Lombutho Wamaphoyisa aseNingizimu Afrika (i-SAPS); Uphiko Oluphenya Ngamacala Abucayi; Uphiko Lwamacala Akhethekile Ezokuhweba  Lophiko Lwezokushushisa Lukazwelonke, Iyunithi Yokudliwa Kwempahla kanye neSizinda Sezobunhloli Ngezimali. Le mizamo esekelwa yiZinkantolo Zamacala Ezokuhweba Akhethekile kanye nokuvulwa kwezinombolo zikazwelonke nezemikhakha zokubika inkohlakalo.4.4. Ngonyaka wezi-2016 kuphela iminyaka engama-20 kwasayindwa uMthethosisekelo weRiphabhulikhi YaseNingizimu Afrika yowe-1996 ukuthi ube ngumthetho nguMongameli wangaphambilini uNelson Mandela eSharpeville mhla zi-10 Zibandlela 1996.UMthethosisekelo wabeka isisekelo somphakathi obuswa ngentando yeningi labantu futhi okhululekile lapho uhulumeni egxile entandweni yabantu. Ungumphumela wohlelo olude lomzabalazo kanye nokuxoxisana phakathi kwamaqembu ezombusazwe amaningi lapho abezombusazwe, abameli kanye nabamele izinhlangano zemiphakathi badlala indima. Uthathwa njengeminye yemithethosisekelo eletha izinguquko futhi eqhubezela izwe phambili emhlabeni.Ukugubha iminyaka engama-20 yoMthethosisekelo ngaphansi kwesihloko esithi: ""Sigubha iminyaka engama-20 yoMthethosisekelo – ukuguqulwa komphakathi kanye nokubumba isizwe"", uhulumeni uzosingatha uchungechunge lwemihlangano yokuxoxisana nomphakathi kanye nezinhlelo zokuqwashisa kanye nolwazi ngoMthethosisekelo, imigomo yayo kanye namalungelo abantu. Umcimbi kazwelonke uzobanjelwa eNkundleni Yezemidlalo i-George Thabe eSharpeville ngoMgqibelo, ziyi-10 Zibandlela 2016.4.5. Umcimbi kazwelonke wokugujwa koSuku Lokubuyisana ngoLwesihlanu, 16 Zibandlela 2016 ngaphansi kwengqikithi ethi ""Ukuvala Ukwahlukana ekubujweni koMphakathi Ongenabuhlanga"", uzosingathwa eGopane Black Aces Ground, e-Zeerust eNyakatho Ntshonalanga.4.6. IKhabhinethi idlulisa izilokotho zayo kubo bonke abantu baseNingizimu Afrika kulamaholidi kaKhisimusi azayo. Sinxusa izakhamuzi zaseNingizimu Afrika ukuthi zisize abantu kanye nemindeni emiphakathini yabo, ikakhulukazi izingane, abantu abadala kanye nabantu abakhubazekile.4.7. Isimemezelo esenziwe yi-SAPS ukuthi izinxanxathela zezitolo zizoba seqhulwini ngalesi sikhathi samaholidi kaKhisimusi ukwenza isiqnisekiso ukuthi abantu baseNingizimu Afrika baphephile futhi bazizwa bephephile. Ukusatshalaliswa kwamalungu amaphoyisa kanye namaphoyisa asaqeqeshwa kuzinxanxathela zezitolo ezweni lonke kuyingxenye yendlela yokuthi azibuye emasisweni ye-SAPS ukwenza ngcono ukubonakala kwamaphoyisa, ukwenza ngcono ukuqapha kanye nokunciphisa izinhlobo ezihlukahlukene zezobugebengu ezanda kakhulu ngamaholidi kaKhisimusi.IKhabhinethi inxusa bonke abantu baseNingizimu Afrika, ngokuhambisana nemithwalo echazwe ku-NDP yethu, ukuthi babe yingxenye yesixazululo kanye nokuqinisekisa amaholidi kaKhisimusi aphephile najabulisayo awo wonke umuntu.Njengoba abantu baseNingizimu Afrika bengena emigwaqeni bevakashela abangani nemindeni yabo, sicela niqaphele futhi niqinisekise ukuthi izimoto zikufanele ukuba semgwaqeni. Ukuthobela umkhawulo wejubane, ukufasa ibhande lokuphepha kanye nokungashayeli udakiwe akuxoxiswana ngakho ukuqinisekisa ukuphepha kwakho kanye nalabo abaseduze nawe.Njengoba sithokozela isikhathi samaholide kaKhisimusi esizayo, sicela niqhubeke nokusebenzisa amanzi ngobuhlakani nangokucophelela njengoba amanzi esalokhu emancane.5. Unyaka OdluleNgonyaka odlule kube nokukhula kwenani lezinhelo zotshalomali ezimenyezelwe ezweni, okukhombisa ukwenyuka kwezinga owethenjwa ngalo umnotho waseNingizimu Afrika  ngabatshalizimali. Kuphinde kubonise ukuthi izwe lethu liyasimama futhi liyaqhubeka nokuba yizwe okungatshalwa kulo izimali. Ukuqaliswa kokusetshenziswa koHlelo Lwamaphuzu Ayisishiyagalolunye, Uhlaka Lokusebenza Kwesikhathi Esimaphakathi (i-MTSF) kanye nokungenelela okufana ne-Operation Phakisa kusibeke endaweni efanele yokufeza Umbono we-2030 we-NDP.Sidale amathuba ezohwebo amasha okuhloswe ngawo ukuvula ukufinyelela ezimakethe kanye nokuqinisa ubudlelwano bezomnotho obukhona njengamanje. Lokhu kwaqala ukusetshenziswa ngemihlangano ephakathi kwamazwe amabili ebihlose oNgqongqoshe bakaHulumeni, imihlangano nalabo okungaba ngabatshalizimali, ukuxoxisana neZinhlangano Zezokuhweba ezihlukahlukene kanye nokubamba iqhaza kuzithangami zikazwelonke kanye nemicimbi yokukhuthaza ezokuvakasha.Lezi zinyathelo zikhuphule ukudayiswa kwempahla ethunyelwa ngaphandle ngezigidigidi ezi-1.2 zamarandi nokwenza isamba esikhulayo sezigidigidi ezi-3.8 zamarandi kulo nyaka. Olunye Utshalomali Oluqhamuka Ngaphandle (i-FDI) olungenayo lumele i-FDI eyizigidigidi ezi-13.1 zamarandi kakhulukazi emkhakheni wezamandla namakhemikhali. Lokhu kwenza isamba se-FDI sibe yizigidigidi ezingama-30 zamarandi.Ezokuvakasha kwabamazwe ngamazwe ziyaqhubeka nokuba yingxenye ebalulekile yemizamo yethu yokusebenzisa ezomnotho ukufeza izinhloso zezwe, zibe nomthelela ekwakhiweni kwamathuba emisebenzi kanye nokukhula komnotho. Izibalo zabavakashi abafikayo zenyuke nge-14,8% ngowezi-2016 uma kuqhathaniswa nesikhathi esifanayo ngowezi-2015. Isamba sezigidigidi ezingama-39.3 zamarandi semali yangaphandle echithwe kuleli satholwa ngezinyanga zokuqala zowezi-2016, nokunomthelela ekwakhiweni kwamathuba emisebenzi futhi kuzinzise umnotho wezwe. Lolu lwazi luqinisekisa ukuthi iNingizimu Afrika isalokhu ithandwa kakhulu yizivakashi eziqhamuka kumazwe ngamazwe.Njengengxenye yoHlelo Lukazwelonke Lwengqalasizinda sibone utshalomali kungqalasizinda yezemfundo, ezempilo, ezamanzi, ezamandla kanye nezokuthutha. Konke lokhu kudale amathuba emisebenzi futhi kwenza ngcono izimpilo zabantu bakithi. Ukuzinziswa kukagesi kuqinise ukuphakelwa kukagesi eNingizimu Afrika.Imihlangano eyahlukahlukene yokuxoxisana ngezinhlelo zomhlaba iholelele ekusayinweni kwezivumelwano zokusebenzisana kanye nezinye izivumelwano. Lezisivumelwano zisebenza njengesisekelo sezinhlelo zentuthuko zomnotho kanye nokuhlangabezana nezinhloso zethu ze-NDP.Sibambe ngempumelelo Ukhetho Lohulumeni Basekhaya futhi saphinda sasingatha, ngomoya wobuntu, imicimbi emikhulu. Lemicimbi ibandakanya: i-AfricaCom; Isithangami Sokubuswa Kwe-inthanethi e-Afrika; i-COP17) ngeSivumelwano Sohwebo Lomhlaba Ngezilwana Nezihlahla Zasendle Ezisengozini Yokushabalala (i-CITES); Umhlangano wama-35 We-Geology; Umhlangano Womhlaba we-AIDS kanye neminye eminingi. INingizimu Afrika isibe yindawo ethandwa kakhulu ukuthi kuyiwe kuyo emhlabeni.IKhabhinethi iyajabula ngokuthi abafundi abaningi ezikhungweni zemfundo ephakeme ezweni lonke baye balinanela ikhwelo lokutakula uhlelo lokufunda lonyaka wezi-2016 futhi incoma izinkulungwane zabafundi ababhale ukuhlolwa kwabo kokuphela konyaka.Amaqembu ezemidlalo ezwe kanye nabagijimi baphakamise ifulegi lethu phezulu ngokudlala kwabo kanye nomoya kuma-Olimpiki ase-Rio awezi-2016 kanye nakweminye imicimbi yezemidlalo. Abantu baseNingizimu Afrika emikhakheni ehlukahlukene basikhuthazile ngamakhono nangethalente labo futhi bathola izindondo zikazwelonke nezomhlaba. INingizimu Afrika yisizwe esinqobayo.6. Amazwi enduduzo nemiyalezo yokuhalalisela:IKhabhinethi ihalalisela:6.1. Iqembu le-Springbok Sevens ngokundizisela phezulu ifulegi lezwe ngokunqoba i-HSBC World Rugby Sevens Series e-Dubai.6.2. Umqeqeshi wezokugwedla waseNingizimu Afrika osenqobe amahlandla amabili kuma-Olimpiki, uRoger Barrow, omenyezelwe njengoMqeqeshi Wezokugwedla Wonyaka yiNhlangano Yezokugwedla Yomhlaba.6.3. Osanda kukhethelwa ukuba nguMongameli u-Adama Barrow, okhethelwe ukuba ngumongameli omusha waseGambia futhi siyathemba ukuthi ukusebenzisana kwangomuso kuzohlomulisa amazwe amabili.Amazwi enduduzo:6.4. IKhabhinethi ihlanganyela noMongameli Zuma ekudluliseni amazwi enduduzo kubantu baseCuba ngokudlula emhlabeni kowayenguMongameli wabo wangaphambili futhi iqhawe lamavukelambuso El Commandante Jefe Fidel Castro Alejandro Ruz, owanikela impilo yakhe enkululekweni nakumazibuse. UMongameli Zuma wayengomunye weZinhloko Zombuso Nohulumeni ezamenyelwa ukuthi zikhulume kwinkonzo ekhethekile eyayibanjelwe e-Cuba. U-Castro wamelana nokuthathwa kwezwekazi lase-Afrika futhi wadlala indima ebalulekile ekuqhubezeni umzabalazo wenkululeko weNingizimu Afrika.6.5. Bonke abantu baseNingizimu Afrika bayamenywa ukuba babonise ubumbano nabantu baseCuba ngokusayina izincwadi zamazwi enduduzo ezibekwe e-Union Buildings ePitoli, e-Tuynhuys eKapa kanye nasemahhovisini oNdunankulu kuzo zonke izifundazwe.6.6. IKhabhinethi idlulisela amazwi enduduzo kuhulumeni nabantu be-Federative Republic of Brazil, ikakhulukazi imindeni, abangane kanye nozakwabo bazo zonke izisulu zendiza ebiqashiwe ephahlazeke esifundeni esinezintaba saseColombia. IKhabinethi ifisela labo abasindile ukwelulama okusheshayo.6.7. IKhabhinethi idlulisa amazwi enduduzo ngokudlula emhlabeni kwesishoshovu somzabalazo esidumile uRiot Makhomanisi Mkhwanazi, futhi owaklonyeliswa nge-Order of Mendi for Bravery ngegalelo lakhe emzabalazweni wenkululeko yezwe.6.8. IKhabhinethi idlulisele amazwi enduduzo emndenini nakubangani bomculi wokholo owine izindondo eziningi uSifiso Ncwane, obengomunye wabaculi bomculo wokholo abaphambili abakhiqizwe yiNingizimu Afrika.IKhabhinethi ibonga:6.9. amalungu emithombo yezindaba ngendima abayidlalile ekuqinisekiseni ukuthi izinqumo zeKhabhinethi zidluliselwa kubantu baseNingizimu Afrika ukuze bakwazi ukubamba iqhaza benolwazi ezindabeni zomphakathi.6.10. amavolontiya kanye nezinhlangano ezingekho ngaphansi kukahulumeni ngokuzinikela ekusizeni abanye kuwo wonke amazinga empilo, ngomoya wobuntu.6.11. abamabhizinisi kanye nezinhlangano zabasebenzi ngendima abaqhubeka nokuyidlala ekuqinisekiseni ukuthi iNingizimu Afrika ikulungele ukukhula komnotho okulinganayo.6.12. bonke abantu baseNingizimu Afrika ekuphileni kwabo kwansuku zonke abadlala indima ebalulekile ebumbeni iNingizimu Afrika yabantu bonke.7. Abaqashiwe:Ukuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.7.1. Mnu. Alvin P Rapea njengoNobhala Wamaphoyisa.7.2. Nkz. MS. Bronkhorst njengeSikhulu Esiphethe Esiphezulu eMnyangweni Wezabasebenzi.7.3. Mnu. D Mashitisho njengoMqondisi-Jikelele (u-DG) woMnyango Wezamanzi Nokuthuthwa Kwendle.7.4. Nkz. L Shange njengePhini lika-DG: Ezokulawula e-DPSA.7.5. Nkz. TA Fosi njengeMenenja Jikelele: Ukuphatha Okubalulekile e-Government Printing Works.7.6. Dkt. Valanthan Munsami njengoMphathi Oyisikhulu Esiphezulu (i-CEO) kuNhlangano Kazwelonke Yezomkhathi YaseNingizimu Afrika.7.7. Abaqondisi Abangesiyona Ingxenye Yesigungu Seziphathimandla kuBhodi ye-SENTECH:a) Nkz. Ntombizodwa Petunia Mbele (oqokwe kabusha);b) Nkz. Reitumetse Jacqueline Huntley (oqokwe kabusha); kanyec) noNkz. Lungile Myrtle Ndlovu.7.8. Nkz. NJ Dewar njengoMphathi Omkhulu Wezimali Eposini LaseNingizimu Afrika.7.9. Amalungu Angesiyona Ingxenye Yesigungu Seziphathimandla kuBhodi yeNhlangano Yezobuchwepheshe Kahulumeni:a) Mnu. Zukile Nomvete (oqokwe kabusha futhi onguSihlalo);b) Nkz. Seadimo Hessie Chaba (oqokwe kabusha);c) Mnu. Graeme Alvan Victor (oqokwe kabusha);d) Nkz. Nokuzola Nelly Ehrens;e) Mnu. Mahomed Talib Sadik;f) Nkz. Phuti Matlala;g) Nkz. Nelisiwe Magubane;h) Adv Ndumiso Mahlangu;i) Dkt. Vuyokazi Felicity Mahlati;j) Mnu. Nkhangweleni Walter Mudau (omelet i-DPSA);k) noMnu. Job Stadi Mngomezulu (omele uMnyango Wezezimali Kazwelonke).7.10. Amalungu Angesiyona Ingxenye Yesigungu Seziphathimandla kuBhodi ye-Universal Service and Access Agency of South Africa:a) Nkz. Mawethu Cawe (Usihlalo);b) Mnu. Xola Gladman Stock;c) Nkz. Jabulile Nkosi;d) noMnu. Linda Cecil Nene.7.11. I-Central Energy Fund (SOC) LTD:a) Mnu. Luvo Lincoln Makasi (Usihlalo);b) Mnu. Mosimaneotsile Jim Besnaar; kanyec) noMnu. Neville Israel Mompati.7.12. Abalawuli Bakazwelonke Bakagesi eNingizimu Afrika:a) Mnu. Christopher Forlee (njengo-CEO nelungu elisebenza ngokugcwele elilawulayo).7.13. Inhlangano Yezamandla Enuzi YaseNingizimu Afrika:a) Mnu. Phumzile Tshelane (oqokwe kabusha njengo-CEO);b) Dkt. Gregory Jerome Davids; kanyec) noMnu. Samuel Matlobela Sekgota.7.14. Amalungu Esigungu Sesikhungo Sikazwelonke Sokulahlwa Kwemfucuza ene-Radioactive:a) Mnu. Tshepo Mofokeng (Usihlalo);b) Mnu. Luvuyo Mkontwana (Iphini Likasihlalo);c) Mnu. Trevor Mark Gordan;d) Dkt. Barry Kistnasamy;e) Nkz. Mbali Ndlovu;f) Mnu. Lebohang Sam Moleko;g) Nkz. Lerato Makgae; kanyrh) No-Adv Mothusi Lucas Tsineng.7.15. Amalungu eBhodi Kazwelonke Yokulawulwa Kwenuzi:a) Dkt. Thapelo Motshudi (Usihlalo futhi oqokwe kabusha);b) Dkt. Pamela Zibuyile Dube (Iphini Likasihlalo);c) Inxusa Mochubeloa Jacob Seekoe;d) Mnu. Abraham Pieter Le Roux;e) Nkz. Phoibe Elsie Monale;f) Mnu. Protas ThaNkz.anqa Phili;g) Nkz. Bridgette Motshidisi Mokoetle;h) Mnu. Jeffrey Leaver (oqokwe kabusha);i) Dkt. Bethuel Sehlapelo (oqokwe kabusha);j) Mnu. Kabelo Samuel Kakoma (oqokwe kabusha); kanyek) noNkz. D Bendeman (omele Umnyango Wezemvelo).7.16. Mnu. Siyabulela Tsengiwe njengoKhomishana Omkhulu weKhomishani Yokuphatha Uhwebo Lomhlaba.7.17. Amalungu Angesiyona Ingxenye Yesigungu Seziphathimandla kuBhodi Yenhlangano Yokusingatha Izithuthi Zomgwaqo:a) Mnu. Zola Malvern Percival Majavu (oqokwe kabusha futhi njengoSihlalo);b) Nkz. Thembeka Mdlulwa (oqokwe kabusha);c) Nkz. Pinkie Mathabathe (oqokwe kabusha);d) Nkz. Daphline Harridene Charlotte-Ann Ewertse (oqokwe kabusha);e) Mnu. Thulani Matiki Norman Kgomo (oqokwe kabusha);f) Prof Maredi Ivan Mphahlele;g) Nkz. Thandi Clarah Thankge; kanyeh) noDkt. Eddie Mogalefi Thebe.7.18. Inkantolo Yokudlulisa Amacala Yebhodi Ymafilimu Nokushicilela:a) Nkz. Nonkoliso Isabela Sigcau;b) Nkz. Nonduduzo Samukelisiwe Kheswa;c) Adv Thembelihle Pretty Mapipa-Ndlovu;d) Nkz. Manko Talitha Tsoehlisi;e) Mnu. Sizwe Lindelo Snail;f) Mnu. Lutendo Joy Malada;g) Slz Adelaide Simangele Verah Magwaza;h) Mnu. Christopher Mamathuntsha; kanyei) noDkt. Mbulaheni Mulaudzi.7.19. Mnu. PK Legodi njengoCEO we-Lepelle Northern Water.7.20. Amalungu Omkhandlu weSigungu Esilawula Imboni Ezimele Yonogada:a) Mnu. Humphrey Nhlanhla Ngubane;b) Mnu. Zwile Zulu;c) Mnu. Methews Thembinkosi Oliphant; Kanye no-d) Maj Gen Cynthia Lindiwe Pilison.Imibuzo ingaqondiswa ku:Mnu. Donald LiphokoInombolo yocingo: 082 901 0766 "
Isitatimende Somhlangano WeKhabhinethi Wangomhla ziyi-15 Nhlolanja 2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/zu/speeches/statement-cabinet-meeting-15-february-2017-16-feb-2017-0000,"1. Ukuqaliswa Kokusebenza Kwezinhlelo ZikaHulumeni1.1. IKhabhinethi iyayamukela Inkulumo Echaza Isimo Sezwe (i-SoNA) yowezi kaMongameli uJacob Zuma ngaphansi kwendikimba ethi ""Ukuguqulwa Kwezomnotho Ngamandla Nangomfutho”. Lokhu kwenzeke phakathi naphakathi kwehlandla lokuba sehhovisi kwalo Mbuso owathatha izintambo zokubusa ngowezi-2014 okubonakale unyaka wezi-2017 umenyezelwa njengoNyaka ka-Oliver Reginald Tambo kanye nonyaka wokujulisa ubumbano.UMongameli uJacob Zuma ubalule inqubekelaphambili esiyenzayo ekufezekiseni umbono wethu Wesizwe Sikazwelonke Esibuswa Ngokwentando Yeningi Labantu kanye nezinyathelo ezisemqoka ezidingekayo ukuze zisisondeze eduzane nangokushesha esizweni esibumbene, esingacwasani ngokobuhlanga, esingacwasani ngokobulili, esibuswa ngokwentando yeningi labantu nesiqhakazile.  UMongameli udlinzile ngokuqaliswa kokusebenza kohlelo lukaHulumeni futhi wamemezela nezinhlelo ezibambekayo nezisebenzisekayo ukuze kuqaliswe ngempumelelo ukusebenza koHlelo Lokuthuthukiswa Kwezwe (i-NDP), oluqinisa Uhlaka Lokusebenza Kwesikhathi Esimaphakathi (i-MTSF) lowezi-2014-2019. I-SoNA yowezi-2017 ikhombise ngokusobala ukuthi imizamo ehlanganisiwe eyenziwa nguhulumeni, ngabamabhizinisi kanye nezinhlangano zabasebenzi ekuqaliseni ukusebenza koHlelo Olunamaphuzu Ayisishiyagalolunye isiqala ukuba nomthelela. IKhabhinethi igcizelela ikhwela elihlatshwe nguMongameli lokuqinisa imizamo okuhloswe ngayo ukudlondlobalisa ukuguqulwa kwezomnotho ngamandla nangomfutho kanye nemizamo yokusheshisa ukuqaliswa kokusebenza kwakho.ONgqongqoshe Beqoqo Leminyango Ehlukahlukene basezinhlelweni zokubamba izithangami nabezindaba eziba ngemuva kwe-SoNA ukuze benabe kabanzi ngoHlelo lukaHulumeni Lokusebenza lowezi-2017/18. Inkulumo Yesabelomali yowezi-2017/18 izoqhubeka nokuhlahla ukwabiwa kwemali ezinhlelweni ezinhlobonhlobo zikahulumeni njengoba zibalulwe nguMongameli.1.2. Imiphumela yeNgqungquthela Yokutshalwa Kwezimali Ezimayini zaseAfrika ebibanjelwe eKapa muva nje ikhombisa ukuvunwa kwezwe kwezokuncintisana emikhakheni yezimayini kanye neminye imikhakha ehlobene nazo.Umkhakha wezezimayini usalokhu uwumgogodla womnotho waseNingizimu Afrika ngokuba negalelo eliyi-8% kwiSamba Somkhiqizo Wezwe (i-GDP), ukuqasha abantu abalinganiselwa ezi-460 000 kanye nokuholelwa ngezimali zasemazweni angaphandle. INingizimu Afrika iyaqhubeka nokuba yizwe elinomkhiqizo omuhle futhi eliklomelisayo kubantu abatshale izimali ezimayini ngokuba nezigidigidi ezilinganiselwa ku-$2.5 kuya kwezi-3 kwizingodla zezimbiwa phansi ezingezona ezamandla ezingakathintwa. Izichibiyelo ezizokwenziwa kuMthetho Wokuthuthukiswa Kwemithombo Yezimbiwa kanye Nophethiloli Ongahluziwe ngoNhlangulana 2017 kanye nokugazethwa koMqulu Wezimayini obuyekeziwe ngoNdasa 2017 kuzokuba negalelo ekusungulweni kwendawo yezokulawula evumelayo ezogqugquzela utshalomali, ukuhweba kanye nokuthuthukiswa kwamabhizinisi ngendlela elinganayo necabangela inhlalakahle yomphakathi.1.3. Le Indaba iqhakanjiswe kakhulu yi-Invest Africa okuyinkundla yabaholi bamabhizinisi, abatshalizimali kanye nosomabhizinisi yokuzuza ukukhanyiseleka kanye nokuvuleleka olwazini kanye namathuba avela e-Afrika.1.4. IKhabhinethi iyasamukela Isivumelwano Sokukhokha okufinyelelwe kusona phakathi kwemboni yezokwakha kanye noHulumeni, esiphinde saziwe ngokuthi Uhlelo Lokwakha Kabusha Ngokuzithandela (i-VRP).  Lesi Sivumelwano simisa izinjongo zezinkampani zezinguquko, phakathi kokudayiswa kwezabelo eziphansi ezingama-40% zidayiselwa abantu abamnyama baseNingizimu Afrika noma ngokusebenzisa izinsebenziswano nezinkampani zokwakha ezincane eziphethwe ngabantu abamnyama, ukuze sisize ukukhuphula inzuzo yazo ifinyelele kuma-25% enzuzo yezinkampani ezinkulu ezibhalisiwe kuhlu lwezinkampani ezikhungweni zokuhwebelana ngamasheya ezifana nesi siseGoli (i-JSE), esikhathini seminyaka eyisikhombisa.Lesi yisivumelwano somkhakha esihle kakhulu esiphelele maqondana noguquko okungenwe kusona kanye nohulumeni kuze kube namuhla futhi singasiza ukuqalisa ukusebenza kombono kaHulumeni wokuguqulwa kwezomnotho ngamandla nangomfutho. Siphinde sibe ngumzekeliso ongasetshenziswa maqondana nokwenziwa kwezinguquko kweminye imikhakha.IKhabhinethi ihalalisela bonke abacikice lesi sivumelwano futhi inxusa zonke ezinye izinkampani zokwakha kulo mkhakha ezingeyona ingxenye yalesi sivumelwano njengamanje, ukuba zibukele kulo mzekelo bese zijoyina kule nsebenziswano eyakhiwayo, ngokwenza izibophezelo ezifanayo ukuze kusimamiswe futhi ukuguqulwa kwalo mkhakha.1.5. IKhabhinethi ishayela ihlombe bonke abalingani abaseMkhandlwini Kazwelonke Wokuthuthukiswa Komnotho Nabasebenzi (i-Nedlac) ngengqophamlando yesivumelwano maqondana nokwethulwa Komholo Kazwelonke Oyisisekelo wama-R20 ngehora kusukela ngaphambi kukaNhlaba 2018.Isivumelwano maqondana Nomholo Kazwelonke Oyisisekelo kanye nezinye izinyathelo zokuqinisa uzinzo lwabasebenzi kanye nezingxoxo zamaholo siyisinyathelo esisemqoka ekusunguleni isizwe esilinganayo, esinobulungiswa kanye nesiqhakazile njengoba uqaguliwe kwi-NDP.Iholo likazwelonke eliyisiseko, eliwumkhawulo okungamele kube khona noyedwa umsebenzi okhokhelwa ngaphansi kwawo, lizokwenza ngcono kakhulu izimpilo zezigidi zabasebenzi abahola kancane bese liqala nokubhekana nenselelo yokungalingani kwamaholo.Iholo limiswe ezingeni lokuqala elizokwenza umehluko wangempela obonakalayo ezimpilweni zabantu baseNingizimu Afrika ngenkathi linciphisa nanoma yimiphi imithelela emibi maqondana nokuqashwa kwabantu. Amabhizinisi ahlulekayo ukukhokha iholo likazwelonke eliyisisekelo angafaka isicelo sesikhashana sokungakhokhi, ngenkathi kusacutshungulwa ngezinyathelo zokusiza imikhakha ebuthakathaka yezomnotho.1.6. Inselelo yokusweleka kwemisebenzi isalokhu iyinto eseqhulwini kuhulumeni kanti futhi zonke izinhlelo kanye nezinyathelo zokungenelela kwenziwe kwalungela ukuguqula isimo sime ngenye indlela, ikakhulukazi kulesi sikhathi esinzima sezomnotho. IKhabhinethi iyakwamukela ukukhuphuka kwemisebenzi kwezomnotho ekoteni yesine yowezi-2016 ngenkathi kudalwe amathuba omsebenzi ayizi-235 000, ngokoCwaningo Lombutho Wabasebenzi Lwangamakota. La mathuba omsebenzi afumaneke  kakhulu emkhakheni wezinsizakalo zezwe, ulandelwe umkhakha wezokuthutha kanye nowezokukhiqiza.Ukukhula kwemisebenzi kule kota kuholele ekwehleni kancane kwesilinganiso sokusweleka kwemisebenzi saya kuma-26.5%.1.7. IKhabhinethi ibonga bonke abazali, othisha, abafundisi kanye nabaqhubi bomsebenzi maqondana nokuqalwa ngempumelelo konyaka wokufunda wezi-2017. Ezemfundo zingenye yezinto zethu eziseqhulwini ezisemqoka nezingumongo ekufezekiseni Umbono wezi-2030 we-NDP.1.8. IKhabhinethi incoma ukuzimisela kwabafundi bakaMatikuletsheni wezi-2016 njengoba sigubha ukukhuphuka kwesilinganiso sabaphumelele sisuka ema-70.7% ngowezi-2015 siya ema-72.5% ngowezi-2016.IKhabhinethi ifisela bonke abafundi okuhle futhi ilangazelele ukubona okunye ukwenza ngcono esilinganisweni sokuphumelela kwabafundi bakaMatikuletsheni wezi-2017.IKhabhinethi iphinde yancoma abafundi abazohlalela ukubhala izivivinyo zokuchibiyela umatikuletsheni phakathi komhla ziyi-11 Nhlolanja 2017 nomhla ziyi-18 Ndasa 2017 ngokubekezela kwabo.1.9. Njengengxenye yemizamo kahulumeni yokucija umphakathi ukuba uvikele ilungelo lokufunda, Umnyango Wezokuhlela, Ukuqapha kanye Nokuhlola uzobiza Izimbizo Zohlelo Lwentuthuko Kazwelonke Lokubuyela Esikoleni ngomhla zingama-25 Nhlolanja 2017 kuzo zonke izifundazwe. Imfundo iyisisekelo sazo zonke izinhlelo zikahulumeni kanti futhi wonke Amalungu eKhabhinethi ayobe ebambe iqhaza. Amalungu omphakathi ayamenywa ukuba ajoyine amalungu eKhabhinethi, Amalungu ePhalamende, oNdunankulu kanye nabaholi kohulumeni basemakhaya njengoba bezokube behambela izikole, izikhungo zemfundo ephakeme kanye nezinye izikhungo zezemfundo.1.10. Ngokuhambelana nemigomo yoMqulu Wenkululeko ethi “imfundo ephakeme kanye nokuqeqeshelwa ezobuchwepheshe kuyovulelwa wonke umuntu ngokusebenzisa izibonelelo zikahulumeni kanye nemifundaze eyonikezelwa ngokubhekelela ukufaneleka komuntu”, Uhulumeni ngokusebenzisa uHlelo Lukazwelonke Lokuxhasa Abafundi Ngezezimali (i-NSFAS) uxhasa abafundi abasha abangaphezu kwezi-20 000 emanyuvesi angama-23. Lokhu kungaphezu kwabafundi abayi-107 000 ababuyayo emanyuvesi angama-25 kanye nabafundi ababuyayo abayizi-737 747 emakolishi angama-35 Okufundela Umsebenzi Wezzobuchwepheshe Bezandla Nokuqeqeshwa (ama-TVET).1.11. Uhulumeni wethu uyaqhubeka nokuhlolisisa izindlela ezinhlobonhlobo ekutholeni izisombululo zokuxhasa nokuvula amathuba kubantu abahlwempu nabaphakathi nendawo ukuba bakwazi ukuqhubeka nemfundo ephakeme kanye nokuqeqeshwa. Uhlelo Lokusiza Abafundi Ngezezimali Ikusasa (i-ISFAP) luwuhlelo olusha lokubambisana kukahulumeni nomkhakha ozimele oluholwa nguMnyango Wemfundo Ephakeme Nokuqeqesha (i-DHET) olusiza “abanye abafundi abangabalwanga noma abangondingasithebeni”.Lo mklamo usahlolwa ngamanyuvesi ayisithupha kanye nekolishi le-TVET futhi uzokhokhela izifundo zabafundi abalinganiselwa cishe kwi-1 500 abafundela iziqu ezihlukahlukene zemikhakha yolwazi jikelele, kanjalo neziqu eziyisikhombisa zobungoti kanye neziqu zomsebenzi wezandla ezizodwa kuze kube baqeda izifundo zabo. Bazophinda futhi bathole ukwesekwa kwezemfundo, ukwesekwa kwezenhlalakahle, ukuqeqeshelwa amakhono ezempilo, ukucathuliswa kanye nokwesekwa kwezempilo lapho kudingeka khona. Kuzodingeka izigidi ezingaphezu kwama-200 zamarandi ukuvumela lokhu kuhlolwa ukuba kube yimpumelelo kanti futhi yonke leyo mali izophuma emkhakheni ozimele.1.12. Umncintiswano wesibili Wamakhono Omhlaba eNingizimu Afrika osingethwe nguMnyango Wemfundo Ephakeme Nokuqeqesha eNkosi Albert Luthuli International Convention Centre eDurban kusukela mhla ziyi-13 kuya mhla ziyi-17 Nhlolanja 2017, ubungaza ikhono lamaciko ezandla asemancane kanye nochwepheshe abasebancane ezweni. Uphinde usebenze njengohlelo lokugqugquzela ukuze kuqhakanjiswe ukubaluleka komkhakha wemisebenzi yezandla emnothweni wezwe. Abanqobile bazokuya komela iNingizimu Afrika Emncintiswaneni Wamakhono Omhlaba Wamazwe Ngamazwe e-Abu Dhabi e-United Arab Emirates ngoMfumfu 2017.1.13. Ukuhambela kukaMongameli uJacob Zuma kungazelele muntu Esiteshini Samaphoyisa saseNyanga eKapa kuqondane nokukhishwa Kocwaningo Lwezisulu Zobugebengu lowezi-2015/16 ngabesikhungo Sezezibalo eNingizimu Afrika (i-Stats South Africa). Ngolu hambo lube yimpumelelo, luyingxenye yohlelo lukaMongameli lweSiyahlola, lusize uMongameli ukuthi azibonele bukhoma umsebenzi owenziwayo ukulwisana nobugebengu kule ndawo. Iminyango Eseqoqweni Lezobulungiswa, Ukuvinjelwa Kobugebengu kanye Nokuvikeleka imatasa ilungiselela ukubhekana nezinselelo lesi Siteshi Samaphoyisa esibhekene nazo.1.14. Ucwaningo Lwezisulu Zobugebengu lubalulekile njengoba luqondisa uhulumeni ekusunguleni izinqubomigomo zakhe zokulwisana nobugebengu. Lokhu kuyahambelana nokuseqhulwini kuhulumeni kokuthi Bonke Abantu eNingizimu Afrika Baphephile futhi Bazizwa Bephephile. Imiphumela isiza ukuqondisa omunye umsebenzi osadinga ukwenziwa, ukuze uhambisane nezindaba ezinhle zokuzuziwe eminyakeni emihlanu edlule, ngemidlinzo kanye nezehlakalo ezehlele izakhamizi.2. Izinqumo zeKhabhinethi2.1. Ukulinganiswa Kokuqaliswa Kokusebenza Ngempumelelo Kokulawulwa Kwezemvelo Emkhakheni Wezezimayini, kubandakanye ukuphendula kwabaphathi kanye necebo lokwenza ngcono loMnyango Wezemvelo.Umthetho Kazwelonke Wokuphathwa Kwezemvelo, we-1998 uchaza indlela yokwenza ukuphathwa kwezemvelo okumele ifakwe kuyo yonke imikhakha, kubandakanya nomkhakha wezezimayini. Injongo ukuqinisekisa ukuthi imithelela yezemvelo ebangelwa yimisebenzi yezimayini incishiswa ngempumelelo noma ilawulwe. Ukulinganisa kuhlole ukufaneleka kanye nokusebenza ngempumelelo kwalo mthetho kanye nokuqaliswa kwawo ukusebenza ukuze kufezekiswe le njongo.IKhabhinethi iyalweseka ‘Uhlelo Lwezemvelo Olulodwa’ njengoba kuhlongoziwe Ohlelweni Lokwenza Ngcono oluhambisana negunya lokucabangela izinyathelo ezengeziwe zokugxilisa ezinjengokuhanjelaniswa kweMithetho Ethile Yokuphathwa Kwezemvelo. IKhabhinethi iyayeseka futhi ingxoxo maqondana nokuvalwa kwezimayini ukuqinisekisa ukuvikelwa kwezemvelo kanye nokunciphisa ingozi yenhlalo nomnotho yemiphakathi eyakhelene nezimayini.2.2. Umbiko Wonyaka Womthobanhliziyo Wentela Yocwaningo kanye Nentuthuko (i-R&D) wowezi-2015/16 osuhanjiswe ePhalamende, ukhombisa indlela uhlelo Lomthobanhliziyo Wentela ye-R&D olukhuthaza ngayo ukukhuphuka kotshalomali kwi-R&D ngumkhakha ozimele. Lokhu kuyadingeka ukukhuphula amandla omnotho ukuze usimamise ukusungulwa kwamathuba omsebenzi, kanjalo nokukhuphula ukukapaka kolwazi okuhle ngokudluliswa kolwazi kanye nokuthuthukiswa kwamakhono.Kusukela ngoNdasa 2015 kuya kuNhlolanja 2016, Umnyango Wezesayensi Nobuchwepheshe wamukele izicelo zomthobanhliziyo wentela ye-R&D eziyi-189 ezivela ezinkampanini eziyi-147. Lokhu kusikhuphulile isamba senani lezinkampani ezibamba iqhaza ohlelweni lomthobanhliziyo kusukela ekusungulweni kwalo ngoLwezi 2006, saya kuma-962. Kulesi sikhathi Umnyango Wezezimali Kuzwelonke uqagula ukuthi imali engaphezulu kwezigidi eziyi-6 zamarandi yentela ebizoqoqwa kodwa edeliwe ngenjomphumela womthobanhliziyo wentela ye-R&D. Esikhathini esifanayo umthobanhliziyo uxhase cishe izigidi ezingama-36.1 zamarandi ezindlekweni ze-R&D.Ezinkampanini ezingama-962, ama-47% Ngamabhizinisi Amancane kanye Naphakathi Nendawo, ama-12% ngamabhizinisi amakhulu (anenzuzo yezigidi ezingama-41 zamarandi kuya ezigidini eziyi-100 zamarandi); ama-32% ngamabhizinisi amakhulukazi (anenzuzo eyizigidi eziyi-100 zamarandi nangaphezulu); kanti ama-8% awabudalulanga ubukhulu benzuzo yawo.2.3. IKhabhinethi igunyaze ukwethulwa kohlelo lokudidiyelwa kwesabelomali sikahulumeni semisebenzi Yocwaningo kanye Nentuthuko (i-R&D).I-NDP iyakuqaphela ukuthi i-R&D kanye nokuqamba kabusha kunendima esemqoka okuzoyidlala ekwenzeni ngcono ukukwazi ukuncintisana komnotho waseNingizimu Afrika kanye nasekwesekeni ukuthuthukiswa kwenhlalo nomnotho kanye namathuba omsebenzi.Ingqalasizinda kazwelonke yezesayensi esemqoka kakhulu yaseNingizimu Afrika isigugile futhi idinga ukulungiswa ngokushesha kwezobuchwepheshe kanye nokwenziwa isimanjemanje ukugcina ukuhanjiswa kwezidingo ngempumelelo. Leyo ngqalasizinda enjalo inkulu kakhulu futhi imba eqolo, futhi iyodinga utshalomali oludidiyelwe kuyona yonke iminyango.Ukudidiyelwa kwesabelomali okuhlongoziwe kuyoqaliswa ngethemu yaphakathi nonyaka kowezi-2016/17 nowezi-2019/20.2.4. IKhabhinethi ilunywe indlebe maqondana nenqubekelaphambili esiyenziwe emiklamweni ye-Square Kilometre Array (i-SKA) ne-MeerKAT, isakhiwo esihleliwe se-South African Radio Astronomy Observatory ehlanganisiwe, kanye nokusingathwa kwesibonakude se-Hydrogen Epoch of Re-ionisation Array (i-HERA) esizindeni se-SKA.I-SKA ne-MeerKAT kuqukethe owodwa Wemiklamo eyi-18 Yezingqalasizinda Ezinobuqhinga zeKhomishana KaMongameli Edidiyela Ingqalasizinda. Le miklamo emikhulu yezingqalasizinda inegalelo kwi-NDP ngamandla enawo wokukhuthaza ukuthuthukiswa komnotho, ukuvula amathuba ezomnotho kanye nokukhuphula ukusungulwa kwamathuba emisebenzi.Kwenziwa inqubekelaphambili enhle maqondana namalungiselelo e-SKA-1 eNingizimu Afrika kubandakanya nokuthengwa komhlaba kanye nezingxoxo maqondana nesivumelwano samazwe ngamazwe kanye nenqubo yokutholakala kwayo. Eminyakeni yalo eyishumi Uhlelo lwe-SKA Lokuthuthukiswa Kwamakhono Wabantu eNingizimu Afrika lunikezele ngemifundaze engaphezu kwama-800, nalapho kwesekwe khona kakhulu izikole eziseCarnarvon.Isithombe se-MeerKAT sokuqala sesibhakabhaka esiyigagasi esikhiqizwe ngezinzwangomoya eziyi-16 kuphela sikhombisa imithala (galaxy) engaphezu kwe-13003 esemkhathini obuqamama nokuveza ukuthi lesi isibonakude somsakazo esingungqaphambili Emhlabeni Oseningizimu futhi kufanele sibe isibonakude esingungqaphambili emhlabeni wonke sohlobo lwaso, uma sesiphothuliwe ukwakhiwa. Izinzwangomoya eziphelele ezingama-64 zizobe sezifakiwe futhi sezisebenza ngoNdasa 2018, futhi sakhiwa ngama-75% omkhiqizo walapha ekhaya ukuze kulungiselelwe imboni yalapha ekhaya ukuthi ibambe iqhaza ngokujulile.I-HERA iyisiboniso sezesayensi esizogcwalisela ukuze kuthuthukiswe ukuqondwa kokwakheka komthala futhi ixhaswe kuphela yiSikhungo Sezesayensi Sikazwelonke sase-United States ngokubambisana neNyuvesi yaseCambridge.Umqondo we-single radio astronomy observatory, ezokwaziwa ngokuthi yi-Radio Astronomy Observatory yaseNingizimu Afrika uzohlanganisa ndawonye imiklamo ehlukahlukene kanye nemisebenzi yomkhakha wesayensi ngesibhakabhaka nolwazi ngezinkanyezi waseNingizimu Afrika. Kunezinzuzo ezigculisayo ezizokwenziwa ngeSikhungo Sikazwelonke esisodwa esisha ngaphansi Kwesikhungo Sikazwelonke Sokwenziwa Kocwaningo (i-NEF).2.5. Umthetho Osadingidwayo maqondana Nenqubomgomo Kazwelonke Yezindiza Zomphakathi, okhuthaza futhi uthuthukise ukuphepha kwezindiza zomphakathi, ukuvikeleka kanye nokuthobela ezemvelo, ugunyaziwe.Uphinde ukhuthaze intshisekelo kazwelonke yeNingizimu Afrika futhi ugqugquzele ukwandiswa kwezohwebo kanye nezokuvakasha. Uphinde futhi ukhuthaze ukuthuthukiswa kwemboni yezindiza esebenza ngokugculisayo nokunomkhiqizo omuhle, ekwaziyo ukuncintisana lapha ezweni ngaphakathi kanye nasemazweni omhlaba.2.6. IKhabhinethi iphinde yagunyaza Uhlelo Lukazwelonke Lokuthuthukiswa Kwezikhumulo Zezindiza olwavundululwa nguMthetho Osadingidwayo maqondana Nenqubomgomo Kazwelonke Yezindiza Zomphakathi ukubhekana namagebe akhona amanje kwizikhumulo zezindiza kanye nesimo esifiswayo sakusasa.Luzoqondisa futhi lweseke kokubili ukuhlelwa kwezikhumulo zezindiza zonke kanye nokuthuthukiswa kwezikhumulo zezindiza ngazodwana ezifakwe phakathi ezingqikithini ezibanzi zokuklanywa komhlaba kanye nezinto zokuthutha, ngokuxoxisana nababambiqhaza abasemqoka bezikhumulo zezindiza.Ingqalasizinda yezikhumulo zezindiza iyingxenye ebalulekile yohlelo lwezokuthutha lwaseNingizimu Afrika futhi inegalelo ekuthuthukisweni kwenhlalo nomnotho wezwe ngokugqugquzela ezokuvakasha ngaphakathi ezweni kanye nasemazweni omhlaba kanye nokuhweba.2.7. Uhlaka lweNqubomgomo Ephelele Yezokuthutha Zasolwandle yowezi-2016, lugunyaziwe, ukuze kutholwe izimvo zomphakathi.Lokhu kuhlinzeka ngohlaka lokusebenza lukazwelonke oluzoqondisa ukuphatha okudidiyelwe, ukukhula, ukuthuthukiswa kanye nokuguqulwa komkhakha wasolwandle, ngenhloso yokuthukulula amandla aphelele omkhakha wasolwandle kanye nokuthuthukisa igalelo lawo ekuthuthukisweni kwezinjongo zenhlalo nomnotho wezwe, ngenkathi uba negalelo futhi kwezohwebo lwamazwe ngamazwe.Lokhu kuyahambelana nezinto eziseqhulwini zikaHulumeni ezihlobene ne-Operation Phakisa maqondana nokukhulisa Umnotho Wasolwandle kanye nezinjongo ezibanzi eziku-NDP yowezi-2030 kanye noHlelo Lukazwelonke Lwengqalasizinda ukukhuthaza ukukhula komnotho kanye nokusimamisa ukusungulwa kwemisebenzi.3. IMithethosivivinywa3.1. Ukuhanjiswa koHlaka loMthethosivivinywa Wokuhlelwa Komumo Wasolwandle, wezi-2016 ePhalamende. UMthethosivivinywa uhlinzeka ngohlaka lokusebenza lezomthetho lokuthuthukiswa kohlelo lokuhlelwa komumo wasolwandle okhuthaza ukukhula komnotho; futhi ugqugquzelwa wukuhlela okudidiyelwe emikhakheni eminingi yonkana.Luzokhuthaza ukuphathwa okuhle kolwandle ngokuqinisekisa ukubandakanywa kwayo yonke imikhakha ekuphatheni ngokubambisana kanye nasekuhleleni emkhakheni wasolwandle. Luzophinda futhi lugqugquzele: ukuxazululwa kwezingxabano (phakathi kwabasebenzisi bolwandle kanye neziphathimandla ezilawulayo); ukuthuthukiswa kolwazi; ulwazi kanye nokuphatha emkhakheni wasolwandle lwaseNingizimu Afrika.UMthethosivivinywa uzosebenzela ukuthuthukiswa okuqinile nokuqhubekayo, kunokuba usebenzele ukulondolozwa noma ukuvikelwa kwemvelo, ngenhloso yokuba negalelo ezinjongweni eziningi zezenhlalo jikelele kanye nezomnotho. Uphinde futhi ube wuhlelo olusemqoka oluqanjwe kabusha lwe-Operation Phakisa yokuqala (Umnotho Wasolwandle) ukuvula amandla ethu ezomnotho.3.2. Ukuhanjiswa koMthethosivivinywa Wokuchitshiyelwa Kwamazinga Emikhiqizo Yezolimo ePhalamende. UMthethosivivinywa uchibiyela uMthetho Wamazinga Emikhiqizo Yezolimo, yowe-1990 (uMthetho onguNombolo 119 yowe-1990).UMthethosivivinywa uhlose ukuqinisa uhlaka lokusebenza elilawula imikhiqizo yezolimo, ezempilo kanye nokuphepha kokudla okuthile kwemikhiqizo yezolimo. Uhlaka lokusebenza elilawulayo kanjalo lukhuthaza ukuphepha kokudla futhi lusungule indawo evumela umkhiqizo okhuphukile noqhubekayo. Lokhu kuzokhuphula izindlela zokuhwebelana ezinobulungiswa kanye nokuvikelwa kwabathengi.3.3. Ukushicilelwa koHlaka loMthethosivivinywa Wezinhlelo Zokubhaliswa Kwamatayitela Ngobuxhakaxhaka be-Intanethi, lowezi-2016, ukuze kutholwe izimvo zomphakathi.UMthethosivivinywa ugqugquzela ukuthuthukiswa, ukusungulwa kanye nokugcinwa kohlelo lokubhaliswa kwamatayitela ngobuxhakaxhaka be-intanethi oluzohlinzekela, phakathi kokunye, ukubhaliswa ngempumelelo kwemithamo emikhulu yamatayitela njengomphumela wezinyathelo zikaHulumeni wethu zokuguqulwa komhlaba, izikhathi zokubuyisa impendulo ezenziwe ngcono zokuhlinzeka ngamatayitela abhalisiwe kanye nezincwadi emakhasimendeni; ukuhlinzeka ngokufinyeleleka ezweni lonkana kwezinsizakalo zokubhaliswa kwamatayitela; ukushaya emhloleni okuthuthukisiwe kokuhlolwa kanye nokubhaliswa; ukutholakala kolwazi emphakathini; kanye nezici zokuvikeleka kubandakanya nobumfihlo.Lokhu kuphinde kweseke isicelo se-NDP sezinyathelo okumele ziqaliswe ukusebenza kuyo yonke iminyango kahulumeni kanye nemikhakha ephatha ulwazi kanye nobuchwepheshe ngempumelelo ukuqinisekisa ukuthi iNingizimu Afrika ayisali ngasemuva kwezobuxhakaxhaka be-intanethi.4. Izindaba Ezisematheni4.1. IKhabhinethi ijoyina uMongameli uJacob Zuma ngokudlulisa amazwi endunduzo emindenini nakubangani beziguli ezigula ngokwengqondo ezashona eGauteng. Uhulumeni, nomphakathi ngobubanzi, banejoka lokuvikela kanye nokunakekela labo ababuthakathaka. IKhabhinethi iyamuncoma uNgqongqoshe Wezempilo, uDkt Aaron Motsoaledi ngokuqoka Umxazululi Wezempilo ukuba aphenye ngazo zonke izenzo ezingalungile ezenziwa yizikhungo zezempilo kanye nabasebenzi bezempilo. Ngaphezu kwalokho, isinyathelo esithathwe nguNdunankulu waseGauteng, uDavid Makhura, ngokusekelwa ngumbiko Womxazululi Wezempilo, samukelekile.IKhabhinethi iyanxusa futhi uNdunankulu uMakhura ukuba aqinisekise ukuthi izinyathelo ezifanelekile zokuqondiswa izigwegwe ziyathathwa kubona bonke okungenzeka ukuba abaziphathanga ngendlela efanele noma baziphathe budedengu.4.2. IKhabhinethi ikhathazekile mayelana nokuziphatha budlaba okuvezwe Ekuvulweni kwePhalamende okunganyatheli nje kuphela amalungelo abanye ePhalamende, kodwa okunyathela amalungelo abo bonke abantu baseNingizimu Afrika. Iphalamende lingesinye sezikhungo zaseNingizimu Afrika ezasungulwa ngentando yeningi labantu, zisungulwa nguMthethosisekelo, ukuze zivikele uMqulu Wamalungelo Esintu futhi ziphendule kubantu baseNingizimu Afrika – bonke ababeke ithemba labo kuthina ngokuthi sibaholele empilweni engcono. Amalungu ePhalamende, njengabantu abamele abantu kufanele babeke phambili izimfuno zabo bonke abantu baseNingizimu Afrika kuqala futhi aqinise indima edlalwa yilesi sikhungo esibaluleke kangaka.4.3. IKhabhinethi ichazeliwe Ngesishingishane Somoya Esibizwa ngoDineo, nalapho iNingizimu Afrika kulindeleke ukuba ibhekane nezivunguvungu ezinzima kanye nezimvula ezinamandla kusukela namuhla, ngoLwesine, 16 Nhlolanja 2017 kuze kube yimpelasonto - ngeSonto 19 Nhlolanja 2017. Lesi Sishingishane somoya sizothinta iMpumalanga, izindawo ezisemajukujukwini enyakatho neKwaZulu-Natali kanye naseLimpopo. Lokhu kuzothinta ikakhulukazi – iKruger National Park, Enhlanzeni, Vhembe, oMasipala bezifunda zaseMopani neWaterberg. Izingxenye ezisempumalanga neLimpopo nazo kungenzeka zibhekane namazinga aphezulu emvula ngoLwesihlanu, alinganiselwa kuma-200 mm esikhathini esingamahora angama-24.Isikhungo Sikazwelonke Sokuphathwa Kwezinhlekelele (i-NDMC) kanye neSikhungo Sikazwelonke Semisebenzi Ehlanganyelwe (i-NATJOC) ezifaka phakathi iminyango kahulumeni ehlukahlukene kanye nezikhungo ezinhlobonhlobo sezisihlolile isimo futhi zavula Izikhungo Zesifundazwe Zemisebenzi Ehlanganyelwe (i-PROVJOC) eLimpopo, Mpumalanga naKwaZulu-Natali. Le ndlela yokusebenza efaka imikhakha ehlukahlukene izosiza lapho kuba khona isidingo ukuqinisekisa ukuphepha kwemiphakathi kanye nokunciphisa umthelela.Uhulumeni unxusa yonke imiphakathi ethintekayo ukuba iqaphe ngeso lokhozi ngaphambi kwalesi sishingishane. Imiphakathi iyakhalinywa ukuba ingaweli imigwaqo enezikhukhula, amabhuloho kanye nemifula echichimayo. Siyaphinda futhi sinxusa abazali, abanakekeli kanye nabaqaphi bezingane ukuba baqinisekise ukuphepha kwezingane zabo ngesikhathi salezi zichotho. Imiphakathi kufanele isebenzisane ndawonye ukuqinisekisa ukuphepha kwabantu. Sicela nilalele izixwayiso kanye nolwazi maqondana neSishingisane Somoya Esibizwa ngoDineo ezisakazwa kuzo zonke iziteshi zemisakazo yalapha ekhaya.4.4. IKhabhinethi ikweseka ngokugcwele ukungenelela kanye nokuxoxisana nemiphakathi okwenziwa yithimba likahulumeni, eliholwa nguNgqongqoshe Wezasekhaya, uMalusi Gigaba, kanye noNgqongqoshe Wezokuphepha Komphakathi Wesifundazwe saseGauteng uSizakele Nkosi-Malobane ukuxoxisana ngezinkinga ezithinta imiphakathi endaweni, ikakhulukazi izinkinga eziphathelene nokusebenza kwamaphoyisa kanye nezinsolo zemisebenzi engekho emthethweni eyenziwa ngabantu bokufika kuleli.IKhabhinethi iyaleseka ikhwela elihlatshwe nguNgqongqoshe “lendlela yokusebenza kahulumeni wonkana” ukubhekana nalezi zinkinga zangempela eziphakanyiswe yimiphakathi, okuzobhekwana nazo ngokwenza lokhu: ukusungulwa Kweziphathimandla Zokuphathwa Kwemingcele ezizosiza ukulawula kangcono imingcele yethu, ukunikezwa kwamaphepha afanele kwabo bonke abantu abahlala eNingizimu Afrika, ukusebenza kwamaphoyisa ngempumelelo kanye nokuqinisekisa ukuthotshelwa kwemithetho kanye noMthethosisekelo weRiphabhulikhi yizakhamuzi kanye nabantu bokufika kuleli.IKhabhinethi yesekela ngokugcwele iqoqo leminyango yezokuvikeleka, ukuqinisekisa ukuthi lezi zinkinga ziyaxazululeka ngendlela egculisa abantu baseNingizimu Afrika. Lokhu kuzodinga inkulumompendulwano engcono maqondana nokusebenza kwamaphoyisa phakathi kwemiphakathi kanye nabasemagunyeni. IKhabhinethi ifisa futhi ukucela ukuba kwenziwe ukuphawulwe ngendlela enengqondo emiphakathini yibo bonke abaholi kanye nabamele abantu emiphakathini, izinkinga kufanele ziphathwe ngendlela enengqondo.4.5. Kwesinye isehlakalo esihlukile, iKhabhinethi iyakugxeka ukuhlaselwa kwabalandeli, abadlali kanye nezikhulu ngesikhathi kunomdlalo kanobhutshuzwayo we--Absa Premiership phakathi kweMamelodi Sundowns ne-Orlando Pirates eLoftus Versfeld okushiye abantu abayi-13 belimele.Lokhu kuziphatha okunje kanye nezenzo zobugebengu zihlazisa ezemidlalo futhi  zenza izwe libukeke kabi futhi kudinga kuthathwe izinyathelo eziqinile ngabasemagunyeni ebhola likanobhutshuzwayo okufanele benze okuthile ngokushesha ukuqinisekisa ukuthi izenzo ezinjengalezi aziphinde zenzeke futhi.5. Imiyalezo yokuzwelana kanye neyokuhalalisa5.1. IKhabhinethi idlulisa amazwi endunduzo emndenini, abangani kanye nakubantu bebhola lombhoxo ngobubanzi ngokudlula emhlabeni kowayengukaputeni waMabhokobhoko uJoost van der Westhuizen. UMongameli uJacob Zuma uphinde wamemezela Umngcwabo Osemthethweni Okhethekile Wesifundazwe ukuhlonipha ingqalabutho yebhola lombhoxo laseNingizimu Afrika.5.2. IKhabhinethi iyakwamukela ukukhethwa kukaNgqongqoshe Wezangaphandle waseChad, uMoussa Faki Mahamat, njengoSihlalo omusha weKhomishana Yobumbano lwase-Afrika (i-AU), ethatha indawo kaDkt Nkosazana-Dlamini Zuma waseNingizimu Afrika.5.3. IKhabhinethi iyakwamukela ukuqokwa kukaNgqongqoshe uJeff Radebe, njengenxusa laseNingizimu Afrika Lezakhamuzi Zamazwe Omhlaba, i-Global Citizens, futhi uzokuba yingxenye yombutho Wezakhamuzi Zamazwe Omhlaba eziyizigidi eziyisishiyagalombili emhlabeni wonke jikelele. Leli lithimba losaziwayo abaphezulu, abenzi bezinqubomgomo, abaholi bamabhizinisi, izishoshovu kanye nababambiqhaza abazinikele ukubhekana nezinselelo ezinkulukazi zomhlaba kanye nokuqeda ububha obungachazeki. Umsebenzi walo mbutho uyahambelana nezinjongo ze-NDP zokuqeda ububha kanye nokunciphisa ukungalingani, kanye nokuhlomulisa uhlaka lokusebenza lwezentuthuko lezwekazi – i-Ajenda yowezi-2063.5.4. UNgqongqoshe Wezesayensi Nobuchwepheshe, uNaledi Pandor, naye uyahlonishwa yiNhlangano yaseMelika Yokuthuthukiswa Kwezesayensi ngeqhaza lakhe ezingxoxweni zesayensi eBoston, e-United States, namuhla.5.5. IKhabhinethi ihalalisela abanqobile kwiziNdondo zoBuntu zaminyaka yonke, ezisingethwe nguMnyango Wezobudlelwano Bamazwe Nokubambisana ukubungaza izakhamuzi zaseNingizimu Afrika ezidlala indima esemqoka ekuvezeni isithombe esihle seNingizimu Afrika emazweni omhlaba. Laba bantu babandakanya: uWinnie Madikizela-Mandela; Siyabulela Xuza; Pretty Yende; Esther Mahlangu; Gertrude Shope; neNxusa laseChina uTian Xuejun. I-Sasol, Babies Behind Bars neDesmond Tutu HIV Foundation nabo bahlonishiwe.5.6. IKhabhinethi iyahalalisa futhi naseqenjini i-South African Sevens eliphinde laziwe ngokuthi yiBlitzboks ngokunqoba umncintiswano Wochungechunge Lomhlaba we-Sydney Rugby Sevens. Lokhu ngukunqoba kwabo kwesibili kusukela unyaka uqalile emva kokuba iBlitzboks inqobe i-HSBC Wellington Sevens ngoMasingana.6. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Nksz. Claire Busetti uqashelwe kwiBhodi Yesikhungo Socwaningo Lukazwelonke (i-NEF).6.2. Mnu. KW Vukela njengePhini likaMqondisi-Jikelele: Ukuhanjiswa Kwezidingo eMnyangweni Wemisebenzi Kahulumeni kanye Nokuphathwa Kwayo.6.3. Nksz. JL Meyer njengoMphathi Oyinhloko Yezezimali eGovernment Printing Works.Imibuzo:Donald LiphokoInombolo yokuxhumana: 082 901 0766 "
Isitatimende somhlangano weKhabhinethi wango mhla lu-1 kuNdasa 2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/zu/speeches/statement-cabinet-meeting-1-march-2017-2-mar-2017-0000,"1. Ukuqaliswa Kokusebenza Kwezinhlelo Zikahulumeni1.1. IKhabhinethi iyazeseka izibophezelo ezenziwe kwiSabelomali Sikazwelonke sowezi-2017 zokuqhubekisela phambili ngenkuthalo uguquko lwezomnotho olunohlonze kanye nokukhulisa isibalo sabantu baseNingizimu Afrika ababandakanywa emnothweni ngenhloso yokufezekisa injongo yokukhula komnotho okubandakanya umuntu wonke. Ikakhulukazi, isabelomali siyavuma ukuthi ukukhula komnotho okungahambisani noguquko kuyoba nomphumela ongemuhle neze wokuqinisa isimo sokwabiwa komnotho ngendlela engalingani njengoba bekwenzeka esikhathini esedlule.Ukwabiwa kabusha komnotho ngenhloso yokweseka ezemfundo, izinsizakalo zezempilo kanye nemisebenzi yomasipala ezindaweni zasemakhaya kusalokhu kuyindima esigxile kuyona kakhulu ezinhlelweni zethu zokusetshenziswa kwezimali. Izinguquko emkhakheni wokuthengwa kwempahla nezinsizakalo ziyaqhubeka nokwenza ngcono ukusetshenziswa kwezimali zikahulumeni ngendlela efanelekile kanye nokuvula amathuba okuba amabhizinisi amancane abambe iqhaza.Ukwabiwa kwemali kahulumeni kubonisa ukwesekwa kwezinhlelo zokukhulisa umnotho kanye nokuletha intuthuko: u-R3.9 wamabhiliyoni wabelwe amabhizinisi asafufusa kanye nemifelandawonye; u-R4.2 wamabhiliyoni wabelwe ingqalasizinda yezimboni esezizindeni zomnotho ezikhethekile kanye namapaki ezimboni; u-R1.9 wamabhiliyoni wabelwe ukuqaliswa kwemiklamo ye-inthanethi esheshayo; u-R3.9 wamabhiliyoni wabelwe uMkhandlu Wocwaningo Lwezesayensi Nolwezezimboni; futhi kunesamba semali eyengeziwe engamarandi ayizigidi ezingama-494 yokugqugquzela ezokuvakasha kanye nesinye isamba semali engamarandi ayizigidi ezingama-266 yokweseka umkhakha wezezinhlanzi nezitshalo zasolwandle ukuze kufezekiswe izinjongo zomkhankaso we-Operation Phakisa oqondiswe eMnothweni Wasolwandle, futhi kunemali eyabelwe ezolimo, nokuthuthukiswa kwezindawo zasemakhaya kanye nezinguquko kwezomhlaba ezofinyelela kwisamba esingamarandi angamabhiliyoni angama-30 ngowezi-2019/20.Isabelomali sidlala indima esemqoka kakhulu ekulethweni koguquko ngokugqugquzela ukwabiwa kabusha kwezinsiza nezimali zikahulumeni eziyingcosana ngenhloso yokutshala izimali kubasebenzi bakahulumeni nempahla yokusebenza ukuze kwenziwe ngcono izinga lokusebenza kanye nomkhiqizo.1.2. Ngenhloso yokubonisa ukuthi uhulumeni uyasibona isidingo sokuxhasa ngezimali zokubhekelela ingomuso lentsha yakuleli, isabelomali siyaqinisekisa ukuthi abafundi abaswele imali yokufunda bayafinyelela emfundweni ephakeme. IsiKhwama Sikazwelonke Sokuxhasa Abafundi Ngezimali (i-NSFAS) sesixhase abafundi abasha abangena ezikhungweni zemfundo ephakeme kanye nalabo asebengenile kulezi zikhungo abayizi-300 000 ukuze bakwazi ukuqhuba imfundo yabo emanyuvesi nasemakolishi ezeMfundo Nokuqeqeshelwa Amakhono Obuchwepheshe Bezandla (ama-TVET) ezweni lonkana ngowezi-2017. Lesi sikhwama sihlose ukwengeza abafundi abayizi-100 000 kulo nyaka. Isamba semali engamarandi angamabhiliyoni ayi-15 eyabelwe i-NSFAS nguhulumeni sizolekelela ekunciphiseni umthwalo wesikweletu sokufunda obhekene nabafundi abaphuma emakhaya ahlwempu kanye nalawo angatholi imali enkulu kakhulu kodwa futhi angatholi imali encane kakhulu.1.3. Kulandela ukwethulwa ngempumelelo komkhankaso we-Operation Phakisa emikhakheni enjengoMnotho Wasolwandle, Ezempilo kanye neMfundo Eyisisekelo, uMongameli Jacob Zuma wethule umkhankaso we-Operation Phakisa yeZolimo, neYezinguquko Kwezomhlaba kanye Nokuthuthukiswa Kwezindawo Zasemakhaya mhla zingama-24 kuNhlolanja 2017. Umkhankaso we-Operation Phakisa ususelwa ohlelweni lokusebenza lwase-Malaysia olubizwa ngohlelo lokuthola iMiphumela Emikhulu futhi Esheshayo olwasetshenziswa yizwe lase-Malaysia ngempumelelo ukuletha uguquko olusheshayo lwezomnotho; futhi njengoba lolu hlelo lokusebenza seluguqulwe ngempumelelo ukuze luhambelane nezimo zaseNingizimu Afrika, manje seluyingxenye yohlelo lwethu lokusebenza, okuwuHlelo Olunamaphuzu Ayisishiyagalolunye.I-Operation Phakisa yeZolimo, neYezinguquko Kwezomhlaba kanye Nokuthuthukiswa Kwezindawo Zasemakhaya ihlose ukufezekisa ukukhula komnotho okubandakanya wonke umuntu, njengoba lokhu kubekwe ngokucacile kwinhloso-mbono ye-NDP futhi ihlose ukufaka isandla ekugqugquzeleni ukukhula komnotho, nokukhuthaza ukuvulwa kwamathuba emisebenzi kanye nokuletha uguquko emkhakheni wezokukhiqizwa nokulungiswa kwemikhiqizo yezolimo. Lo mkhankaso uhlose futhi nokuqinisekisa ukuthi abantu bathola umhlaba ngendlela elinganayo, ukuze kuthuthukiswe umnotho futhi kusenjalo kulethwe noguquko kwezolimo. Lo mklamo uzobuyekeza uhlelo olukhona njengamanje lokusekela abakhiqizi futhi uthuthukise izinhlelo zokuxhasa ngezimali okuhloswe ngazo ukusheshisa izinguquko kwezomhlaba, njengoba kunesidingo esiphuthumayo sokuba uhulumeni enze inqubekelaphambili ekuqinisekiseni ukuthi kunokudla okwanele kuleli. Ngaphezu kwalokho, lo mklamo uhlose ukuxazulula izingqinamba ezikhona ukuze kuqinisekiswe ukuthi abantu bawuthola ngokulinganayo umhlaba, ngenhloso yokuthuthukisa umnotho futhi kanjalo kulethwe noguquko kwezolimo. Lokhu kubandakanya uguquko kwezomhlaba, ukuthuthukiswa kwezindawo zasemakhaya, ezabasebenzi, izitshalo ezisanhlamvu, imfuyo, ubuchwepheshe nesayensi yokulima kanye nokwesekwa kwabakhiqizi.1.4. Izibalo zowezi-2016 zibonisa ukuthi zingaphezu kwezigidi eziyi-10 izivakashi zakwamanye amazwe ezavakashela eNingizimu Afrika, okuyisibalo esikhuphuke ngamaphesenti ayi-13% uma siqhathaniswa nesowezi-2015. Imboni yethu yezokuvakasha, eqhuba kahle kakhulu futhi edlondlobalayo, iwubufakazi obuqinile bobambiswano phakathi kukahulumeni, izinyunyana zabasebenzi kanye nabanikazi bamabhizinisi beholwa nguMnyango Wezokuvakasha ngokubambisana neNhlangano Yezokuvakasha yaseNingizimu Afrika ngenhloso yokuyivula ngokuphelele imihlomulo yezomnotho ehlinzekwa yimithombo yethu yezokuvakasha. Siyabanxusa bonke esibambisene nabo kule mboni ukuba baqhubeke nokuthuthukisa nokugqugquzela ezokuvakasha ukuze kuhlomule imiphakathi eyakhele izindawo ezahlukahlukene zakuleli ngokuthi kuvulwe amathuba emisebenzi futhi kuthuthukiswe nengqalasizinda.1.5. Njengengxenye yemizamo kahulumeni yokugxila ekuhlinzekeni ama-SMME kanye namabhizinisi asemalokishini ngethuba lokuba abonakalise ikhono lawo, iNingizimu Afrika izosingatha iNgqungquthela Yamazwe Ngamazwe Yezokusungulwa Nokuphathwa Kwamabhizinisi phakathi komhla ziyi-13 nomhla ziyi-16 kuNdasa 2017 eGoli. Le ngqungquthela iwumbuthano omkhakha-mningi oheha izithunywa eziyizi-4 000 ezivela emazweni angaphezu kwe-150. Uzokwethanyelwa yizincithabuchopho, osomabhizinisi, abatshalizimali, abacwaningi kanye nabenzi bezinqubomgomo asebeyingxenye yombutho wamazwe ngamazwe ogqugquzela ukusungulwa kwamabhizinisi njengendlela ephusile yokwakha iminotho kanye nokwenza ngcono inhlalakahle yabantu.Kungokokuqala ngqa ukuba le ngqungquthela ibanjelwe e-Afrika futhi ihlinzeka iNingizimu Afrika kanye nezwekazi lonkana ngethuba lokuvuselela ugqozi nomoya wokusungula amabhizinisi.1.6. INingizimu Afrika ibungaze ukuqala kweNyanga Yamalungelo Esintu mhla lu-1 kuNdasa 2017 ngaphansi kwesiqubulo esithi: Unyaka ka-OR Tambo: Sisebenza Ngokubambisana Ukugqugquzela Amalungelo Esintu” ngenhloso yokuqwashisa nokukhuthaza ukuhlonishwa kwamalungelo esintu ayisisekelo.Imibungazo yokugubha iNyanga Yamalungelo Esintu izoqhubeka ezweni lonkana kuze kufike umgubho kazwelonke ngoSuku Lwamalungelo Esintu mhla zingama-21 kuNdasa 2017, ozobanjelwa endaweni yase-Ginsberg, e-King William’s Town esifundazweni saseMpumalanga Kapa.Ngalolo suku, uMongameli Jacob Zuma uzonikezela ngokusemthethweni idlinza lika-Steve Bantu Biko emndenini wakwa-Biko. Lokhu kuyingxenye yokubungaza nokugqugquzela ubumbano ngokulandela inhloso-mbono ka-OR Tambo.1.7. IKhabhinethi iwuphawulile futhi nomphumela wophenyo lweKhomishana Yezokuncintisana oluphathelene nezinsolo zomkhonyovu wokusebenzisana ngokungemthetho kwezikhungo zezimali mayelana nokuhwebelana ngemali yakuleli neyamazwe angaphandle futhi ikulindele ngabomvu ukuphothulwa kwenqubo yeNkantolo Yezokuncintisana yokuqulwa kwaleli cala, kubandakanya nesinqumo salokho okutholwe yinkantolo ebufakazini obuthuliwe kanye nesijeziso esifanelekile.1.8. Njengoba sigubha iNyanga Kazwelonke Yezamanzi ngoNdasa wezi-2017 ngaphansi kwesiqubulo esithi: “Amalungelo Esintu Kwezamanzi Nokuthuthwa Kwendle”, bonke abantu baseNingizimu Afrika bayakhunjuzwa ukuthi bonge amanzi ukuze nasesikhathini esizayo sibe namanzi anele kuleli.IKhabhinethi ithulelwe umbiko mayelana nesiphakamiso seNhlangano Yezesayensi Amasiko Nezemfundo (i-UNESCO) sokusingatha umgubho woSuku Lomhlaba Lwezamanzi eNingizimu Afrika mhla zingama-22 kuNdasa 2017 ngaphansi kwesiqubulo esithi: “Amanzi angcolile angumthombo wamanzi ongakasetshenziswa”.UMongameli Jacob Zuma oyilungu leThimba Eliphakeme LeNhlangano Yezizwe Lohlelo Lokusebenza Lwezamanzi uzovula lo mcimbi ngokwethula uMbiko wezi-2017 Wokuthuthukiswa Kwamanzi Emhlabeni ophathelene namanzi angcolile kanye nemisebenzi ehlobene nalokho.1.9. IKhabhinethi iyamukela ngezandla ezimhlophe inqubekelaphambili esiyenziwe ekwabiweni kokudla kwemfuyo ngenhloso yokulekelela abalimi ezindaweni zakuleli ezikhahlanyezwe yisomiso. Lolu hlelo luyingxenye yosizo lwemali engamarandi ayizigidi ezinga-212, eyabiwe nguhulumeni ngowezi-2016/2017 ngenhloso yokulekelela abalimi abakhahlamezekile ezweni lonkana.Izifundazwe nazo sezibeke eceleni imali eyizigidi eziyi-198 ngokusebenzisa isikhwama soxhasomali olulingene, kanye nezimali eziphuma ohlelweni lokuNqandwa Nokuncishiswa Kobungozi Bezinhlekelele, ukumba amapitsi kanye nokhwakha amabhande ezivimbamlilo.1.10. Ngenhloso yokulekelela ezinkingeni eziphathelene nokushoda kwamanzi eMpumalanga Kapa, kumele kwenziwe imizamo yokubhekelela umphakathi kangconywana ngokuthi kutholakale imithombo ehlukile yokuphakelwa kwamanzi ezosetshenziswa uma kwenzeka kuba nesimo sokushoda kakhulu kwamanzi ngale nkathi yonyaka.Ngenhloso yokukhulisa imizamo yokunqanda ukusetshenziswa kwamanzi ngokweqile, uMnyango Wezamanzi Nokuthuthwa Kwendle usuwazisile umkhakha wezolimo ngokubekwa komkhawulo owengeziwe wokuncishiswa kokusetshenziswa kwamanzi. Umkhawulo wokuncishiswa kokusetshenziswa kwamanzi uzoqhubeka nokusebenza kuze kufike isikhathi lapho umthamo wamanzi emadanyini usukhuphuke wafinyelela kuma-85%.1.11. Njengoba izwe lisathokozela ukufika kwezimvula ezidingeka kakhulu, futhi ezizolekelela kakhulu ekunciphiseni umthelelela wesomiso kuleli, amadamu nemifula kubonisa izinkomba zokukhula komthamo wamanzi. Ngenxa yalokhu-ke alokhu ephakeme njalo amathuba okuba kube nezikhukhula. Siyayinxusa imiphakathi ukuba ihlale iqaphile ngoba kungenzeka kube nezikhukhula ezingaholela ekutheni kuphume imiphefumulo, kanye nokucekelela phansi kwempahla nengqalasizinda. Uhulumeni kanye nezikhungo ezingaphansi kwakhe basiqaphe ngeso lokhozi isimo futhi bame ngomumo ukuze bathathe izinyathelo uma kunesidingo.1.12. UMongameli Jacob Zuma uzokwethula inkulumo yakhe yaminyaka yonke phambi kweNdlu Kazwelonke Yabaholi Bendabuko mhla zi-3 kuNdasa 2017.Ngokususela kule Nkulumo iNdlu Yabaholi Bendabuko kanye noMnyango Wezindaba Zendabuko bazothuthukisa futhi baqalise uHlelo Lokusebenza. Ukuvulwa ngokusemthethweni kwendlu yabaholi bendabuko kuzogubha futhi nokuhlangana kweminyaka engama-20 yasungulwa.1.13. UMongameli Jacob Zuma uzohola ithimba laseNingizimu Afrika elizohambela iNgqungquthela Ekhethekile ye-SADC mhla ziyi-18 kuNdasa 2017, ezobanjelwa eSwazini. I-SADC iyaqhubeka nokuba yithuluzi elingumgogodla wenqubomgomo yezangaphandle yeNingizimu Afrika okuhloswe ngalo ukufezekisa injongo yokuthuthukiswa nokudidiyelwa kwesifunda sethu se-SADC.Kulindeleke ukuba le Ngqungquthela, phakathi kokunye, ixoxisane ngesimo sokuthula nokuvikeleka kulesi sifunda, ngokugxila ikakhulukazi esimweni esiqhubekayo njengamanje ezweni laseLesotho kanye nase-Democratic Republic of Congo futhi kuzoxoxiswana nangoHlelo Olubuyekeziwe Lokuhlaziywa Kwezinkomba Zesimo Sesifunda.INingizimu Afrika njengezwe elizothatha izintambo njengoSihlalo we-SADC kulindeleke ukuba isingathe iNgqungquthela Ejwayelekile ye-SADC ezobanjwa ngoNcwaba wezi-2017.1.14. Mhla ziyisi-8 kuNdasa uMongameli Jacob Zuma uzoba noHambo Olusemethethweni oluya kwelase-Indonesia. INingizimu Afrika ngokunjalo ne-Indonesia angamanye amazwe aneminotho emikhulukazi ezifundeni zawo, futhi anengcebo eningi yezimbiwa kanye neyasolwandle.1.15. Lokhu kuzokwandulelwa yiNgqungquthela Yabaholi benhlangano i-Indian Ocean RIM Association (i-IORA) ezobanjwa kusukela mhla ziyisi-6 kuze kube ngumhla ziyisi-7 kuNdasa 2017, okuyingqungquthela ezogubha futhi nokuhlangana kweminyaka engama-20 kwasungulwa i-IORA. Kule Ngqungquthela, uMongameli Widododo uzosidlulisela kwiNingizimu Afrika isikhundla sokuba nguSihlalo we-IORA.Womabili lawa mazwe, iNingizimu Afrika ne-Indonesia, ngamazwe angabasunguli be-IORA, okuyinhlangano enamazwe angama-21 asogwini lolwandle i-Indian Ocean. INingizimu Afrika ibiyiPhini LikaSihlalo kusukela ngowezi-2015 kuyofinyelela ngasekuqaleni kowezi-2017 futhi izothatha izintambo zokuba nguSihlalo kusukela ngowezi-2017 kuze kube ngowezi-2019.2. Izinqumo zeKhabhinethi2.1. IKhabhinethi ivumile ukuba uhlaka lweNqubomgomo Yokuphathwa Nokulawulwa Kwamanzi Ezimayini lushicilelwe kuSomqulu kahulumeni ukuze umphakathi uphawule ngayo. Ukuphathwa Nokulawulwa Kwamanzi Ezimayini, kubandakanya nokuChithekela Kwamanzi Asezimayini ane-Esidi Emithonjeni Yamanzi Yakuleli, kusalokhu kuyinselelo enkulu kakhulu ebhekene nemvelo.Le Nqubomgomo ihlinzeka ngesisekelo sokwethwesa labo abathintekayo amacala ngomthelela omubi noma umonakalo wokungcoliseka kwamanzi okubangelwe wukuChithekela Kwamanzi Asezimayini ane-Esidi Emithonjeni Yamanzi kanye nanoma yimuphi omunye umthelela ongemuhle ohlobene nalokhu. Le nqubomgomo ihlose futhi nokwenza isiphakamiso sezindlela okumele zisetshenziswe yizimayini njengomzamo wokulawula kangcono amanzi azo.2.2. IKhabhinethi ithulelwe umbiko ngenqubekelaphambili eseyenziwe yiKomidi LoNgqongqoshe Beminyango Ehlukahlukene Elijutshwe Ukwenza Umsebenzi Wokuvuselelwa Kwemiphakathi Ekhahlamezekile Eyakhelene Nezimayini ophathelene nokuqaliswa kokusebenza kwezincomo zoCwaningo lwaleli Komidi oluwumphumela wohambo lokuvakashela kwelase-Australia Ukuyothekela Ulwazi Embonini Yakhona Yezezimayini Mayelana Nezindlela Zokusebenza Abazisebenzisayo, okuwuhambo olwabajwa kusukela mhla zingama-24 kuya kumhla zingama-28 kuNcwaba 2015.Lolu hambo lokuyofunda belusekelwe phezu kokuHlaziywa Nokubuyekezwa Ngokushesha Kwenqubomgomo Nezinhlelo Zokulawula Ezengamele Umkhakha Wezimayini lapho kwaqhathaniswa khona inqubomgomo nemithetho elawula umkhakha wezimayini nezindlela zokusebenza ezisetshenziswa ezimayini zase-Australia, e-Chile, eNingizimu Afrika kanye nase-Zambia.Amaphuzu asemqoka enqubekelaphambili eseyenziwe abandakanya ubambiswano phakathi kukahulumeni nezinkampani zezimayini ekuhlinzekweni kwezindlu ezisezingeni elikahle kanye nokuphuculwa kwezimo zenhlalo zabasebenzi basezimayini kanye namalungu omphakathi. Njengamanje kunohlelo oluqhubekayo lokubuyekezwa nokucwaningwa kwezikhungo zokuhlanza amanzi zezinkampani zezimayini ngenhloso yokuhlola nokubheka ukuthi kungalunga yini ukuthi kube nobambiswano kwezengqalasizinda. Sekuphothuliwe ukuthuthukiswa kwezinhlelo komasipala abahlanu zokuletha izinguquko kwezokuhlaliswa kwabantu. Njengamanje kunemiklamo esiqalisiwe okuhloswe ngayo ukukhuthaza ukuthuthukiswa komnotho kulezo zindawo lapho kudabuka khona iningi labasebenzi basezimayini, futhi kuzogxilwa kakhulu ekuthuthukisweni komkhakha wezolimo emiphakathini eyakhelene nezimayini; kanye nokuqinisekisa ukuthi kuyasheshiswa futhi kuyakhuliswa ukufinyelela ezikhungweni zezempilo kulabo ababesebenza ezimayini phambilini, namalunga omphakathi kanye nalabo abasebenza ezimayini njengamanje ukuze bathole ukuxilongwa kwezempilo.IKhabhinethi ivumile ukuba uMnyango Wezabasebenzi kanye Nowezimbiwa icwaninge izinhlelonqubo ezahlukahlukene ezisetshenziswa kwelase-Australia zokuthuthwa kwabasebenzi besuka emakhaya beya emsebenzini ukuze kulekelelwe abasebenzi baseNingizimu Afrika abahlala kude kakhulu nezimayini futhi abahamba amabanga amade uma beya emsebenzini, ukuze bakwazi ukuvakashela emakhaya abo njalo.IKhabhinethi ivumile futhi ukuba uMnyango Wezempilo usebenzisane noMnyango Wezimbiwa kanye nezinye izikhungo okubanjiswene nazo ngenhloso yokuhlinzeka ngosizo oludingwa ngabantu ababesebenza ezimayini phambilini oluphathelene nokwelashwa kwezifo abazithola emsebenzini, ukuze kuncishiswe futhi kunqandwe izinselelo eziphathelene nezifo ezitholakala emsebenzini.Kwenziwe isicelo esiqondiswe eMnyangweni Wezokuhlaliswa Kwabantu sokuba kuqaliswe imiklamo yokuhlaliswa kwabantu edidiyelwe, ngokubambisana nezinkampani zezimayini.2.3. IKhabhinethi ilwamukelile uhlelo lokwenza ngcono isimo olususelwa kulokho okutholakale ocwaningweni nezincomo zokuhlaziywa nokuhlolwa okwenziwe ukuze kutholakale ukuthi ngabe ukuhlinzekwa kwezindlu zomxhaso zombuso kukwazile yini ukuphucula isimo senhlalomnotho samakhaya ahlwempu esenza angakwazi ukubhekelela izidingo zawo eziyisisekelo nokuthi kukwazile yini ukuphucula isimo somasipala.Angaphezu kwezigidi ezintathu amakhaya ahlinzekwe ngezindlu ngaphansi kohlelo lwezindlu lukahulumeni. Zingu-2.8 wezigidi kulezi izindlu ezihlinzekwe ngaphansi kohlelo lomxhaso odlulisela ubunikazi bezindlu ezizimele ngazodwana kumakhaya athola imali engenayo engaphansi kwamarandi ayizi-3 500 ngenyanga. Ubufakazi buyabonisa ukuthi ngempela ukuhlinzekwa kwezindlu kuyingxenye esemqoka yohlelo lwezibonelelo zomphakathi ezihlinzekwa nguhulumeni.2.4. IKhabhinethi iwamukelile umbiko omayelana noKuhlolwa Nokuhlaziywa Kokuqaliswa Kohlelo Lomfundaze iFunza Lushaka kanye neziNyathelo Ezithathwe Ngabaphathi Nemizamo Yokuphucula Isimo soMnyango Wezemfundo Eyisisekelo. Lokhu bekuyingxenye yoHlelo Lokuhlola Indlela Okusetshenzwa Ngayo lowezi-2014/15.IKhabhinethi ivumile ukuba uMnyango Wezemfundo Eyisisekelo uqhubeke nalolu Hlelo olwasungulwa ngowezi-2007 ngenhloso yokuhlinzeka ngothisha abaqeqeshiwe futhi abanekhono abazofundisa izifundo ezithathwa njengezisemqoka kakhulu. Umnyango uzobheka futhi ukuthi kungaba kuhle yini ukukhulisa nokuqinisa lolu Hlelo.Kunobufakazi obuphathekayo obukhombisayo ukuthi isimo sokwakheka kwalolu Hlelo sifanelekile ngoba siyahambelana nezombusazwe, ezomnotho kanye nenhlalo yomphakathi. Lufaneleke kakhulu futhi nangokwesimo esiyinxakanxaka oluqaliswa ngaphansi kwaso. Lolu Hlelo seluqalise izindlela zokuphucula amasu alo ngokuqhubekayo, kubandakanywa nenqubo eyasungulwa ngowezi-2012 eqhutshwa kwizifunda yokuthola abafundi abazofakwa ngaphansi kwalo. Seludlale indima enkulu impela ekukhuphuleni isibalo sabafundi abaqeqeshelwa iziqu zokuqala zobuthishela.2.5. IKhabhinethi yethulelwa umbiko mayelana noHlaka Lwenkomba Yokukhubazeka futhi ikwamukelile ukulingwa koHlelo Lwenkomba Yokungalingani Okukhona Okuphathelene Nokukhubazeka. IKhabhinethi iyakusekela futhi nokuhlukaniswa kwamaqoqwana edatha (imininingo) ngokobulili, nangokokukhubazeka kanye neminyaka yobudala.UHlelo Lwenkomba Yokungalingani Okuphathelene Nokukhubazeka luyithuluzi elisemqoka lokulandela nokuhlaziya ukungalingani okukhona phakathi kwabantu abanokukhubazeka kanye nalabo abangakhubazekile, futhi luhlinzeka ngemininingwane esezingeni eliphezulu futhi esheshayo yokukala nokuhlaziya igebe elikhona lokungalingani. Lokhu kuyalekelela ekuqinisekiseni ukuthi izinhlelo zokungenelela zikahulumeni zibandakanya umuntu wonke.Inqubo yokuhlukaniswa kwemininingo ngokwamaqoqwana izokwenza ukuba uhulumeni akwazi ukusabela futhi athathe izinyathelo ngesikhathi esifanele ukuze abhekelele labo bantu abaludinga kakhulu usizo lukahulumeni emphakathini. Ukuhanjelaniswa nokuphuculwa kweziNqubomgomo ngeke kukwazi ukuthi kukodwa kunciphise lokhu kungalingani okukhona ngaphandle kokusebenzisa izindlela ezihlelekile futhi ezenziwa ngokuqhubekayo zokukala nokuhlaziya igebe lokungalingani.2.6. IKhabhinethi iyamukelile iNqubomgomo Yabasebenzi Abahlinzeka Ngezinsizakalo Zomphakathi, yowezi-2026. Umphumela ofaka konke phakathi ubandakanya ukuhlinzekwa kwezinsizakalo ezithuthukisayo ezisezingeni eliphezulu futhi ezibhekana ngqo nezidingo zomphakathi, okuyinto eyenziwa ngokuqinisekisa ukuthi umsebenzi wabasebenzi abahlinzeka ngezinsizakalo zomphakathi ulawulwa ngendlela efanele. Lokhu kwakha uhlaka oluvumela ukukhuliswa kwesibalo sabasebenzi bomkhakha wezokuthuthukiswa komphakathi, ukuze kwenziwe ngcono izinsizakalo zokunakekela nokuvikela abantu abadinga ukubhekelelwa nokuvikelwa kakhulu.Kukhona isidingo sokuthola abasebenzi abahlukahlukene bomkhakha wokuhlinzekwa kwezinsizakalo zomphakathi, kubandakanya nabasebenzi bokuthuthukiswa komphakathi, onompilo nothisha bomkhakha wokuThuthukiswa Kwabantwana Besebancane; ukuze kulethwe izinguquko ezidingekayo ngokulayela komthetho futhi kubhekwane nezidingo zomphakathi eziguqukayo, kanjalo nezimo zenhlalomnotho emkhakheni wezenhlalakahle yomphakathi.2.7. IKhabhinethi isamukelile iSiqondiso Sokuhlonzwa kweminye Imikhakha Yabasebenzi Abaqokiwe Okudingeka Badalule Ingcebo Yabo Nesimo Sezimali, esizoqala ukusebenza kusukela mhla lu-1 kuMbasa 2017.Ubungozi obungaphazamisa ukuphatha ngendlela elungileyo obubangelwa yizimo zokungqubuzana kwezidingo zomuntu nezomsebenzi awenzayo abuyona into ebhekene nabasebenzi abasezikhundleni eziphezulu nje kuphela. Uhlelo lokuDalula Ingcebo Nesimo Sezimali Ngokusebenzisa Uhleloxhumano Lwe-inthanethi njengamanje luhlelwa kabusha ukuze luvumele nabasebenzi abangaphansi kweminye imikhakha ukuba nabo badalule isimo sabo sezimali nokuthi yenziwe ezingeni leminyango inqubo yokuqinisekisa ulwazi abaluhlinzekile.2.8. IKhabhinethi iwamukelile uMbiko weNingizimu Afrika Wokulandelela Obhalwe Phansi weSigaba sesi-3 ophathelene nokuqaliswa kokusebenza kweSivumelwano se-OECD Sokulwisana Nomkhuba Wokufumbathisa kanye Nabasebenzi Bakahulumeni Bomkhakha Wezangaphandle Abaqhuba Ibhizinisi Emhlabeni jikelele (Isivumelwano Sokulwisana Nomkhuba Wokufumbathusa).Lo mbiko uhlinzeka ngemizamo enohlonze eyenziwa ngohulumeni ukuhlonza, ukuphenya kanye nokushushisa amacala okugwaziswa kwabantu bangaphandle. Lesi Sivumelwano sigxile ekusetshenzisweni komthetho wangaphakathi ezweni ngenhloso yokwenza ukuthi ukugwaziswa kwabantu bangaphandle okwenziwa ngabasebenzi bakahulumeni bophiko lwezangaphandle kuthathwe njengesenzo sobugebengu. Lokhu kusebenza esimweni lapho umuntu ethembisa noma enikeza futhi kusebenze nasesimweni lapho umuntu amukela isifumbathiso, kodwa-ke lokhu akubandakanyi ukufumbathisana kwabantu abayizakhamuzi zezwe elilodwa kanye nezimo zokufumbathisa lapho lowo ofumbathiswa ngqo noma ofumbathiswa ngendlela engaqondile engesona isisebenzi sikahulumeni.ISigaba sokuqala besigxile ekuhlonzweni kwamathuluzi nezindlela zomthetho ezamukelwe ngamazwe ngenhloso yokulwisana nokugwaziswa kwabantu bangaphandle. ISigaba sesibili besigxile ekusetshenzisweni kwalawo mathuluzi nezindlela kanye nokuqinisekisa ukuthi lokhu kusebenza ngempumelelo. Isigaba sesithathu kuhloswe ngaso ukuhlonza umthelela wokwamukela kwezwe lesi Sivumelwano. Isigaba sesine, esiqale ukusebenza ngowezi-2016, sigxile ezindabeni eziqondene nawo wonke amaqembu ayingxenye yesivumelwano, okuyizindaba ezibandakanya imikhakha eminingi ehlobene ephathelene nemizamo yokuqinisekisa ukuthotshelwa kwemithetho kanye nezinguquko emthethweni wangaphakathi ezweni noma uhlaka lwezikhungo zaMazwe Ayingxenye Yesivumelwano.2.9. IKhabhinethi izamukelile izinyathelo ezihlongozwayo zoMbiko Onikeza Amaphuzu Asekela Isidingo sokuhlela kabusha uMnyango Wezasekhaya. UMnyango kumele ufakwe ngaphansi kohlelo lwezokuvikela lombuso ukuze ukwazi ukufaka isandla ekuvikelweni kwezwe futhi ukwazi nokuvikela abantu bakuleli, nezinhlelo nemininingo yezwe.Lokhu kuzobeka umnyango esimweni sokuba ukwazi ukufezekisa igunya lawo ngokuphelele njengesikhungo esibaluleke kakhulu esizoqinisekisa ukuthuthukiswa komnotho okubandakanya wonke umuntu, ukuvikeleka kwezwe, ukuhlinzekwa kwezidingongqangi ngempumelelo kanye nokuphatha ngendlela efanelekile.2.10. IKhabhinethi ivumile ukuba uMbutho Wamaphoyisa aseNingizimu Afrika ukhiphe izibalo nemininingwane kazwelonke yobugebengu yezinyanga ezintathu zowe-2016/17. Njengoba kwenzeka nasembikweni wonyaka, lo mbiko ufaka phakathi zonke izigameko zobugebengu ezenzeke ezifundazweni nasezweni lonkana. Izibalo zobugebengu zisuselwa kwimininingo yobugebengu eqoshwe esiteshini samaphoyisa ngasinye.Ukukhishwa kwezibalo zobugebengu njalo emva kwezinyanga ezintathu kuzokwenza ukuthi uhulumeni akwazi ukuqapha imigomo nemikhawulo esemqoka ahlose ukufinyelela kuyona, ikakhulukazi ukuncishiswa kwezigameko ezibikiwe zobugebengu obubucayi, njengoba lokhu kubekwe ngokucacile oHlakeni Olukhethekile Lwesikhathi Esimaphakathi futhi lokhu kungasetshenziswa njengesixwayiso esikhishwa kusenesikhathi, sokuba kuqiniswe imikhankaso yokunqanda ubugebengu futhi kuqiniswe namasu kaHulumeni.2.11. IKhabhinethi ihlinzekwe ngombiko mayelana nenhloso kaNgqongqoshe Wezamaphoyisa yokunikeza ushwele ngaphansi koMthetho Wokulawulwa Kwezibhamu, wezi-2000 (uMthetho No 60 wezi-2000), ozoqhubeka isikhathi esiyizinyanga eziyisithupha ukuze kuqinisekiswe ukuthi umphakathi ubamba iqhaza ngokuphelele, futhi lo shwele uzoqala mhla lu-1 kuMbasa 2017 uphele mhla zingama-30 kuMandulo 2017.Lo shwele uzonciphisa ukusatshalaliswa kwezibhamu ezingekho emthethweni, okuyinto ezoholela ekuncishisweni kwamacala obugebengu abandakanya ukusetshenziswa kwezibhamu.Lo shwele uzogxila kubanikazi bezibhamu abalandelayo kanye/noma izinhlamvu zezibhamu eziNingizimu Afrika:a) Abantu abanezibhamu ezingekho emthethweni kanye/noma izinhlamvu zezibhamu ezithe chithi saka emphakathini, kubandakanya nalezo ezibandakanyeka esenzweni sobugebengu esisodwa noma ngaphezulu; kanyeb) Nabantu abathole izibhamu kanye/noma izinhlamvu njengefa futhi abahlulekile ukulandela nokuthobela izimiselo zoMthetho Wokulawulwa Kwezibhamu.2.12. IKhabhinethi ilamukelile iSu Likazwelonke Lokulwisana Namaqembu Emigulukudu okuhloswe ngalo ukubhekana ngqo nezenzo zemigulukudu noma kuphi lapho zitholakala khona ngokusebenzisa uhlelo olubandakanya zonke izinhlaka zikahulumeni. Lokhu kuyahambelana noHlelo Lokuthuthukiswa Kwezwe oluhlose ukuqinisekisa ukuthi abantu abahlala eNingizimu Afrika bazizwa bephephile emakhaya, ezikoleni nasemsebenzini, futhi bathokozela impilo emphakathini ngaphandle kovalo nokwesaba. Leli lisu liyavuma futhi liyakwamukela ukuthi ubugebengu nodlame akuzona nje kuphela izinto eziphathelene nokuvikeleka, kepha kunemisuka ejulile yezinkinga zenhlalo yomphakathi kanye nezomnotho kanye nemiphumela yalokhu.2.13. IKhabhinethi iwamukelile umbiko weNingizimu Afrika womjikelezo wesithathu Okhishwa Ngezikhathi Ezithile Wokubuyekezwa kwamazwe omhlaba wonkana, ozokwethulwa phambi kweThimba Lokusebenza Lokubuyekezwa Kwamazwe Omhlaba Wonkana Ngezikhathi Ezithile, eMkhandlwini Wamalungelo Esintu WeNhlangano Yezizwe (i-UN) ngoNhlaba 2017, ukuze kubuyekezwe isimo seNingizimu Afrika.Lo mbiko ucubungula inqubekelaphambili eseyenziwe yiNingizimu Afrika ekufezekisweni kwamalungelo esintu kanye nezinkululeko eziyisisekelo eziqukethwe kuMthethosisekelo.Ukubuyekezwa Kwamazwe Omhlaba Wonkana Okwenziwa Ngezikhathi Ezithile kuyinqubo eyingqayizivele ebandakanya ukubuyekezwa komlando nesimo samalungelo esintu sawo wonke aMazwe Angamalungu e-UN ayi-193 okwenziwa kanye njalo emva kweminyaka emine. Lokhu kuhlinzeka ngethuba lokuba yonke iMibuso ibonise ukuthi yiziphi izinyathelo ezithathile ukwenza ngcono isimo samalungelo esintu emazweni ayo kanye nokuxazulula izinselelo ezivimbela ukuthokozelwa kwamalungelo esintu. Lokhu kubandakanya futhi nokwabelana ngezindlela zokuqinisekiswa kwamalungelo esintu ezisebenza kahle kakhulu emhlabeni wonke jikelele.2.14. IKhabhinethi ikwamukelile ukwethulwa phambi kwe-UNESCO koMbiko Wamazwe Wokuqala Owethulwa Njalo Emva Kweminyaka Emine ophathelene neSivumelwano sowe-2005 mayelana Nokuvikelwa Nokugqugquzelwa Kokwahlukahlukana Kwezinkambiso Zamasiko.Lesi Sivumelwano siyakwamukela ukuthi izimpahla nezinsizakalo eziphathelene namasiko zibonisa umuntu uqobo lwakhe nokuthi kahle kahle yena ungubani futhi zibonise namagugu-mgomo nezincazelo. Amasiko anawo amandla okuba ngenye yezinto ezidlala indima enkulukazi emnothweni wezwe, nobumbano lomphakathi kanye nokunciphisa ububha.Izinkomba zempumelelo yalokho zibandakanya ukwamukelwa nokusetshenziswa kwamasu amane ahambelanayo: okuyisu lokuthuthukiswa komnotho iMzansi Golden Economy Strategy; iSu Lobumbano Lomphakathi, uHlelo Lokuthuthukiswa Kwezwe; neSu Lomgudu Omusha Wokukhuliswa Komnotho; kanye nezimpiko zoMnyango Wezobuciko Namasiko ezisebenza ngokuphelele futhi ezinamaBhodi azo. INingizimu Afrika seyenze futhi inqubekelaphambili enkulu ekwamukeleni ukubaluleka kwezilimi zendabuko kwizinqubomgomo nemithetho yakuleli.3. Imithethosivivinywa3.1. IKhabhinethi ivumile ukuba uMthethosivivinywa Wezikhungo Zikazwelonke Zomphakathi zaseNingizimu Afrika wethulwe phambi kwePhalamende. Lo Mthethosivivinywa uhlinzekela ukusungulwa kweNhlangano Yezikhungo Zikazwelonke Zomphakathi zaseNingizimu Afrika (i-NAPHISA), nemisebenzi yayo, amandla ayo kanye nezibopho zayo.I-NAPHISA ihlose ukuhlinzeka ngomsebenzi wokubhekwa, ukucwaningwa nokuqashwa kwezifo nokulimala ngendlela edidiyelwe futhi ehambelanayo kanye nokuhlolwa kwezinsizakalo futhi kubhekwe nezinhlelo zokungenelela eziqondiswe ezinkingeni zezempilo ezinkulu ezithinta abantu baseNingizimu Afrika. Lokhu kuzokhuphula amandla okuqapha izifo ezithathelwanayo nalezo ezingathathelwana, kanye nokulimala, okuyinto ezolekelela ekuhlonzweni kwezifo kusenesikhathi futhi zingakabhebhetheki kakhulu, kulekelele futhi ekuvimbeleni izifo ezinjalo nokuthatha izinyathelo zokuzelapha. Ekugcineni lokhu kuzolekelela ekulawulweni kwezifo futhi kunciphise nokusabalala kakhulu kwezifo emphakathini kanye nokushona kwabantu.I-NAPHISA izoba ngumthombo kazwelonke ozobhekelela impilo yomphakathi futhi okuhloswe ngawo ukuhlinzekela uhlelo lokuvikelwa kwempilo yabantu olugxile ekuqinisekiseni ukuthi bonke abantu bayafinyelela kwizinsizakalo zezempilo futhi bazithola ngendlela elinganayo, efanelekile futhi lezo zinsizakalo zingezeqophelo eliphezulu.3.2. IKhabinethi ivumile ukuba uMthethosivivinywa Wophiko Lukazwelonke Lwamalabholethri Ezempilo wethulwe phambi kwePhalamende. Lo Mthethosivivinywa uchibiyela uMthetho Wophiko Lukazwelonke Lwamalabholethri Ezempilo, wezi-2000 (uMthetho wa-37 wezi-2000).Izichibiyelo ezihlongozwayo kuhloswe ngazo ukwenza ngcono ukuphathwa, ukuphendula kanye nokusimama ngokwezimali oPhikweni Lukazwelonke Lwamalabholethri Ezempilo. Lokhu kuzokwenza ukuba uphiko lukazwelonke lukwazi ukuhlinzeka ngezinsizakalo zokuhlonza nokuhlaziya izifo ngendlela engambi eqolo futhi ngendlela efanelekile, ukuze kukhushulwe izinga losizo lokwelashwa olunikezwa iziguli ngokuqinisekisa ukuphathwa ngokucophelela kosizo lokwelapha kanye nokuhlinzeka ngosizo ngesikhathi esifanelekile.3.3. IKhabhinethi ivumile ukuba iSichibiyelo Somthetho Wabantu Abadala, wezi-2016 ushicilelwe ukuze umphakathi uphawule ngawo. Lo Mthethosivivinywa uchibiyela uMthetho Wabantu Abadala we-13 wezi-2006. Lezi zichibiyelo zigcizelela ukuvikelwa kwabantu abadala kanye nezinyathelo zokuqinisekisa ukuthotshelwa kwemithetho okuzoholela ekutheni abantu abadala baphile ngaphansi kwesimo esiphephile futhi esivikelekile.Lo Mthethosivivinywa kuhloswe ngawo ukuqinisa ukuqapha nokuhlola izinyathelo zokuhlinzekwa kwezinsizakalo kubantu abadala ngokuqalisa izinyathelo ezinohlonze zokulwisana nokungathotshelwa komthetho, okuyinto ebandakanya nokuhlawuliswa kwalabo abangawuthobeli umthetho. Lokhu kuzoqinisekisa ukuthi abantu abadala bathola izinsizakalo ezisezingeni eliphezulu, okuyizinsizakalo ezinjengezibonelelo zomphakathi, ezempilo kanye nokunakekelwa emphakathini noma ekhaya.3.4. IKhabhinethi ikwamukelile ukushicilelwa kweSichibiyelo Somthetho Wokucelwa Koxhasomali, wezi-2016 ukuze umphakathi uphawule ngawo. Ngaphezu kwalokhu, iKhabhinethi ikwamukelile ukuchithwa kwezikhwama ezikhona njengamanje kanye nokuhlanganiswa kwempahla nezikweletu zalezi zikhwama zifakwe ngaphansi kwesiKhwama esisodwa. Lo Mthethosivivinywa uchibiyela uMthetho Wokucelwa Koxhasomali, we-1978, osuphelelwe yisikhathi.Lo Mthethosivivinywa uhlela kabusha izinyathelo zokubhekana nezinhlekelele futhi uvumela ukusetshenziswa kwamasu okunciphisa ubungozi nawokuthuthukisa ngokuthi kuhlanganiswe izikhwama ezikhona njengamanje kubandakanya impahla nezikweletu zalezo zikhwama zibe yisiKhwama Sikazwelonke esisodwa Sokuthuthukisa Umphakathi kanye Nokuhlinzeka Ngosizo Ngesikhathi Sezinhlekelele Emphakathini. Azobuyiswa amandla oMthetho okucela uxhasomali futhi isikhwama ngeke sigcine nje ngokuthatha izinyathelo uma kudingeka usizo emphakathini, kepha sizothatha izinyathelo zokunciphisa ubungozi kanye nokuthuthukisa imiphakathi.3.5. IKhabhinethi ivumile ukuba wethulwe phambi kwePhalamende uMthethosivivinywa Wokuchibiyela Imithetho Kazwelonke Yokuphathwa Kwemvelo, wezi-2016. Lo Mthethosivivinywa uchibiyela uMthetho Kazwelonke Wezemvelo, we-1998 (uMthetho we-107 we-1998) kanye neminye iMithetho eminingana eqondene neMikhakha ethile yokuPhathwa Kwemvelo.Lokhu kuzoqinisa: ukuphathwa kwemvelo ngendlela edidiyelwe; uhlelo olulodwa lokuphathwa kwemvelo; ukuthotshelwa kwezinyathelo zokuvikelwa kwemvelo; ukuqinisekiswa kokuba khona kwezinhlobo zemvelo ehlukahlukene kanye nokongiwa kwayo; ukuphathwa nokulawulwa kwenhlanzeko yomoya; ukuphathwa kwemfucuza; kanye nokulawulwa ngendlela edidiyelwe kwezindawo ezigudle ulwandle.3.6. IKhabhinethi ivumile ukuba lushicilelwe uHlaka LoMthethosivivinywa Wokulawulwa Kobunikazi Bomhlaba Wokulima, wezi-2017 ukuze umphakathi uphawule ngawo. Izinguquko Kwezomhlaba zidingekile ngenhloso yokuvula amathuba okuthuthukisa umkhakha wezolimo ukuze ube ngumkhakha onomdlandla, okhulayo futhi ovula amathuba emisebenzi. Phakathi kokunye, lo Mthethosivivinywa uqalisa inqubo yokusungulwa kweKhomishana Yezomhlaba ezoqinisekisa ukuba khona kwesimo sokulawula esisobala futhi esikulungele kakhudlwana ukukhiqizwa nokusetshenziswa kolwazi oluhambelana nenqubomgomo, oluphathelene nobunikazi kanye nekusetshenziswa komhlaba wezolimo.Lokhu kuzokwenza ngcono amandla ombuso okuqapha nokuhlola ukuthobela kwawo isiqondiso somthethosisekelo sokuqinisekisa ubunikazi bomhlaba kanye nezinguquko ezihlobene nalokho, ngenhloso yokuqhamuka nezinyathelo zokulungisa umonakalo owumphumela wokucwasa ngokobuhlanga okwenzeka esikhathini esedlule.Lokhu kufaka isandla kwinhloso-mbono yoHlelo Lokuthuthukiswa Kwezwe yokuvuselelwa kwezindawo zasemakhaya, ukukhula komnotho okubandakanya wonke umuntu kanye nokuncishiswa kobubha, okuyizinto ezincike futhi ekuqinisekiseni ukuthi abantu bathola umhlaba ngendlela elinganayo futhi kuqinisekiswe ubunikazi bomhlaba babo bonke abantu baseNingizimu Afrika.3.7. IKhabhinethi ivumile ukuba ushicilelwe kuSomqulu Kahulumeni uMthethosivivinywa Wabasebenzi Bomkhakha Wokuqashiswa Nokuthengiswa Kwezindlu Nomhlaba, wezi-2016 ukuze umphakathi uphawule ngawo. Lo Mthethosivivinywa uchitha ukusebenza komthetho okhona njengamanye uMthetho Wezikhungo Zokuqashisa Nokuthengisa Ngezindlu Nomhlaba, we-1976 (uMthetho we-112 we-1976).Lo Mthethosivivinywa uhlose ukubhekana nezimo zezimakethe eziguqukayo futhi uhlose ukwakha isimo esikahle esivumela ukuphuculwa kokuqhutshwa kwebhizinisi emkhakheni wezokuqashisa nokuthengisa ngezindlu nomhlaba.Uhlose futhi nokubhekana nesidingo sokuphucula ukuthotshelwa nokuhlonishwa komthetho, nokuqinisekisa uguquko kulo mkhakha kanye nokulawula indlela abaziphatha ngayo abasebenzi bomkhakha wezokuqashisa nokuthengisa ngezindlu nomhlaba.Lokhu kuhambisana noHlelo Lokuthuthukiswa Kwezwe olunxusa ukuthi kube noguquko kwezokuhlaliswa kwabantu kanye nomnotho kazwelonke ophathelene nokwabiwa kohlaba wokuhlaliswa kwabantu nowokuqhuba ibhizinisi, phakathi kokunye, ukubuyekezwa kwezinqubomgomo nemithetho yezezindlu ngenhloso yokuqinisekisa ukufezekiswa kangcono kwamalungelo omthethosisekelo. Lokhu kuzoqinisekisa ukuthi ukuhlinzekwa kwezindlu kusetshenziselwa ukuhlela kabusha amadolobha namadolobhana futhi kuqinise namathuba okuba amakhaya abantu akwazi ukuziphilisa.3.8. IKhabhinethi ivumile ukuba ushicilelwe uMthethosivivinywa Wokudalulwa Kwemininingwane Ephathelene Nemali-mboleko Yokuthenga Indlu, wezi-2016 ukuze umphakathi uphawule ngawo. Lo Mthethosivivinywa uchibiyela uMthetho Wokudalulwa Kwemininingwane Ephathelene Nemali-mboleko Yokuthenga Indlu, wezi-2000 (uMthetho wa-63 wezi-2000).Lo Mthethosivivinywa uhlose ukuxazulula izinselelo eziphathelene nokuhlaliswa kwabantu ezihlonzwe oHlelweni Lokuthuthukiswa Kwezwe. Lokhu kubandakanya: izimo zokuhlaliswa kwabantu ezingasebenzi kahle ezweni lonkana; izinselelo ezibhekene namadolobha namadolobhana; kanye nokuhluleka ukuhlela nolulawula umkhakha wokuhlaliswa kwabantu ngendlela efanelekile.Lo Mthethosivivinywa uhlose ukuhlinzekela ukuxhaswa kwabantu ngezimali zokuthenga izindlu ngokuhambisana nesigaba sama-26 soMthethosisekelo, esikubeka ngokucacile ukuthi “wonke umuntu unelungelo lokuhlinzekwa ngendlu esezingeni elifanelekile”. UMthethosisekelo unikeza futhi neHhovisi Lokudalulwa Kwemininingwane amandla negunya lokwamukela nokuphenya izikhalazo eziphathelene nemali-mboleko yokuthenga noma yokwakha indlu. Lokhu kuzokhuthaza ukuthi amabhange athobele umthetho futhi kuzolekelela ekuphuculweni kwendlela amabhange asebenza ngayo mayelana nokuhlinzekwa kwemali-mboleko yokuthenga noma yokwakha indlu.3.9. IKhabhinethi ivumile ukuba kushicilelwe kuSomqulu Kahulumeni iSichibiyelo Somthetho Wobuholi Bendabuko kanye Nohlaka Lokuphatha, wezi-2016, ukuze umphakathi uphawule ngawo. Lo Mthethosivivinywa uchibiyela uMthetho Wobuholi Bendabuko kanye Nohlaka Lokuphatha, wezi-2003 (uMthetho wa-41 wezi-2003).Lezi zichibiyelo zihlose ukubhekana nezinselelo ezikhona eziphathelene nokusungulwa noma ukusungulwa kabusha kwezinhlaka zobuholi bendabuko kanye, lapho kufanelekile, nokuhlakazwa kwezinhlaka ezithile.Inhloso yalokhu wukuguqula iziphathimandla zendabuko ngendlela efanelekile zibe yimikhandlu yendabuko; nokusungulwa kwemikhandlu yamaKhosi oselwa neziNdlovukazi; kanye nokuqedwa kweziphathimandla zomphakathi.3.10. IKhabhinethi ivumile ukuba uMthethosivivinywa Wokulanyulwa Kwemibango Yamazwe Ngamazwe wethulwe phambi kwePhalamende. Inhloso yalo Mthethosivivinywa wukuphucula ukufinyelela kwabantu kwizinsizakalo zobulungiswa kanye nokuqinisekisa ukufinyelela emgomweni woHlelo Lokuthuthukiswa Kwezwe wokukhulisa nokwandisa uhwebo notshalomali kanye nokubeka iNingizimu Afrika endaweni efanelekile emhlabeni jikelele.Lo Mthethosivivinywa ufaka phakathi nokusetshenziswa koMthetho Ofanayo Wokulanyulwa Kwemibango Ephathelene Nezebhizinisi Emhlabeni Jikelele, njengoba wamukelwa ngokusemthethweni yiKhomishana yeNhlangano Yezizwe yoMthetho Wezokuhwebelana Kwamazwe Ngamazwe. Lo Mthetho ungasetshenziswa ngamabhizinisi ukuxazulula imibango yawo ephathelene nokwenza ibhizinisi emazweni ngamazwe futhi ngaphansi kwalo Mthetho kuthathwa izinqumo zokulamula okuphoqelekile ngokomthetho ukuba zithotshelwe. Lokhu-ke kuyinto engafaka isandla ekukhulisweni komnotho notshalomali kanye nokuqinisekisa ukuthi iNingizimu Afrika iyizwe eliqokwa ngamazwe omhlaba jikelele njengendawo ekulungele ukuba kuzoxazululelwa kuyona imibango ephathelene nezebhizinisi.4. Izindaba Ezisematheni4.1. IKhabhinethi ihlanganyela noMongameli Jacob Zuma ekunxuseni ukuba kube nokuzithiba njengoba kunesimo esishubile nokubhekana ngeziqu zamehlo phakathi kwabantu baseNingizimu Afrika abathile kanye nabantu abadabuka emazweni angaphandle. Alwamukelekile neze udlame obeluhambisana nemibhikisho yomphakathi ebanjwe esikhathini esifushane esedlule eTshwane futhi lokhu kuyinto okungafanele nakancane yenzeke ngaphansi kombuso wethu wentando yeningi labantu. UMbutho Wamaphoyisa aseNingizimu Afrika (i-SAPS) ukulungele noma nini ukuthatha izinyathelo ezisheshayo zokubhekana ngqo nodlame nokuphangwa kwempahla.Ubugebengu buyisitha sethu sonke futhi uma sisebenza ngokubambisana sizokwazi ukuxazulula izinkinga ezikhathaza imiphakathi yethu. Kepha-ke nakuba kunjalo akulungile neze ukuba abantu bazibandakanye ezenzweni zodlame nezinsongo zokwesabisa. Asikho nesisodwa isikhalo somphakathi esingathathwa njengesizathu esamukelekile sokuba amalungu omphakathi azithathele umthetho ezandleni zawo.Ngokuqinisekisa ukuthi izenzo zethu zihambisana nokuthotshelwa komthetho singenza ukuba imiphakathi yethu ibe ngephephile futhi evikelekile. Izakhamuzi kumele zisebenzisane ne-SAPS kanye nezinye izikhungo zokuqinisekisa ukuthotshelwa komthetho ukuze kuqedwe ubugebengu emiphakathini yethu.4.2. Uhulumeni ukuphawulile ukukhathazeka okuzwakaliswe ngabathuthi bamalahle abanezinkontileka mayelana nomthelela okungenzeka ube khona ekuhlinzekweni kwamalahle ku-Eskom ngenxa yemiklamo kagesi ovuselelekayo, futhi okungaba nomthelela emathubeni omsebenzi kule mboni. Uhulumeni uzimisele ukuxoxisana ngendlela eyakhayo nalabo abangabaholi beqiniso bemboni yokuthuthwa kwamalahle ngamaloli ukuze kuxazululwe lezi zinkinga.Uhulumeni kumele athathe izinyathelo eziphusile mayelana nokuhlela okuphathelene nokuhlinzeka ngamandla kagesi ukuze kuqinisekiswe ukuphakelwa kukagesi ngendlela esimeme futhi engambi eqolo. Lolu hlelo luthembele ekusetshenzisweni kwemithombo kagesi eyisisekelo (amalahle nenuzi) kanye nemithombo etholakala ngezikhathi ezithile kuphela (ugesi ovuselelekayo kanye negesi yemvelo). Kusobala ohlakeni loHlelo Lwemithombo Kagesi Edidiyelwe lowezi-2016 ukuthi iNingizimu Afrika izoqhubeka nokusebenzisa ugesi wamalahle ngaphansi kohlelo lokusetshenziswa kwemithombo exubile yamandla kagesi.4.3. IKhabhinethi isiphawulile isinqumo seNkantolo Ephakeme yaseNyakatho Gauteng mayelana nesinqumo seNingizimu Afrika sokuhoxisa ubulungu bayo beNkantolo Yezobugebengu Yamazwe Ngamazwe (i-ICC). IKhabhinethi iyaqonda ukuthi iPhalamende njengamanje licubungula ukuthathwa kwezinyathelo ezifanelekile.IKhabhinethi iyasihlonipha isinqumo senkantolo futhi isisungule ithimba elikhethekile elizothuthukisa umkhombandlela wokuqinisekisa ukuthotshelwa kwesinqumo.4.4. Umkhuzi Omkhulu woMbutho Kazwelonke Wezokuvikela waseNingizimu Afrika uMongameli Jacob Zuma ubengamele ukuqhutshwa kwemigubho yesihlanu yoSuku Lokuviliyela Kombutho Wezokuvikela ebibanjelwe eThekwini ngokuhlanganyela nomgubho wokudlula kweminyaka eyi-100 kwacwila umkhumbi i-SS Mendi, obubanjelwe kwelaseBrithani. IKhabhinethi iwathulela isigqoko futhi iyawakhumbula amalungu eButho Labantu Abamnyama BaseNingizimu Afrika alahlekelwa yizimpilo zawo engozini ethathwa njengembi kunazo zonke izingozi zasolwandle emlandweni wezempi weNingizimu Afrika. Lawa ngamadoda anesibindi asabela esicelweni seBrithani sokuba azolekelela empini.4.5. Kulandela ukuhlonzwa ngokuqinisekile kokuhlasela ngamandla kweSilokazane Esicekela Phansi Umbila esibizwa nge-Fall Army Worm, uhulumeni eholwa wuMnyango Wezolimo, Ezamahlathi Nezokudoba uyaqhubeka nokuhlola ukusabalala kwalesi silokazane kanye nomonakalo esesiwudalile, futhi uyaqhubeka nemizamo yokuqwashisa abalimi nokubanikeza ulwazi olunembayo kanye nezindlela zokulawula lesi silokazane kubandakanya nokuqinisekisa ukubhaliswa ngokuphuthumayo futhi ngendlela efanelekile kwamakhemikhali ezolimo.UMnyango ususungule ithimba lokulawula nokulwisana nezinambuzane, elihlangana njalo ngenhloso yokuhlola inqubekelaphambili kanye nemiphumela ngokubambisana nayo yonke iminyango yezolimo yezifundazwe, namalungu emboni yezolimo kanye nezinhlangano zocwaningo. UHlelo LwaseNingizimu Afrika Lokuthathwa Kwezinyathelo Ezisheshayo Zokubhekana Nesimo Esiphuthumayo Sokuhlaselwa Kwezitshalo Yizinambuzane, olwenza umsebenzi wokuhlonza izinambuzane eziwuhlupho, seluqalile ukulwisana nesilokazane esicekela phansi umbila i-Fall Army Worm. Uhulumeni uzoqhubeka nokuxoxisana namazwe angamalungu oMphakathi Wokuthuthukiswa Kwamazwe aseNingizimu ne-Afrika ngenhloso yokuqinisekisa ukuthi zihlala zime ngomumo izixwayiso ezikhishwa kusenesikhathi mayelana nezinkinga ezinjengalezi ezingacekela phansi ezolimo.4.6. IKhabhinethi ibafisela ukululama okusheshayo abagibeli abalimala ngenkathi kungqubuzana izitimela ezimbili e-Rosslyn enyakatho yedolobha lasePitoli futhi idlulisa amazwi okubonga kakhulu kubasebenzi bezimo eziphuthumayo ngokusukumela kwabo phezulu baphuthume bayosiza abalimele.Kumele ubekwe eqhulwini umsebenzi owenziwa yibhodi yophenyo wokwenza uphenyo olunzulu lokucubungula nokuhlonza imbangela yale ngozi nezimo eyenzeke ngaphansi kwaso ukuze kugwenywe izingozi ezinjengalena esikhathini esizayo.5. Imiyalezo yenduduzo nokuzwelana5.1. IKhabhinethi ihlanganyela noMongameli Jacob Zuma ekudluliseni amazwi enduduzo emndenini weJaji u-Essa Moosa, obeyisibonelo esihle kakhulu kwezobulungiswa, osebenzele iNingizimu Afrika ngendlela encomekayo ngaphambi kokuthatha umhlalaphansi njengejaji leNkantolo Ephakeme yaseNtshonalanga Kapa ngowe-2011. Uyokhunjulwa ngokuzinikela kwakhe okukhulu ekugqugquzeleni nasekuvikeleni amalungelo esintu, kanye nokuzinikela kwakhe ekuhlonishweni komthetho. Ngaphambi kokungena kwezomthetho, usebenze njengommeli wamalungelo esintu futhi ehamba phambili ekulwisaneni nokuphulwa komthetho nguhulumeni wobandlululo njengokugqunywa ejele kwabantu ngaphandle kokushushiswa. Futhi ubengomunye wamalungu angabasunguli Benhlangano Kazwelonke Yabameli Bentando Yeningi.5.2. UMongameli Jacob Zuma umemezele uMngcwabo Okhethekile Osemthethweni Ozosingathwa Yisifundazwe kamakadebona womzabalazo osanda kudlula emhlabeni futhi obeyisiboshwa sangaphambilini sase-Robben Island, uMnu Collen Monde Mkunqwana odlule emhlabeni ngesonto eledlule mhla zingama-21 kuNhlolanja 2017. UMnu Mkunqwana ebeyisizukulwane sikaMnu Makhanda Nxele, iqhawe elahola impi yokuhlaselwa kweBrithani e-Grahamstown, umasipala manje osuwethiwe ngegama likaMakana.Imininingwane yomngcwabo izomenyezelwa nguHulumeni Wesifundazwe WaseMpumalanga Kapa.5.3. IKhabhinethi iphinde yadlulisa amazwi enduduzo emndenini ka-Mirriam Tladi, umama weNingizimu Afrika wezokubhalwa kwezincwadi futhi ongumbhali wesifazane wokuqala wamanoveli. Umama uTladi owaklonyeliswa ngendondo ye-Ikhamanga wangena ekubhalweni kwezincwadi phezu kokunqatshelwa ukufunda eNyuvesi YaseWitwatersrand ngaphansi kwezizathu ezicwasayo zobandlululo.5.4. IKhabhinethi ihlanganyela noMongameli Jacob Zuma ekudluliseni amazwi enduduzo emindenini yamalungu amathathu oMbutho Wezokuvikela Wasemanzini WaseNingizimu Afrika kanye nabasebenzi abathathu benkontileka boMnyango Wezemisebenzi Yomphakathi abashone ngesikhathi besebenza esitamukokweni Esizindeni Samasosha eThekwini. Amasosha amathathu ebezama ukusiza abasebenzi boMnyango Wezemisebenzi Yomphakathi abathole ubunzima bokuphefumula emathunjini omhlaba.5.5. IKhabhinethi idlulisa amazwi enduduzo emindenini yabantu abayisikhombisa abashone engozini ebandakanya izimoto eziningi egwaqeni u-R34 phakathi kwe-Vryheid ne-Dundee ngesikhathi kungqubuzana iloli nezimoto ezincane ezimbili.5.6. Imicabango kanye nemithandazo yezwe inomndeni yomfana omncane u-Richard Thole okusolakala ukuthi uphonseke emgodini wemayini ongasasetshenziswa e-Boksburg, ngoMgqibelo. IKhabhinethi ibonga ithimba labatakuli abamatasatasa ngemizamo yoqinisekisa ukuthi u-Richard ubuyiselwa kumama wakhe.5.7. IKhabhinethi ithumela amazwi enduduzo emndenini nakubangani abashonelwa yizihlobo zabo abazithandayo ngesikhathi sezikhukhula esifundazweni saseNyakatho Ntshonalanga, endaweni yase-Rustenburg.6. Imiyalezo yokuhalalisela6.1. IKhabhinethi ihalalisela iNxusa u-Xawier Carrim ngokuqala kwakhe emsebenzini  njengoSihlalo woMkhandlujikelele weNhlangano Yezohwebo Emhlabeni mhla zingama-28 kuNhlolanja 2017. Kungokokuqala ngqa ukuthi isakhamuzi saseNingizimu Afrika siqokelwe kulesi sikhundla futhi lokhu kungokwehlandla lesine kuphela ukuba lesi sikhundla siphathwe yisakhamuzi sase-Afrika.6.2. IKhabhinethi ihalalisela iNkampani YaseNingizimu Afrika Eyengamele Izikhumulo Zezindiza ngokukleliswa ezinkampanini eziyishumi eziphezulu ezilawula izikhumulo lapho izindiza zihamba ngesikhathi emhlabeni jikele, ngokusho kwe-Aviation OAG Worldwide. Isikhumulo Sezindiza Samazwe Ngamazwe i-OR Tambo sithole indawo yesi-8 esigabeni sezikhumulo zamabhanoyi ezinkulu, Isikhumulo Sezindiza Samazwe Ngamazwe SaseKapa sikleliswe endaweni yesi-6 esigabeni sezikhumulo zezindiza ezimaphakathi kanti Isikhumulo Sezindiza Samazwe Ngamazwe i-King Shaka sikleliswe endaweni ye-10 esigabeni sezikhumulo zezindiza ezincane.6.3. IKhabhinethi ihalalisela iMamelodi Sundowns ngokunqoba umqhudelwano we-Super Cup weNhlangano Yebhola Yase-Afrika (i-CAF). I-Sundowns ikhombisile ukuthi iyizingwazi Ezwenikazi lase-Afrika emva kokushaya i-TP Mazembe nge-1-0. Siyathemba ukuthi lokhu kunqoba kuzokhuthaza namanye amaqembu ukuthi ahambe ezinyathelweni zeMamelodi Sundowns.7. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.7.1. Nkz Zanele Monnakgotla oqokwe njengeLungu Elingeyona Ingxenye Yesigungu Seziphathimandla leBhodi Yophiko Lokuqinisekiswa Kwamazinga Nekhwalithi Yempahla.7.2. Abaqondisi Abangeyona Ingxenye Yesigungu Seziphathimandla beNhlangano Yomshwalense Wobungozi Obukhethekile waseNingizimu Afrika, okuyiNkampani Yombuso (i-SOC):a) Nkz Tando Mbatsha (oqashwe kabusha); kanye no-b) Nkz Tshwarelo Moutlane (oqashwe kabusha).7.3. Abaqondisi Abangeyona Ingxenye Yesigungu Seziphathimandla beBhodi Yezokuthuthukiswa Komhlaba Nezolimo:a) Nkz Dumo Motau (oqashwe kabusha);b) Nkz Thembekile Thelma Ngcobo (oqashwe kabusha); kanye no-c) Nkz Gugu Mtetwa.7.4. Mnu TS Mokoena oqashwe njengoMqondisi-Jikelele woMnyango Wezimbiwa.Imibuzo ingaqondiswa ku:Donald LiphokoInombolo yocingo: 082 901 0766 "
Isitatimende Somhlangano weKhabhinethi Wangomhla ziyi-15 kuNdasa 2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/zu/speeches/statement-cabinet-meeting-15-march-2017-16-mar-2017-0000,"1. Izinqumo zeKhabhinethi 1.1. IKhabhinethi iyicubungulile iMibiko Yokwazisa Ngemiphumela Yomsebenzi Wekota Yesithathu yesikhathi esiphakathi kukaMfumfu noZibandlela 2016, eqapha ukuqaliswa kokusebenza koHlelo Lomsebenzi Kahulumeni ngokuhambelana nezimiselo zoHlaka Lokusebenza Okunobuqhinga Kwesikhathi Esimaphakathi kanye noHlelo Lokuthuthukiswa Kwezwe.ONgqongqoshe Bamaqoqo eMinyango Ehlukahlukene, besebenzisa i-GCIS, bazobamba izithangamu zabezindaba ezizosingathwa ngamaqoqo eminyango ukuze bethule izimpumelelo ezizuzwe yiminyango kulesi sikhathi.Amaphuzu asemqoka alandelayo azocaciswa kabanzi ngesikhathi sezithangamu zamaqoqo oNgqongqoshe.a. Uguquko Lwezomnotho1.2. Uguquko Lwezomnotho ludinga ushintsho olunohlonze kakhulu emandleni okukhiqiza ezimboni zikazwelonke eziyingxenye yomnotho waseNingizimu Afrika; ludinga futhi nokushintshwa kwesimo-sifanekiso sokubamba iqhaza kwalabo ababencishwe amathuba ngaphambilini kwezomnotho.1.3. Kulandela esimemezelweni sikaHulumeni sokuthi uzosungula osozimboni abamnyama abayi-100 esikhathini esimaphakathi ukuze kulethwe uguquko lwezomnotho, oSozimboni Abamnyama abangama-27 baxhasiwe kusukela ekusungulweni kwalolu hlelo, futhi abayisishiyagalolunye kubona baxhaswe kuleli kota lonyaka.1.4. Uxhaso lukahulumeni luholele ekutheni kuqagulwe ukuthi utshalomali lomkhakha ozimele luzoba yizigidi ezingama-956 zamarandi futhi kusenjalo kulindeleke ukuba kuvuleke namathuba omsebenzi ayi-1 053. Ngaphezu kwalokho, uxhaso oluphelele lweNhlangano Yokuthuthukiswa Kwezimboni lokuxhasa osozimboni abamnyama lufinyelele kumarandi angamabhiliyoni angu-4.575, kusukela ngekota yokuqala yowezi-2015/16 kuya ekoteni yesithathu yowezi-2016/17.b. Utshalomali 1.5. Emzamweni wokusimamisa amazinga okwethenjwa kwaleli ngabatshalizimali, uHulumeni ngokusebenzisa i-Invest SA usehlonze imiklamo enomthelela ophezulu kakhulu engama-40 esivele ikulungele ukuqaliswa eminyakeni emibili ezayo. Ukwesekwa okuvela eMnyangweni Wezohwebo Nezimboni kuhehe isamba esingamarandi angamabhiliyoni amane kutshalomali lomkhakha ozimele, futhi kungenzeka lokhu kuvikele futhi kusungule imisebenzi elinganiselwa ezi-3 614 ngekota kaMandulo kuya kuZibandlela 2017.Ichweba lezohwebo i-Dube Trade-Port lihehe utshalomali olungamarandi angamabhiliyoni awu-1.3 oluvela emkhakheni ozimele futhi kusenjalo iSizinda Sezomnotho Esikhethekile Sesikhumulo Sezindiza i-OR Tambo sihehe izigidi ezingama-260 zamarandi kutshalomali lomkhakha ozimele.1.6. Imiklamo yezomnotho esungulwe emazingeni osomaqhinga bamazwe ngamazwe ibe nezithelo ezinhle zokukhuphuka kokudayiswa kwemikhiqizo esilungiswe ngokuphelele yakuleli  emazweni angaphandle ngezigidi ezingama-247 zamarandi nokukhuphule isamba sonyaka esiphelele safinyelela kumarandi angamabhiliyoni ama-4.105.1.7. Utshalomali Oluvela Ngqo Emazweni Angaphandle (i-FDI) luyakuqinisekisa ukuthi iNingizimu Afrika isalokhu iyizwe elingaconsi phansi kubatshalizimali. Ukwengezwa kotshalomali lwekota yonyaka yesithathu kwisamba sotshalomali olungenile kuleli kulinganiselwa  kwi-FDI okungenzeka ingene kuleli engamarandi angamabhiliyoni angu-4.55 ikakhulukazi emkhakheni wezamandla kanye namakhemikhali. Lokhu kuzokwenza isamba esiphelele se-FDI okungenzeka ingene kuleli sifinyelele kumabhiliyoni angu-34.892.Izikhulu zikahulumeni zisebenza ngokuzikhandla ukuqinisekisa ukuthi lolu tshalomali alugcini nje kuphela ngokuba yiphupho, kepha lungena ngempela kuleli.1.8. UMongameli Jacob Zuma uzokwethula ngokusemthethweni iSizinda Sikazwelonke Esiqukethe Zonke Izinsizakalo Ngaphansi Kophahla Olulodwa sakwa-Invest SA kusasa ngoLwesihlanu mhla ziyi-17 kuNdasa 2017 oPhikweni loMnyango Wezohwebo Nezimboni ePitoli, e-Sunnyside.c. Ukuthuthukiswa kwamabhizinisi amancane1.9. Njengengxenye yokuqaliswa kokusebenza kuka-30% ‘obekwe eceleni’ wesamba sezindleko zokuthengwa kwezinsizakalo zama-SMME, uMgcinimafa Kazwelonke usebuyekeze iMithethonqubo yoMthetho Wohlaka Lwenqubomgomo Yokubhekelelwa Kwabantu Ababencishwe Amathuba Phambilini Ekuthengweni Kwempahla Nezinsizakalo futhi uphinde wafaka kusomqulu kahulumeni izichibiyelo ngoMasingana 2017.1.10. Kuleli kota lonyaka okubikwa ngalo– uMnyango Wezokuthuthukiswa Kwamabhizinisi Amancane weseke amabhizinisi asemalokishini ayi-1,388 kanye nemiphilandawonye engama-48, ngokuwanikeza izibonelelo zokubakhuthaza.1.11. Uhulumeni kazwelonke kanye nohulumeni bezifundazwe bayasebenzisana ukuvuselela amapaki ezimboni, ukuze beseke amabhizinisi akhona njengamanje futhi kuhehwe namabhizinisi amasha. Sikhuluma nje, iPaki Yezimboni yaseKomani (eMpumalanga Kapa) ihlinzeka izinkampani ezingama-30 ngendawo yokusebenzela futhi iqashe abantu abangama-555, kanti iPaki yaseBotshabelo (eFreyistata) yona yondla izimpilo zabantu abalinganiselwa ezi-10 000.d. Ukuthuthukiswa kwezolimo nezindawo zasemakhaya1.12 Nakuba sesiqalile ukudamba, ngekota yesine yowezi-2016, isomiso ebesezidonse isikhathi eside, kusukela ngowezi-2014,  njengoba ukunetha kwemvula kulethe ithemba elisha emnothweni wethu, umthelela wesomiso usazoqhubeka izinyanga ezimbadlwana impela. Ukubheduka kwakamuva kweSikhonyane Esicekela Phansi Ummbila (i-Fall Armyworm) eLimpopo kuletha ubungozi obusha ezitshalweni.1.13 Kuleli kota lonyaka, amahekthare ayizi-374 299 omhlaba ongasetshenzisiwe ngokwanele alinyiwe emapulazini ngaphansi koHlelo Lwentuthuko kanye Nokuguqulwa Kabusha. Yize bekunesomiso kufezekiswe ama-50% emigomo obekuhloswe ukuba kufinyelelwe kuyona yemikhiqizo yokudla uma kuqhathaniswa namakota amathathu adlulile.1.14 Abantu abayizi-244 073 bahlomulile ezinhlelweni zokuqinisekisa ukuthi kuleli kunokudla okwanele kubandakanya nalabo abaphakelwa ukudla eZikhungweni Zomphakathi Zokuhlinzeka Ngokudla Okunomsoco. UMnyango Wezokuthuthukiswa Komphakathi uthenge ukudla okutshaliwe kwimiphilandawonye yasendaweni engama-43 ngesamba samarandi angu-1 684 238.21 ngokuhambelana neziphakamiso zokuthengwa kwezinsizakalo zasendaweni ngo-75%.1.15 Abafundi abayizi-6 784 179 abaphuma ezikoleni zamabanga aphansi kanye naphakeme eziyizi-10 300 (quintile 1-3) bahlomulile oHlelweni Lukazwelonke Lokondliwa Kwabafundi Ezikoleni. Abahlinzeki bezinsizakalo abayizi-5 408 (Imiphilandawonye Ezinze Emiphakathini eyi-1 142, ama-SMME ayizi-3 112 kanye nezitolo ezinkulu eziyi-1 154) basayinde izinkontileka zokuphakela ngemikhiqizo yokudla ezikoleni. Intsha eyizi-541 121 kanye nabesifazane abayizi-291 304 bahlomulile ezinhlelweni zokungenelela eziqaliswe ezindaweni zasemakhaya kuleli kota lonyaka.e. Ingqalasizinda Amandla kagesi1.16 Iyizi-46 382 imizi exhunywe kwisikhungo sikagesi sikazwelonke, noma kwizikimu ezincane zokuphakela ngogesi kanti futhi imizi eyizi-2116 ixhunyiwe kwezobuchwepheshe obungaxhumene nesikhungo sikagesi sikazwelonke. Ngaphezu kwalokho imizi eyizi-141 191 ehlwempu yasezindaweni ezisemakhaya ithole ukufinyelela kugesi wamahhala oyisisekelo. Ukwakhiwa Kwesikhungo Sikagesi Odidiyelwe saseNwaabe sekuphothuliwe.1.17 UMnyango Wezamandla ukuphothulile ukuthengwa kwezinhlelo zagesi welanga ozosetshenziswa ngamakhaya eziyizi-31 100 ukuze zixhunywe, bese ziqala ukusebenza (ekubeni bekuhloswe ukuba kufinyelelwe emgomweni wonyaka oyizi-20 000). Ukufakwa kwazo kuzoqala ngekota yesine.1.18 Uhulumeni uqhubekile nokuqinisekisa ukusetshenziswa koHlelo Lwabakhiqizi Bagesi Abazimele (i-IPP) olunezimpumelelo ezilandelayo: (i) ukufaka utshalomali lwamarandi angamabhiliyoni angama-201 oHlelweni lwe-IPP Evuselelekayo; (ii) Uhlelo Lukagesi Ovuselelekayo selufaka ugesi ongamamegawathi ayizi-3 175MW eSikhungweni SagesiSikazwelonke; (iii) imemorandamu yolwazi lomklamo we-IPP yegesi isiphothuliwe futhi neSicelo Sesiphakamiso sizokhishwa ngaphambi kokuphela konyaka wezimali omusha; futhi (iv) ugesi ongama-900MW wathengwa kwi-IPP yamalahle.Ukuhanjiswa Kwengqalasizinda Yezikole Esheshayo1.19 Ngenhloso yokuqeda ukusalela emuva kwengqalasizinda ezikoleni zasezindaweni ezisemakhaya: isibonelelo sezikole esisodwa siphothuliwe, esixhaswe ngoHlelo Olukhethekile Lokuhanjiswa Kwengqalasizinda Yezikole Esheshayo, izikole ezingama-389 zithole amanzi, izikole ezingama-57 zithole ugesi kanti izikole eziyi-157 zihlinzekwe ngokuthuthwa kwendle okuphucukile.Ngaphezu kwalokho lokhu okulandelayo kwabelwa izikhungo eziqalisa ukusebenza: imiklamo yokwakha izikole engama-293; imiklamo yokufaka amanzi ezikoleni engama-959; imiklamo yokufaka ugesi engama-535 kanye nemiklamo yokuthuthwa kwendle engama-585.Ingqalasizinda Yezempilo1.20. Inqubekelaphambili ekuqedeni ukusalela emuva kwengqalasizinda ezikhungweni zezempilo ibandakanya: inqubekelaphambili ekulungisweni kwengqalasizinda yemitholampilo engama-70 kanye neZikhungo Zezempilo Zomphakathi, izibhedlela eziyi-18 kanye nezikhungo zezempilo ezingama-67 ezifundeni lapho kulingwa khona uMshwalense Wezempilo Kazwelonke. Ukwakhiwa kweMitholampilo emithathu kanye Nezikhungo Zokunakekela Umphakathi ezintathu kuphothuliwe; kanti futhi ukwakhiwa kweZikhungo Zokunakekelwa Kwezempilo Zomphakathi kuyaqhubeka.Amanzi kanye Nokuthuthwa Kwendle1.21. Imizi eyizi-29 626 ixhunyelwe amanzi aphuma kumpompi ngale kota engaphansi kobuyekezo. Ukwakhiwa kwesikhungo sokuhlanza amanzi saseNcora kanye nepayipi lamanzi elisuka eKalahari East liyofinyelela e-Mier sekuphothuliwe; akusensuku zatshwala uphothulwe umsebenzi wokwakhiwa kweJozini Pongolapoort kanye neDamu lase-Gariep. Ngaphezu kwalokho imiklamo engama-98 yokuthuthukiswa kwamanzi kanye nemiklamo engama-51 yokuthuthwa kwendle isiphothuliwe.1.22. Imizi eyizi-611 360 ihlinzekwe ngezinsizakalo zokuthuthwa kwendle kanti futhi imizi eyizi-20 599 ithole ukusizakala ngaphanzi kweSibonelelo Sengqalasizinda Yemizi Esezindaweni Ezisemakhaya ukuqeda ukusalela emuva kokuthuthwa kwendle: amabhakede okuthutha indle ayizi-1 405 asusiwe esikhundleni sawo kwafakwa uhlelo lokuthuthwa kwendle olusezingeni elifanelekile ezindaweni zokuhlalisa abantu ezihlelekile.f. EzeMfundo1.23. Ekupheleni kukaLwezi 2016 – u-89% (okungabafundi abayizi-4 107 kwabayizi-4 612) wabafundi abazuze iziqu ngosizo lweFunza Lushaka abafanelekile ukufakwa ezikoleni ngowezi-2016 bese befakiwe ezikoleni, okuwukukhula kwesibalo ngama-2% uma kuqhathaniswa nekota edlule futhi lokhu kungaphezulu ngama-4% komgomo wonyaka obekuhloswe ukufinyelela kuwona.1.24. Umkhandlu Wothisha waseNingizimu Afrika ukwazile ukukhuphula isibalo sothisha abazimisele ukubamba iqhaza oHlelweni Lokuqhuba Ukuphathwa Kokuthuthukiswa Komsebenzi Wokufundisa siye esibalweni sothisha abayizi-6 572.1.25. Kusukela kuqaliswe ukusebenza kweqhinga lokubuyisa izimali zeSikimu Sikazwelonke Sokuxhasa Abafundi Ngosizo Lwezimali, ukuqoqwa kwezimali njalo ngenyanga kukhuphukile ngenxa yezinhlelo ezinhlobonhlobo ezisunguliwe kanti futhi kuze kube manje izigidi ezingama-268.4 zamarandi seziqoqiwe uma kuqhathaniswa nomgomo wonyaka obekuhloswe ukufinyelela kuwona oyizigidi ezingama-285 zamarandi.1.26. Uhlaka Lokusebenza Loxhaso Lwamanyuvesi olubuyekeziwe seluphothuliwe futhi kuzoboniswana ngalo nomkhakha wamanyuvesi ngaphambi kokuba lushicilelwe.1.27. Bayizi-14 077 abasebenzi abaqeqeshelwe umsebenzi wobuchwepheshe bezandla (ama-artisan) abahloliwe futhi bahlinzekwa ngezitifiketi nguMgwamanqa Kazwelonke Wokuhlolwa Kwama-artisan, i-National Artisan Moderation Body.  g. EzeMpilo1.28. Ukuzivikela kuwumgogodla wemizamo yomkhakha kahulumeni wokunqanda isandulela-ngculaza kanye nengculaza. Njengengxenye Yokwelulekwa Nokuhlolelwa isandulela-ngculaza, abantu bayizi-3 022 988 bahlolelwe isandulela-ngculaza, uma kuqhathaniswa nomgomo obubekelwe ikota yesithathu okuyizi-2 500 000.1.29. Amakhondomu abantu besilisa ayizi-221 201 467 kanye namakhondomu abesifazane ayizi-6 403 730 asatshalalisiwe uma kuqhathaniswa nomgomo obubekelwe ikota yesithathu okuyi-150 000 000 nezi-4 500 000 ngokwehlukana. Ukusokwa kwabantu besilisa ngokwezempilo abayizi-155 188 kwenziwe, uma kuqhathaniswa nomgomo obubekelwe ikota ngayinye okuyizi-250 000.1.30. Izinga lempumelelo yokwelashwa kweziguli ezintsha eziphethwe yisifo sofuba (i-TB) libe ngama-84.2%, okuyizinga elingaphezulu komgomo obubekelwe  ikota yesithathu ongama-84%.1.31. Ngekota yesithathu bangama-66.3% abesifazane abakhulelwe abahambele izikhungo zezempilo ngaphambi kwamasonto angama-20 bekhulelwe, nokwedlule umgomo obubekelwe ikota, ongama-63%.       1.32.  IKhabhinethi ikugunyazile ukusungulwa kweKomidi loNgqongqoshe, nelizoholwa njengosihlalo walo nguNgqongqoshe Wezemisebenzi Kahulumeni kanye Nokuphathwa kwayo, ukuze licubungule izinqumo maqondana nezimo ezibekiwe zemisebenzi, njengalokhu: ukukhushulwa kwamaholo kwaminyaka yonke, amazinga omholo, amabhonasi okuklomelisa umsebenzi omuhle, izibonelelomali zokukhuthaza abasebenzi kanye nemihlomulo yempesheni. IKhabhinethi iphinde yagunyaza ukuthi kuthuthukiswe iNqubo Yokuqaliswa Kwezivumelwano Zezingxoxo emkhakheni kahulumeni ukuze kuqinisekiswe inqubo esobala yokuxoxisana phakathi kwezinhlaka zikahulumeni futhi ebandakanya ababambiqhaza ngokufanelekile.Lokhu kwakha uhlaka olusebenza kahle lokuqinisekisa ukuthi ziyahambelana izimo zokusebenza zabasebenzi emikhakheni ehlukahlukene yemisebenzi kahulumeni kanye nokuqinisekisa ukuthi isabelomali kanye nemithelela ebanzi yezomnotho kuyacutshungulwa lapho kukhushulwa imihlomulo yabasebenzi.1.33.  Uhlelo Lukahulumeni Lokusebenza ludlale indima ebaluleke kakhulu ekukhuleni kwe-GDP njengoba lokhu kubonakala ezibalweni ze-GDP ezikhishwe ngabeSikhungo Sokwenziwa Kwezibalo saseNingizimu Afrika (i-Statistics South Africa). Ngokweseka uHlelo Lokuthuthukiswa Kwezwe, uHlelo lwezwe Olunamaphuzu Ayisishiyagalolunye lubalula izinhlelo ezithile zokungenelela ngenhloso yokukhulisa kanye nokuguqula umnotho, ukuvula amathuba omsebenzi kanye nokuheha utshalomali.Izinto ezibe namagalelo amakhulu amahle kube ezohwebo, imboni yezokudla kanye nezindawo  zokulala kanjalo nezezimali, ukuthengiswa kwezindlu kanye nezinsizakalo zamabhizinisi, okukhuphuke ngama-2.1% nama-1.6% ngokwehlukana. Umkhakha ngamunye ube negalelo elingu-0,3% ekukhuleni kwe-GDP.2. Ukuqaliswa kwezinhlelo zikaHulumeni 2.1 IKhabhinethi ihlanganyela nePhini LikaMongameli u-Cyril Ramaphosa ekwamukeleni ukugunyazwa ngokuphelele kwesivumelwano somholo ophansi okwavunyelwana ngaso phakathi kwabasebenzi, uhulumeni kanye nabamabhizinisi ngaphansi kwesandla seKomidi Labaphathi Bezinhlaka ze-NEDLAC.Lesi sigunyazo siyigxathu elibalulekile ohlelweni lokuqalisa isivumelwano soMholo Ophansi Kazwelonke  esizoqeda impicabadala “yabasebenzi abahlwempu” futhi sivumele abasebenzi ukuba bahlinzekele izidingo zansukuzonke zemindeni yabo. Lokhu kuzonweba izibonelelo zikahulumeni zifinyelele nakubantu abantekenteke kakhulu emphakathini wethu futhi kuyasisiza ukuba sikwazi ukwakha umphakathi obandakanya umuntu wonke.2.2 Uhulumeni uyabuvikela ubuqotho beziqu kanye nohlelo lwemfundo ephakeme. Isimemezelo sikaNgqongqoshe Wezemfundo Ephakeme Nokuqeqesha mayelana nezinyathelo ezizothathelwa abantu abaneziqu mbumbulu, kubandakanya nokubashushisa kanjalo nokudalula amagama abo kuzokuba negalelo ekuqedeni ukwanda nokusabalala kweziqu zomgunyathi emphakathini.Kusukela ekupheleni kukaMasingana 2017, iziqu eziyi-1 276 (iziqu zikazwelonke ezingama-444 kanye neziqu zasemazweni angaphandle ezingama-832) ziqoshiwe ohlwini lakwa-SAQA lweziqu mbumbulu – nalapho kunezitatimende ezifungelwe ezingama-78 eziphothuliwe ukuze zidluliselwe koKlebe ukuze bashushiswe labo abaphule umthetho.Njengengxenye yesinyathelo sokulawula, i-SAQA izoqopha amagama abantu abanezitifiketi mbumbulu kwiwebhusayithi yayo.2.3. IKhabhinethi ithokozile ngokuthi inombolo yamahhala kahulumeni kazwelonke yokulwisana nokukhwabanisa iyasiza ukuhlonza izigameko zokukhwabanisa. Kusukela mhla zingama-31 kuMasingana kulo nyaka, izikhalo eziyizi-18 778 zidluliselwe eminyangweni kahulumeni kanti futhi sekuhlinzekwe ngemibiko yenqubekelaphambili eyenziwe ezikhalweni eziyizi-17 249. Angama-90% amacala asephothuliwe kanti izikhulu eziyizi-3 600 zitholwe zinamacala okungaziphathi kahle phakathi kowezi-2004 kanye noMasingana 2017.Iningi labasebenzi bakahulumeni lithembekile futhi liyaqhubeka nokuhambisa izinsizakalo kanye nokwenza imisebenzi yalo.2.4. Kolunye uhlelo olukhulukazi lokulwisana nenkohlakalo, uhulumeni usethathe isinyathelo sokuqinisekisa ukuthi abasebenzi bakahulumeni bayavinjelwa ekwenzeni ibhizinisi neminyango kahulumeni kanye nezinye izinhlaka zombuso. Isikhathi ebesibekelwe abasebenzi bakahulumeni ukuba badalule imisebenzi yabo ngaphansi kwemithethonqubo yowezi-2016 yezemisebenzi kahulumeni siphele mhla zingama-31 kuMasingana 2017. Mhla lu-1 kuNhlolanja 2017, labo basebenzi abebenza ibhizinisi nezikhungo zombuso kumele ngabe basulile kulawo mabhizinisi abo, noma-ke basule ezikhundleni zabo emkhakheni  kahulumeni.UMnyango Wezemisebenzi Kahulumeni kanye Nokuphathwa Kwayo njengamanje umatasa ngokuqoqa ulwazi maqondana nabasebenzi bakahulumeni abahlulekile ukuthobela imithethonqubo emisha. Uma lolu hlelo seluphothuliwe, izinqubo zokuqondiswa kwezigwegwe zizothathelwa bonke labo abahlulekile ukuthobela umthetho.3. Izindaba ezisematheni 3.1. IKhabhinethi iyadabuka kakhulu ngexhala nokukhathazeka okubangelwe wungabazane oluphathelene nokukhokhwa kwezibonelelomali kubahlomuli. Thina singuhulumeni onakekelayo futhi izidingo zabantu bakithi sizibeke eqhulwini. Sisonke sisebenzela ukuqinisekisa ukuthi abahlomuli bezibonelelomali zikahulumeni abazitholi bebhekene nengwadla ngenxa yalezi zigameko ezimbi ebezingalindelekile.3.2. IKhabhinethi iyabaqinisekisa abantu baseNingizimu Afrika ukuthi iphezu kwalo lolu daba emazingeni aphezulu kakhulu. Sikugunyazile ukusungulwa kweThimba LoNgqongqoshe elakhiwe ngoNgqongqoshe abalandelayo: uNgqongqoshe Ehhovisi likaMongameli obhekene Nezokuhlela, Ukuqapha Nokuhlola (umhlanganisi wekomidi), uNgqongqoshe Wezokuthuthukiswa Komphakathi, Owezezimali, Owezesayensi Nobuchwepheshe, Owezasekhaya, Owezokuxhumana kanye Nezinsizakalo Zeposi kanye Nowezokuvikeleka Kombuso.Ithimba LoNgqongqoshe ligunyazwe ukuba libhekane nalokhu okulandelayo:Kulandela isinqumo seNkantolo YoMthethosisekelo – ukucubungula iziphakamiso ngenhloso yokuqinisa imibandela yokusebenza kanjalo nokuqinisekisa ukuthi labo abenze okuphambene nenqubo elungileyo bayaphendula futhi bayajeziswa (ngokushesha) ngokuhluleka kwabo ukwenza umsebenzi  kanye nokuhlonza isikhathi esifanelekile senqubo ezolandelwa okwesikhashana ngesikhathi soguquko;Ukuqinisekisa ukukhokhwa kwezibonelelomali zikahulumeni kusukela ngomhla lu-1 kuMbasa 2017;Ukufuna iseluleko sezomthetho maqondana nokuthi kungalunga yini ukuba uMbuso uthathe izinyathelo zomthetho ezengeziwe, ikakhulukazi ekubhekaneni nokuziphatha ngendlela enokwephula umthetho nengafanelekile;Ukubuyekeza ukuziphatha kweSikhungo Sezibonelelomali Zomphakathi saseNingizimu Afrika, ikakhulukazi maqondana nekhono laso lokwenziwa komsebenzi kanye nokuphatha kanye nokwenza isincomo;Ukusungula uhlelo lokubhekana nezimo ebezingalindelekile; kanyeNokuqhamuka nohlelo olubanzi lwangaphakathi emnyangweni lokukhokhwa kwezibonelelomali ngaphandle kokusebenzisa inkampani yangaphandle.3.3. IKhabhinethi ikwamukela ngezandla ezifudumele ukuzimisela kanye nokusebenza ngobuchule koMbutho Wamaphoyisa aseNingizimu Afrika kanjalo nokungena kwemiyalezo ilandelana yokweseka umndeni kanye nezakhamuzi ezasukumela phezulu ngobuningi zafaka isandla emizamweni yokuthola  uSana uSiwaphiwe Mbambo. Lokhu kuyabonisa ukuthi uma thina njebantu baseNingizimu Afrika sisebenza ngokubambisana singenza umehluko ezimpilweni zalabo abantekenteke kakhulu.UMongameli Jacob Zuma usethembisile ukuthi uHulumeni uzothatha isinyathelo esibonakalayo ukuqeda ubugebengu kuMasipala Wendawo yakwaMhlabuyalingana enyakatho yesifundazwe saKwaZulu-Natali, obudala ukubhekana ngeziqu zamehlo phakathi kwabantu baseNingizimu Afrika kanye nabantu baseMozambique.IKhabhinethi ihlanganyela noMongameli ekunxuseni imiphakathi yendawo yakwaMhlabuyalingana kanye nomasipala abayizungezile baseMkhanyakude, Hlabisa nowaseJozini ukuba bavuselele ithemba labo emaphoyiseni futhi basebenzisane nawo ukuqeda ubugebengu basemngceleni, ikakhulukazi ukudunwa kwezimoto endaweni.Iminyango kazwelonke, ikakhulukazi oWamaphoyisa, Ezokuvikela, Ezokuvikeleka koMbuso, Ezasekhaya, Ezokuthuthukiswa Komphakathi kanye neminye izokwenza ukungenelela okuqinile emva kokuhambela kukaMongameli kuleya ndawo, esebenzisana nohulumeni wesifundazwe kanye nomasipala.3.4. Yize izingxenye zezwe zithole izimvula ebezilindelwe ngamehlo abomvu nalapho amazinga okugcwala kwamadamu ekhombisa ukuthuthuka okukhulu njengoba amanye egcwele phama, isomiso esinenkani eNtshonalanga Kapa sibi kakhulu nakuba kukhona amaqhinga asetshenziswayo okonga amanzi.Izingxoxo phakathi kweminyango yemikhakha kazwelonke kanye neyezifundazwe kanjalo nomasipala ziyaqhubeka emzamweni wokunciphisa umthelela wesomiso. Amanzi asalokhu eyinsiza eyivela kancane eNingizimu Afrika kanti bonke abasebenzisi bamanzi – emakhaya nasemabhizinisini bayanxuswa ukuba baqhubeke nokusebenzisa amanzi ngendlela eyongayo.3.5. IKhabhinethi ihlanganyela noMongameli Jacob Zuma ekuhalaliseleni uMongameli Nana Addo Akufo-Addo weRiphabhulikhi yaseGhana maqondana nomgubho oyingqophamlando weminyaka engama-60 i-Ghana yathola uzimele-geqe obungomhla ziyi-6 kuNdasa 2017.3.6. IKhabhinethi ihlanganyela noNgqongqoshe Wezokuxhumana ekubungazeni izintatheli zaseNingizimu Afrika ezidle umhlanganiso emcimbini wokuKlonyeliswa Kwalabo Abavelele Emkhakheni Wabezindaba esifundeni se-SADC. Izindondo ziqhakambisa ubungqaphambili kwezobuntatheli futhi zigqugquzela abasebenzi bemithombo yezindaba basemazweni angamalungu ukuba bethule izindaba ezithinta isifunda ngezinhloso zokukhuphula ukubambisana nokusebenzisana. Abemithombo yezindaba baseNingizimu Afrika bayamenywa ukuba bahambise imingenelo yabo oMncintiswano Wabavelele Emkhakheni Wabezindaba Esifundeni se-SADC wezi-2017, ngaphambi kosuku lokuvala mhla zingama-20 kuNdasa 2017.3.7. IKhabhinethi lithiwe fahla fahla maqondana nenqubekelaphambili kanye namalungiselelo Emigubho Yekhuluminyaka lika-O.R Tambo yowezi-2017 ngaphansi kwendikimba ethi: “Impilo kanye Nokhondolo luka-O.R Tambo”. Uhlelo lonyaka wonke ezweni jikelele lwemisebenzi yokuqwashisa, yokufundisa, yokugubha kanye nokuhlonipha luzoholela emigubhweni ephelele yekhuluminyaka ezokuba mhla zingama-27 kuMfumfu 2017, bese iphothulwa ngasekuqaleni kukaZibandlela 2017 ngedili lomculo eliyokuba seMbizana, e-Wild Coast Casino. Le ngxoxompikiswano kazwelonke ezothatha unyaka wonke iqinisekisa iqhaza elikhulu eladlalwa ngu-O.R Tambo emzabalazweni wenkululeko kanye nokutholwa kwenkululeko kanye nentandoyeningi labantu.Zonke izinsuku Zikazwelonke kanye Nezezikhumbuzo zowe-2017 zizosetshenziswa njengezinkundla Zemigubho Yekhuluminyaka lika-O.R Tambo. IKhabhinethi inxusa yonke imikhakha ukuba ihambelanise izinhlelo zayo kanye nokuqukethwe yizona nendikimba kanye nezinjongo Zemigubho Yekhuluminyaka lika-O.R Tambo.4. Imiyalezo yokuhalalisa4.1. IKhabhinethi ihalalisela uNgqongqoshe Wezemvelo, u-Edna Molewa‚ ozoqokwa njengoShansela wokuqala weNyuvesi Yesayensi Yezempilo iSefako Makgatho.4.2. IKhabhinethi iyabahalalisela ososayensi abasebancane baseNingizimu Afrika abayisihlanu abakhethwe yiSikole Sezesayensi saseNingizimu Afrika, abazohlanganyela nabanye ososayensi abasebancane abangama-400 abavela emazweni angama-76 abakhethiwe ukuba babambe iqhaza eMhlanganweni walo nyaka wama-67 Wezingcithabuchopho zeLindau Nobel Laureate e-Lindau, e-Germany. Abaqokiwe yilaba, uDkt Hlamulo Makelane, waseNyuvesi yaseNtshonalanga Kapa; u-Frederick Malan, waseNyuvesi yasePitoli; uFuneka Nkosi, waseNyuvesi yase-Witwatersrand; u-Retha Peach, waseNyuvesi yaseNyakatho-Ntshonalanga, kanye noDkt Mark Williams-Wynn, waseNyuvesi yaKwaZulu-Natali. Umhlangano uzobanjwa kusukela mhla zingama-25 kuya kumhla zingama-30 kuNhlangulana 2017 nalapho kulindeleke izingcithabuchopho ezingama-31 ukuba zibambe iqhaza.4.3. IKhabhinethi ihalalisela ithimba labesifazane bodwa labacwaningi abavela eNyuvesi yaseKapa, behambisana no-Gasnat Shaboodien kanye no-Sarah Krause, kanjalo nabacwaningi abavela e-Italy abavundulule isakhi sofuzo esiphathelene nesifo senhliziyo. Le ngqophamlando yokuvundululwa yesakhi sofuzo kwezokwelapha kungenzeka ikhuphule amathuba okuvimbela ukushona kwabantu abangamakhulukhulu minyaka yonke ngenxa yezifo ezihlobene nenhliziyo .4.4. Umnyango Wezemidlalo Nokungcebeleka eNingizimu Afrika kanye noPhiko Lwezokuqoqwa Kwezimali lwaseNingizimu Afrika baklonyeliswe ngokubambisana ngeNdondo Yebhodi Yezilimi Ezihlukahlukene zaseNingizimu Afrika esigabeni soMkhakha Kahulumeni/Womphakathi. Bathole lo mklomelo ngenhloso yokubathulela isigqoko nokuhlonipha umsebenzi wabo embhidlangweni wokugqugquzela ubuliminingi eNingizimu Afrika.4.5. Ukudluliswa ngempumelelo kwesihlalo sekhomishana yeNhlangano Yamazwe aseAfrika sisuka kuDkt Nkosazana Dlamini-Zuma siya ku-Moussa Faki Mahamat wase-Chad. IKhabhinethi imfisela okuhle nokumhlophe.4.6. IKhabhinethi ihalalisela Amajita ngokudlala kwawo ngendlela encomekayo emncintiswaneni Wabaneminyaka engaphansi kwama-20 Wendebe Yamazwe ase-Afrika, eZambia. Afinyelela emidlalweni eyandulela owamanqamu kanti ngokwenza njalo atholela iNingizimu Afrika indawo emidlalweni yeNdebe Yomhlaba ye-FIFA Yabangaphansi Kweminyaka Engama-20 yowezi-2017 ezosingathelwa e-South Korea.5. Amazwi endunduzo kanye nezilokotho ezinhle 5.1. IKhabhinethi idlulisa amazwi enduduzo emndenini nakubangani balabo abalahlekelwe ngabathandiweyo babo emililweni ebhubhise imijondolo edolobheni laseKapa, okushiye dengwane izinkulungwane zabantu.Uhulumeni usegxumeke amatende amakhulukazi amabili ukuze agqugquzele ukubhaliswa kwalabo abalahlekelwe womazisi babo nezincwadi ezibalulekile, futhi wahlinzeka ngamahholo amane okuhlalisa labo abasale dengwane, nalapho izidingo-ngqangi ezifana namanzi kanye nokudla zitholakala khona.Iminyango kahulumeni enhlobonhlobo isingenelelile ukuze ilekelele futhi ihlinzeke ngezinsizakalo ukunciphisa umthwalo kule miphakathi.IKhabhinethi ibonga izinhlangano zosizo kanye namavolontiya asiza ngemisebenzi yokuhlangula abantu kule ndawo.5.2. IKhabhinethi ifisela futhi ingqalabutho eyalwisana nobandlululo u-Winnie Madikizela-Mandela okwelulama okusheshayo njengoba engeniswe esibhedlela, futhi inxusa isizwe ukuba simbeke, yena nomndeni wakhe, emicabangweni nasemikhulekweni yaso kulesi sikhathi.5.3. IKhabhinethi ihlanganyela noMongameli Jacob Zuma ekufiseleni ingqalabutho yomzabalazo u-Ahmed Kathrada ukululama okusheshayo njengoba engaphilile kahle emzimbeni. Ungomunye wezishoshovu ezintathu ezisawadla anhlavana ezazethwese Icala Lokuvukela Umbuso lase-Rivonia futhi sinxusa isizwe ukuba simbeke, yena nomndeni wakhe, emicabangweni nasemikhulekweni yaso kulesi sikhathi.Imibuzo:Mnu Donald LiphokoInombolo yokuxhumana: 082 901 0766 "
Isitatimende somhlangano weKhabhinethi wangomhla zingama-29 Ndasa 2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-29-ndasa-2017-30-mar-2017-0000,"1. Ukuqaliswa kokusebenza Kwezinhlelo Zikahulumeni Ezisemqoka1.1. UMongameli Jacob Zuma uzobiza iNgqungquthela yesithathu kaMongameli Yohulumeni Bezindawo kusukela mhla ziyisi-6 kuya mhla ziyisi-7 kuMbasa 2017 ngaphansi kwendikimba ethi “Ukuguqula Izindawo ZikaMasipala ukuze Kuqinisekiswe Ukuthuthukiswa Komphakathi Nomnotho Okunohlonze”.Ingqungquthela izogxila ekuqiniseni uhlelo lohulumeni bezindawo njengengxenye yesigaba sesibili sohlelo Lokubuyela Emasisweni. Ngaphezu kwalokho, izobhekana nokungabi khona kobulungiswa kwezokuhlaliswa kwabantu kanye nokuhlaliswa kwabo ezindaweni ezingakulungele kahle ukuhlalisa abantu, okuyinto eqhubekayo nokuba nomthelela ezimpilweni zabo.Eminye imikhakha ibandakanya: ukwakha imiphakathi ekwaziyo ukubhekana nezimo ezinzima ukuze kugwenywe futhi kuncishiswe umthelela wezinhlekelele; kanye nokwenza izivumelwano zikahulumeni wonkana ngenhloso yokuqhubela phambili ukuthuthukiswa komphakathi nomnotho okunohlonze ukuguqulwa ngokuqinile kwezenhlalakahle kanye nezomnotho ezingeni lohulumeni bezindawo.Uhulumeni wendawo ungumsebenzi womuntu wonke – iKhabhinethi inxusa ababambiqhaza bakahulumeni nabazimele, izinhlangano zomphakathi kanye nomphakathi wosomabhizinisi wonkana ukuba basekele ngokuphelele izinhlelo okuhloswe ngazo ukweseka omasipala.1.2. INgqungquthela yesithathu Yezokuvakasha Yohulumeni Bezindawo izobanjwa kusukela mhla zi-3 kuya kumhla zi-4 kuNdasa 2017 e-Emperors Palace, eGauteng ngaphansi kwendikimba ethi: “Ukuhlela ezokuvakasha kuwumsebenzi womuntu wonke.” Ingqungquthela izogxila ekukhuliseni ezokuvakasha ezweni ngokudidiyela ukukhula kwezomnotho kwazo zonke izifundazwe nomasipala kanye namaqhinga ezentuthuko.1.3. Inhlangano Yezamapaki Kazwelonke yaseNingizimu Afrika (i-SANParks) izosingatha iNgqungquthela Yotshalomali Lwezokuvakasha ngomhla zi-4 kuMbasa 2017, ezogxila emathubeni amasha otshalomali angama-55. Eminyakeni eyi-15 edlule, i-SANParks isibe nenqubekelaphambili yokukhuphula isibalo sezinsebenziswano Zokubambisana phakathi Kukahulumeni Nomkhakha Ozimele, ezifaka phakathi imiklamo eminingi enhlobonhlobo, kubandakanya izindawo zokulala, izitolo zokudla, imisebenzi yezitolo zezimpahla, isikhumulo sezindiza saseSkukuza kanye Nomzila Wemoto Ehamba Ngozingi yase-Table Mountain.1.4. UMongameli Jacob Zuma, njengoSihlalo weKomidi Lezinhloko Zemibuso maqondana Nethimba Eliseqophelweni Eliphezulu LeNhlangano Yezizwe (i-UN) Kwezamanzi, uvule ngokusemthethweni iNgqungquthela kanye Nombukiso WeNhlangano Yezizwe Wosuku Lwamanzi Emhlabeni waphinda futhi wethula Noshicilelo lwe-17 loMbiko we-UN Wokuthuthukiswa Kwamanzi Omhlaba, ogxile endimeni esemqoka yokuphathwa kwamanzi asesetshenzisiwe ukuze kuqinisekiswe iminotho enomdlandla, imiphakathi enohlonze futhi ekwaziyo ukubhekana nezimo ezinzima kanye nokugcinwa kwemvelo isesimweni esihle emhlabeni wonke jikelele.IKhabhinethi iyasamukela isethembiso esenziwe yiThimba Eliseqophelweni Eliphezulu Kwezamanzi sokusebenzisana kakhulu nabo bonke ababambiqhaza ukuqinisekisa ukuthi izinjongo ezihlobene namanzi ze-Ajenda yowezi-2030 nangale kwayo ziyafezekiswa.IziNjongo Zentuthuko Esimeme zibandakanya injongo yokuqinisekisa ukuthi wonke umuntu uyakwazi ukufinyelela amanzi aphephile ngonyaka wezi-2030, nokwenza amanzi indaba esemqoka kakhulu empini yokuqedwa kobubha obunamandla. Amanzi kanye nokuthuthwa kwendle kungumongo wentuthuko esimeme, kusemqoka futhi ekuphileni kwabantu kanye nakwezemvelo.1.5. ISizinda Sikahulumeni Kazwelonke Esifaka Konke esethulwa nguMongameli uZuma ngomhla ziyi-17 kuNdasa 2017 sesiyasebenza manje futhi sesivulelwe ukwenza ibhizinisi kubona bonke abatshalizimali. Sisebenza njengentuba yokungena kanye nesilulu sokukhishwa kwemisebenzi yeminyango exhumene ekuhlinzekeni ngezinsizakalo ezigxilisiwe kanye nezongoti kulabo abafuna ukuqala ibhizinisi noma ukutshala imali eNingizimu Afrika. Zonke lezi zinsizakalo seziyatholakala manje ngaphansi kophahla olulodwa.1.6. UMongameli Jacob Zuma usenwebe ukufinyeleleka kweKomidi loNgqongqoshe Abahlukahlukene (i-IMC) maqondana Nokufuduka Kwabantu ngokubandakanya bonke oNdunankulu Bezifundazwe kanye neNhlangano Yohulumeni Bezindawo yaseNingizimu Afrika (i-Salga) njengamalungu.Lokhu kuzoqinisekisa ukugxila okudidiyelwe kuzo zonke izingxenye zokufuduka kwabantu kubandakanya nenqubomgomo yokufuduka kwabantu yaseNingizimu Afrika, izindlela imikhakha enhlobonhlobo engasebenzisana ngazo nohulumeni ukukhuthaza ukufuduka kwabantu okuhlelekile kanye nokuqiniswa kobudlelwano obuhle phakathi kwezakhamizi kanye nabantu bokufika kuleli.1.7. Njengoba siyiphetha iNyanga Yamalungelo Abantu iKhabhinethi ibonga abantu baseNingizimu Afrika abahlanganyele emigubhweni yezwe ngoSuku Lwamalungelo Abantu, ehloniphe amaqhawe ethu omzabalazo alwela amalungelo amaningi esiwathokozelayo namuhla. Lokhu kubandakanye nokugujwa kweminyaka engama-40 kusukela uBantu Steve Biko ashona.Ukugujwa kwamaqhawe ethu kazwelonke kuqinisekisa ukuthi intsha yethu kanye nezizukulwane zakusasa bayazi futhi bayaqonda ngegalelo lawo kanye nalokho ayekumele.1.8. Sizibonele ukukhuphuka okwethusayo kwesibalo sezehlakalo zokucwasana, ezibuyisela emuva konke esesikuzuzile njengezwe elibuswa ngentando yeningi labantu.Kufanele sizigqaje ngokuthi siphila ezweni eliqhakambisa amalungelo abantu kanye nesithunzi sabo. Lezi zinzuzo zatholakala kanzima. Abantu balahlekelwa yizimpilo zabo. Akumele nakancane sikhohlwe wukuzidela nokuzinikela okwenziwa ukuze kuzuzwe inkululeko yethu kanye nentando yeningi labantu. Kufanele siqhubeke nokwakha iNingizimu Afrika ezoqhakambisa amalungelo abantu bonke, kungakhathaleki ukuthi bakusiphi isigaba sempilo, ubulili noma bahlala kuphi nezwe.1.9. IKhabhinethi inxusa bonke abantu baseNingizimu Afrika ukuba bahlanganyele emigubhweni yoSuku Lwenkululeko Lukazwelonke kanye neNyanga Yenkululeko. Inyanga Yenkululeko kanye noSuku Lwenkululeko Lukazwelonke kuwuphawu oluqopha ukufika kwenkululeko kanye nentando yeningi labantu ezweni lakithi, kanye nohambo lwethu sisuka ezweni elalikhungethwe yinzondo kanye nokuhlukana siya emphakathini lapho sakha khona ikusasa elilodwa elifanayo.Imigubho yeNyanga Yenkululeko ikhuthaza uHlelo Lokuthuthukiswa Kwezwe njengenhloso-mbono yethu yesikhathi eside yokusebenza ngokubambisana ukuze kufezekiswe uhlobo lweNingizimu Afrika eshiwo nguMthethosisekelo, noMqulu wethu Wamalungelo kanye noSomqulu Wenkululeko we-1955 oyingqophamlando.1.10. IKhabhinethi imema bonke abafundi bamabanga aphezulu ukuba babambe iqhaza emncintiswaneni wokubhala izindaba wezikole zamabanga aphezulu ze-SADC wezi-2017, ovuleleke kubona bonke abafundi bezikole zamabanga aphezulu ezisesifundeni se-SADC.Isihloko Somncintiswano Wokubhala Izindaba Wezikole Zamabanga Aphezulu wezi-2017 sithi ""Ukuqinisekisa Amandla Kagesi Asimeme ukuze Kuthuthukiswe Umnotho Wesifunda""Umnyango Wezemfundo Eyisisekelo uzosiza abafundi abafisa ukungenela umncintiswano wokubhala izindaba. Izindaba ezintathu eziqokiwe esifundazweni ngasinye zizodluliselwa eMnyangweni Wezemfundo Eyisisekelo ngomhla zi-5 kuNhlaba 2017. Izindaba ezintathu ezidle umhlanganiso kuzwelonke zizohanjiswa kuNobhala we-SADC mhla zingama-31 kuNhlaba 2017.2. Izinqumo zeKhabhinethi2.1. Amalungu Ezigungu Zeziphathimandla kuzona zontathu izinhlaka zikahulumeni azoxoxisana nabantu baseNingizimu Afrika ezweni lonkana ngeViki Likazwelonke Lokugxila Ezimbizweni kusukela mhla ziyi-17 kuya kumhla zingama-23 kuMbasa 2017 ngaphansi kwendikimba ethi “Uma sisonke siqhubekisela iNingizimu Afrika phambili”.IKhabhinethi igqugquzela bonke abantu baseNingizimu Afrika ukuba babe yizakhamizi ezikhuthele futhi ezidlala indima yazo ngokufanelekile, futhi baxhumane nabaholi bakahulumeni maqondana nezinhlelo eziqaliswayo ukuze kwenziwe ngcono izimpilo zabantu futhi babenze baphendule ngomsebenzi abawenzela umphakathi. I-GCIS izolawula futhi ihole lolu hlelo, futhi imininingwane yalokhu izotholakala kwiwebhusayithi ku-www.gov.za.2.2. IKhabhinethi igunyaze ukubuyekezwa konyaka kwesishiyagalolunye koHlelo Lomsebenzi Wenqubomgomo Yezezimboni (i-IPAP) lowezi-2017/18 kuya kowezi-2019/20 olubhekana nezinselele ezisemqoka zokukhula komnotho kanye nezezimboni kanye nobubha obugxile ohlangeni oluthile, ukungalingani kanye nokusweleka kwemisebenzi.Lokhu kuyingxenye esemqoka yoHlelo Olunamaphuzu Ayisishiyagalolunye lukaMongameli Jacob Zuma futhi kuhanjelaniswa nomqondo wenqubomgomo yoGuquko Lwezomnotho Olunohlonze.I-IPAP isizuze izimpumelelo ezinkulu kakhulu ezindaweni eziningi ezisemqoka: ukuhlenga amafemu amaningi kanye nemisebenzi, ukweseka imikhakha esemqoka kakhulu ekukhuliseni amathuba eNingizimu Afrika okusungulwa kwezimboni esikhathini eside kanye nokuvula izindawo ezintsha zokukhula komnotho ukuze kwakhelwe phezu kwesimo sethu esihle uma siqhathaniswa namanye amazwe futhi sikwazi futhi nokuncintisana namazwe omhlaba emkhakheni wezezimboni.Izigqugquzeli ze-IPAP zowe-2017-2020 zibandakanya: isibophezelo esiphindiwe Ekuguqulweni Kwezomnotho Okunohlonze; imizamo eqhubekayo yokuvikela ukukhula komnotho okuhlanganyelwe nokubandakanya umuntu wonke; ukudlondlobaliswa ngokushesha koHlelo Losozimboni Abamnyama, kanye nokugxila okuqine kakhulu nokuqhubekayo maqondana nokuqiniswa kwemisebenzi eqasha abasebenzi abaningi ochungechungeni lokulungiswa kwemikhiqizo nophakelwa kwempahla okuxhuma imikhakha yokuqala futhi eyisisekelo yezomnotho nemikhakha yezemikhiqizo kanye nezinsizakalo ehlanganiswe nomzamo othe xaxa wokuthengiswa kwezimpahla emazweni angaphandle.2.3. IKhabhinethi yethulelwe umbiko maqondana nemiphumelo Yenhlolovo Kazwelonke yowezi-2014/15 Yokuthuthukiswa Kocwaningo kanye Nomsebenzi Wokulinga (Inhlolovo ye-R&D).Izindleko Eziphelele zeNingizimu Afrika ze-R&D (i-GERD) zibe ngamarandi angamabhiliyoni angama-29, 345. Lokhu kubonisa ukukhuphuka okuncane ngama-14.4% kusuka kumarandi angamabhiliyoni angama-25, 661 ngowezi-2013/14. Lona sekuwunyaka wesine kulandelelana lapho i-GERD ikhuphuka khona ngemuva kokwehla ngowezi-2009/10 nowezi-2010/11. I-GERD njengephesenti le-GDP, inkomba esemqoka yokuqina kwe-R&D kwezomnotho, ikhuphukele kuma-0, 77% ngowezi-2014/15.Ukufakwa kotshalomali olwanele nolufanelekile kwi-R&D kuyadingeka ukuze kufezekiswe izinjongo zoHlelo Lokuthuthukiswa Kwezwe.2.4. IKhabhinethi iyaweseka umbiko wokuqala weminyaka emibili maqondana Nesimo Sokuguquka Kwesimo Sezulu Kwezesayensi Nobuchwepheshe eNingizimu Afrika.Lo mbiko, ozosatshalaliswa ezindaweni eziningi, uhlinzeka ngokuhlola okusemqoka kanye nohlolojikelele oluqhathanisekayo locwaningo lwezesayensi lokuguquka kwesimo sezulu kanye nobuchwepheshe obusha obuhlobene nalokhu. Umbiko wenza izincomo eziyisishiyagalombili ukwenza ngcono isimo sokuguquka kwesimo sezulu kwezesayensi nobuchwepheshe eNingizimu Afrika futhi ubeke izwe njengombambiqhaza ezwenikazi kanye nasemhlabeni jikelele kwezokuguquka kwesimo sezulu kwezesayensi nobuchwepheshe. Lokhu kuzosetshenziswa ukuqinisa amaqhinga okunciphisa umthelela wokuguquka kwesimo sezulu kanye nokuqinisekisa ukuthi ayahambelana.2.5. IKhabhinethi igunyaze ukushicilelwa kweQhinga Lezobuchwepheshe Bolwazi Lezokuxhumana Lokwesekwa Kwamabhizinisi Amancane, Aphakathi Nendawo kanye Namakhulu (ama-SMME) ukuze kutholwe izimvo zomphakathi. Leli Qhinga lihlose ukusungula imingenelelo yobuqhinga yokudlondlobalisa ukuthuthukiswa kanye nokukhula kwamabhizinisi amancane emkhakheni we-ICT, kanye nokugqugquzela ukukhuphuka emazingeni okuba nentshisekelo kanye nokusetshenziswa kwama-ICT ngumkhakha wamabhizinisi amancane jikelele.2.6. IKhabhinethi igunyaze ukushicilelwa kweSu Lukazwelonke Lwe-Intanethi ukuze kutholakale izimvo zomphakathi.I-e-Strategy iveza obala inhloso-mbono yokusungulwa komphakathi wolwazi kanye nomnotho wolwazi obandakanya umuntu wonke ogxile ezidingweni zezakhamizi, abamabhizinisi kanye nomkhakha kahulumeni. Lokhu kuhlinzeka ngenkundla yokuba abantu baseNingizimu Afrika bafake ezobuchwepheshe ezimpilweni zabo ngendlela ezoba nomvuzo omuhle emphakathini wonkana.Inhloso yalokhu ukusungula umphakathi osekelwe olwazini onakekelayo nogxile kubantu, ukuguqula umphakathi waseNingizimu Afrika kanye nezomnotho ngokusekelwe ekufinyelelekeni kanye nokusetshenziswa kobuchwepheshe bolwazi bokuxhumana besimanjemanje.2.7. IKhabhinethi igunyaze ukushicilelwa Kweqhinga kanye Nomkhombandlela we-e-Government Kazwelonke ukuze kutholakale imibono yomphakathi.Leli Qhinga liqondisa ukuguqulwa kobuxhakaxhaka bemisebenzi kahulumeni buguqulelwe emphakathini osebenza ngobuxhakaxhaka obubandakanya umuntu wonke, ukuze kuvunyelwe kangcono izakhamizi ukuba zihlomule emathubeni anikezelwa ezobuchwepheshe obusebenza ngobuxhakaxhaka ukwenza ngcono izinga lezimpilo zazo.Lokhu kuzokuba negalelo maqondana nokufezekiswa kwezinjongo zoHlelo Lokuthuthukiswa Kwezwe kanjalo nokuba nefuzela ezinhlelweni kanye nezinqubo zikaHulumeni ukuhlinzeka ngezinsizakalo zikaHulumeni ngendlela esebenza ngempumelelo.2.8. IKhabhinethi igunyaze iQhinga Likazwelonke Lokuphepha Emgwaqeni lowezi-2016-2030. Lokhu kubhekana nezinselelo kanye namagebe ahlonzwe nguMnyango Wezokuthutha maqondana nokuqaliswa ukusebenza kwamaqhinga angaphambilini, kubandakanya neQhinga Likazwelonke Lokuphepha Emgwaqeni lowezi-2006.Lokhu kunegalelo ekufezekisweni kwenjongo yoHlelo Lokuthuthukiswa Kwezwe “yonciphisa ukulimala kwabasebenzisi bomgwaqo, izingozi kanye nodlame ngama-50% kusukela emazingeni owezi-2010”. Kuphinde kusabele esidingweni sokusungulwa kwenethiwekhi yengqalasizinda yezomnotho egculisayo, encintisanayo kanye nephendulayo ukuqinisekisa ingqalasizinda yezemigwaqo ephephile nevikelekile.Izingozi zomgwaqo zinomthelela omubi kakhulu emindenini kanye nasemiphakathini njengoba ziholela ekulahlekeni kwezimpilo zabantu futhi zibeka umthwalo omkhulu emahlombe ohlelo lwezibonelelo zomphakathi kanye nezenhlalakahle.2.9. IKhabhinethi igunyaze ukushicilelwa koHlaka Lweqhinga Lomkhakha Wezokuvakasha Likazwelonke ukuze kutholakale imibono yomphakathi. Lolu wuhlaka lokukhulisa nokuthuthukisa ezokuvakasha eNingizimu Afrika.Iqhinga lihlose ukukhuphula igalelo eliqonde ngqo lezokuvakasha emnothweni lisuka kumarandi angamabhiliyoni ayi-118 kuya kumabhiliyoni angama-302 ngowezi-2026 ngokuhlela ngokubambisana, kanye nokuqaliswa ukusebenza kwemisebenzi eseqhulwini okuvunyelwene ngayo.Ukuqaliswa ukusebenza kweQhinga Lomkhakha Wezokuvakasha Likazwelonke elikhona njengamanje kube negalelo ekukhuleni okukhulu okwenzekile ngokwemithamo yabavakashi, igalelo eMkhiqizweni Ophelele Wezwe,  ukukhuphuka kakhulu kwesibalo sempahla ethunyelwa emazweni angaphandle uma kuqhathaniswa nempahla engena kuleli kanye nokuvulwa kwamathuba omsebenzi. Isigaba esilandelayo sokukhula sigxile ekukhuleni komnotho okubandakanya umuntu wonke kanye nokulethwa koguquko kulo mkhakha.2.10. IKhabhinethi igunyaze uHlelo Lukazwelonke Lokulwisana (i-NSP) Negciwane Lesandulela-ngculaza (i-HIV), Isifo Sofuba (i-TB) kanye Namagciwane Athelelelana Ngokocansi (ama-STI) lowezi-2017-2022.Ukusabela kweNingizimu Afrika kwimibhedukazwe yezifo ze-HIV ne-TB kuchaza ukuthi umuntu waseNingizimu Afrika ojwayelekile nje manje usephila cishe iminyaka eyishumi ngaphezulu kunaleyo ebebeyiphila ngowezi-2004. Izinga lokutheleleka nge-HIV lehlile njengoba kwehlile nokushona kwabantu ngenxa ye- TB.Le NSP yesine ihlose ukukala izimpumelelo ngenkathi yethula amaqhinga amasha okuvimbela ukutheleleka okusha, ukuhlonzwa kwabantu abathelelekile kusenesikhathi kanye nokubelapha ngempumelelo kanye nokubanakekela futhi. Ibalula uhlaka lokusebenza lobuqhinga bokusebenza ngokubambisana kwemikhakha ehlukahlukane ukudlondlobalisa inqubekelaphambili maqondana nokuncishiswa kwezifo kanye nokushona okuhlobene ne-HIV, i-TB nama-STI. Lokhu kuhanjelaniswe noHlelo Lokuthuthukiswa Kwezwe oluvumayo ukuthi  i-HIV kanye ne-TB kunomthelela omkhulu ekunciphiseni isivinini sentuthuko kuleli.2.11. IKhabhinethi ithiwe yethulelwe ulwazi mayelana noMbiko weKomidi loNgqongqoshe maqondana noHlaka Lokusebenza Lwenqubomgomo Yokukhubazeka Kwezemfundo Yangemuva Kokuqeda Isikole kanye Nasohlelweni Lokuqeqesha, owenze izincomo maqondana nokusungulwa koHlaka Lokusebenza Lwenqubomgomo Yokubhekelela Ukukhubazeka.Lokhu kuqalisa ukusebenza kwezimiso zoMthethosisekelo maqondana nokususwa kwemigoqwana evimbela ukubandakanywa kwabantu ababuthakathaka emphakathini wonkana njengamalungu abamba iqhaza omphakathi.2.12. IKhabhinethi igunyaze ukuhanjiswa kweSivumelwano Esibuyekeziwe maqondana Nokwamukelwa Kwezifundo, Izitifiketi, Amadiploma, Iziqu Zosomaqhuzu kanye Nezinye Iziqu Zezemfundo Kwezemfundo Ephakeme Emazweni ase-Afrika ePhalamende ukuze zigunyazwe. UNgqongqoshe Wemfundo Ephakeme Nokuqeqesha uzoqinisekisa insizakusebenza egunyaziwe kanye noPhiko LweNhlangano Yezizwe Olwengamele Ezemfundo, Ezesayensi kanye Nezamasiko (i-UNESCO).Lesi Sivumelwano Esibuyekeziwe sihlose ukuhlinzeka ngesimo esikahle Emazweni ase-Afrika wonkana esivumela ukwamukelwa kweziqu zemfundo ephakeme ezinjengezitifiketi, amadiploma, iziqu zosomaqhuzu kanye nezinye iziqu zemfundo, ngaleyo ndlela sivumela ukuya nomaphi kwabafundi, izifundiswa kanye nabasebenzi ezwenikazi lonkana.2.13. IKhabhinethi igunyaze ukushicilelwa kweNqubomgomo Kazwelonke Yohlelo Oludidiyelwe Lokuthuthukiswa Kwamakhono Emisebenzi lweNingizimu Afrika, ukuze kutholakale imibono yomphakathi.Inqubomgomo ihlinzekela isimo esikahle esivumela ukuhlinzekwa kweZinsizakalo Zokuthuthukiswa Kwamakhono Emisebenzi kusetshenziswa izinqubomgomo, imihlahlandlela, imibandela, izindlela zokwenza, izinhlaka, imisebenzi ehlanganyelwe kanye nokubambisana. Lokhu kuzoqhubekela phambili ekuqinisekiseni ukuthi zonke izakhamizi ezineminyaka ehlukahlukene, ziyakwazi ukufinyelela ulwazi lwamakhono emisebenzi oluseqophelweni eliphezulu kanye nezinsizakalo zokuthuthukiswa kwamakhono emisebenzi impilo yazo yonke, ukuze zikwazi ukuthatha izinqumo ezingcono nezinzulu mayelana nempilo ezizoletha amazinga aphezulu emisebenzi futhi zisize ukukhuphula ukukhula okuqinile komnotho ezweni ziphinde zithuthukise ukubamba kwazo iqhaza ngokugcwele ekuthuthukisweni okuphelele kweNingizimu Afrika.Lokhu kuhanjelaniswe noHlelo Lokuthuthukiswa Kwezwe oluncoma ukukhuthazwa kokukhula komnotho kanye namathuba emisebenzi, ukuqondaniswa kwabasebenzi abangasebenzi nemisebenzi ebafanele, ukukhuphula ukuthuthukiswa kwamakhono kanye nezibalo zabafundi abaneziqu zasenyuvesi.2.14. IKhabhinethi yethulelwe umbiko maqondana nenqubekelaphambili esiyenziwe Ekubuyekezweni Kohlelo Lwezobulungiswa Nokulwisana Nobugebengu kanye nasekwenziweni isimanjemanje Kohlelo Lwezobulungiswa Nokulwisana Nobugebengu ngokusebenzisa iNqubo Yohlelo Lobulungiswa Oludidiyelwe.IKhabhinethi igunyaze uhlaka lokusebenza olubanzi lokuthuthukiswa koHlelo Lwezobulungiswa Nokulwisana Nobugebengu Oludidiyelwe oluzobhekana nezinselele kanye nezingqinamba ochungechungeni lobulungiswa nokulwisana nobugebengu lonkana.Uhlelo Lwezobulungiswa Nokulwisana Nobugebengu Oludidiyelwe lumiselwe ukuqinisa ukusebenzisana kanye nokufakwa kwamanxusa okugcinwa komthetho ukuze kufezekiswe injongo yoHlelo Lokuthuthukiswa Kwezwe – lokwakha imiphakathi ephephile kanye nokusungula Uhlelo Lwezobulungiswa Nokulwisana Nobugebengu  olulwisana nenkohlakalo. Lokhu kunegalelo Emphumeleni wokuthi Bonke Abantu eNingizimu Afrika Baphephile futhi Bazizwa Bephephile.2.15. IKhabhinethi igunyaze ukukhishwa koMbhalo Wokuxoxisana ngezinhloso zokuthi kuboniswane nomphakathi okuzoholela ekusungulweni kweQhinga Lokulwisana Nenkohlakalo Likazwelonke “elinendlela yokusebenza ebandakanya uhulumeni wonkana kanye nomphakathi”.Leli qhinga kuqondwe ngalo ukubhekana nenkohlakala, kuyo yomibili imikhakha kahulumeni kanye nozimele njengoba kuhlonziwe oHlelweni Lokuthuthukiswa Kwezwe. Izinyathelo ezithuliwe kuhloswe ngazo ukusungula uhlelo lokulwisana nenkohlakalo olunohlonze olukhuthaza ukusebenzisana kwemikhakha ehlukahlukene emikhakheni yonkana.2.16. IKhabhinethi igunyaze uMthetho Osadingidwa omusha maqondana Nokufuduka Kwabantu Emazweni Omhlaba. Lolu wuhlaka lokusebenza lwenqubomgomo elizoqondisa ukubuyekezwa okubanzi kwesimiso sokufudukela kwabantu kuleli kanye nezinye izimiso ezihlobene naso.UMthetho Osadingidwa usekela ilungelo leNingizimu Afrika lokuzimela ukuze inqume ngezimo zokwamukelwa kanye nokuhlaliswa kwabantu bokufika kuleli ngokuhambelana nezimfuno zayo zikazwelonke. Uhlinzeka ngenhloso-mbono enenqubekelaphambili yokuthi iNingizimu Afrika isebenzise ngokugcwele imihlomulo yokufuduka kwabantu okuphethwe kahle emazweni omhlaba ngenkathi ngakolunye uhlangothi inciphisa ubungozi obuhambisana nalokho. Ukufuduka kwabantu emazweni omhlaba kumele kwamukelwe ngezandla ezifudumele futhi kusenjalo kuqashwe ukuzimela kwezwe, ukuthula kanye nokuvikeleka.2.17. IKhabhinethi uyaweseka uMcimbi Wokunikezwa Kwabantu Bangaphandle Ubuzwe Bakuleli ozobanjwa nguMnyango Wezasekhaya futhi iyakugunyaza ukuthi kube yimpoqo kubantu abanikezwe ubuzwe ngokwemvelo ukuba bahambele lo mcimbi. IKhabhinethi iphinde yagunyaza ukuthi izinkantolo zomantshi, phakathi kokunye, zisetshenziselwe ukubamba imicimbi yokunikezwa kwabantu bangaphandle ubuzwe bakuleli.Lo mcimbi uhlinzeka ngethuba lokufundisa izakhamizi ezintsha ngamalungelo azo kanye nezibopho kanye nokwenza isifungo sokwethembeka phambi kukaNgqongqoshe. Lokhu kuzokuba negalelo obumbanweni lomphakathi ngokugqamisa isidingo sokuba abantu baseNingizimu Afrika bamukele abantu bokufika kuleli asebethole ubuzwe baseNingizimu Afrika.2.18. IKhabhinethi yethulelwe umbiko maqondana nomsebenzi owenziwe yiThimba likaMongameli Lokwenziwa Komsebenzi Wezimboni Zamaciko elakhiwe ngamaPhini oNgqongqoshe. Ithimba Lokwenziwa Komsebenzi, usihlalo walo okuyiPhini likaNgqongqoshe Ehhovisi likaMongameli, lihlinzeka ngenkundla yobuqhinga yabantu abathatha izinqumo kuhulumeni, ezinhlanganweni zomphakathi kanye nasemkhakheni ozimele ukuba baxoxisane ngomsebenzi ongenziwa ngokuhlanganyela ozosheshisa izinguquko embonini yezamaciko. Izinkinga okubhekwana nazo zibandakanya: ukuqoshwa kwemisebenzi yobuciko ngokungemthetho, ukuvikelwa kwamalungelo abaqambi kanye nokwephulwa komthetho, ukugcizelelwa kwemisebenzi yobuciko evutshelwe kuleli kanye nokudlalwa kwayo emoyeni, izibonelelo zomphakathi kubandakanya nokulinganiswa kwemali engenayo, ukuhlelwa kwemboni ikakhulukazi amaciko, ukuguqulwa komkhakha kanye nokuthuthukiswa kwamakhono.Umsebenzi weThimba Lokwenziwa Komsebenzi weseka uMnotho waseMzansi Oyigolide kahulumeni, ogqugquzela ukusungulwa kwemisebenzi, uthuthukisa kokubili ukulingana komphakathi kanye nokukwazi ukuncintisana futhi unxenxela ukutshalwa kwezimali lapha ezweni ngaphakathi emisebenzini engasungula amathuba emisebenzi ephathekayo.Ngokusebenzisana nezazi zemboni eminyangweni kahulumeni yonkana, iThimba Lokwenziwa Komsebenzi liqalise inqwaba yemingenelelo ukuvula kanye nokusebenzisa ngokwanele imboni yezamaciko ochungechungeni lwezamaciko lonkana eminye yayo ibandakanya ukwethulwa koMthethosivivinywa Wokuchitshiyelwa Kwelungelo Labaqambi kanye noMthethosivivinywa Wokuvikelwa Kwamaciko ePhalamende; ukwandiswa nokwenziwa ngcono kwemikhankaso yokulwisana nokuqoshwa kwemisebenzi yobuciko ngokungemthetho njll.2.19. IKhabhinethi igunyaze isiphakamiso esibuyekeziwe seNingizimu Afrika Ezingxoxweni Zokuhwebelana Ngezinsizakalo Emazweni Asathuthukayo ase-Afrika eseNingizimu (i-SADC) eziqondene nemikhakha yokwakha kanye neyezokuthutha.Lokhu kukhuthaza ukukhula komnotho wasekhaya wemikhakha eseqhulwini kubandakanya nokunweba amathuba okufinyelela emakethe kwezinsizakalo zaseNingizimu Afrika ezidayiselwa kwamanye amazwe angaphandle.Ukuxegiswa kwemibandela yezinsizakalo kuwuphawu lwesinyathelo esisemqoka ekubandakanyweni okunzulu kwe-SADC futhi kunegalelo ekusungulweni kwemakethe yesifunda ezokweseka ukuhlanganiswa kanye nokuthuthukiswa kwezinkampani zesifunda ukuba zikwazi ukuhlinzeka ngezinsizakalo emakethe yesifunda enkulukazi. Lokhu kunegalelo ezinjongweni zoHlelo Lokuthuthukiswa Kwezwe zokukhuthaza ukubandakanywa komnotho wesifunda kanye nokuthuthukiswa kwezwekazi lase-Afrika.2.20. IKhabhinethi igunyaze ukwethulwa ePhalamende kwemvume Yesivumelwano saseNairobi Esichitshiyelwe Sokuvikelwa, Ukuphathwa kanye Nokuthuthukiswa Kwendawo Yasemanzini Asolwandle Nasogwini Lolwandle lwaseNdiya Olusentshonalanga.Lokhu kuhlinzeka ngendlela yokusebenzisana esifundeni, ukudidiyelwa kanye nemisebenzi yokubambisana esifundeni sase-Afrika eseMpumalanga naseNingizimu. Lokhu kuzovumela iZinhlangano Okusetshenziswana nazo ukuba zicije izinsizakusebenza kanye namakhono kubabambiqhaza abahlukahlukene kanye namaqembu anentshisekelo maqondana nokuxazulula izinkinga ezixhumene zendawo esogwini kanye nesemanzini asolwandle kubandakanya nezinkinga ezisemqoka zikazwelonke kanye nezangaphesheya kwemingcele.Imvume izonqanda ukungcoliswa komoya futhi iqinisekise ukuphathwa kahle kwemvelo yezitshalo nezilwanyana zasogwini nezasolwandle okuyinto enomthelela ekuqinisekiseni ukudla okwanele kuleli, ezempilo kanye namathuba okukhula komnotho.2.21 IKhabinethi yethulelwe umbiko maqondana nemiphumela yoMhlangano wama-22 Wengqungquthela Yamazwe Abambe Iqhaza (i-COP22) ngaphansi kweSivumelwano Sehlangano Yezizwe maqondana Nokuguquka Kwesimo Sezulu (i-UNFCCC), noMhlangano we-12 Wengqungquthela Yamazwe Abambe Iqhaza osebenza njengoMhlangano Wamazwe ayingxenye Yesivumelwano sase-Kyoto (i-CMP 12), obubanjwe kusukela mhla ziyisi-7 kuya mhla ziyi-18 kuLwezi 2016, e-Marrakech e-Morocco.I-Marrakesh COP 22 yaba ngumzuzu osemqoka woguquko osuka eminyakeni eminingi yezingxoxo ezikhiqize iSivumelwano sase-Paris ngenhloso yokuqaliswa kokusebenza kwezinyathelo zokumelana nomthelela wokuguquka kwesimo sezulu kanye nokunciphisa umthelela walokhu. Izinjongo ze-COP 22 zifezekiswe ngobuningi ngokuhambelana negunya laseNingizimu Afrika.2.22. IKhabhinethi igunyaze igunya lokuxoxisana leNingizimu Afrika ukuba lisebenze njengesisekelo sezingxoxo Engqungqutheleni Yamazwe Abambe Iqhaza (i-COP) Kusivumelwano sase-Basel, saseRotterdam kanye nesaseStockholm, ezobanjwa kusukela mhla zingama-24 kuMbasa kuya mhla zi-5 kuNhlaba 2017 e-Geneva.Inhloso wukusebenzela ukuphathwa kwamakhemikhali nemfucuza ngendlela ebhekelela imvelo ukuze kuqinisekiswe ukulondolozwa kwempilo yabantu kanye nemvelo.2.23. IKhabhinethi igunyaze ukuhanjiswa koMbiko Wokuqala Wezwe maqondana Nesivumelwano Samalungelo Ezomnotho, Ezenhlalakahle kanye Nezamasiko eKomidini LeNhlangano Yezizwe Emalungelweni Ezomnotho, Ezenhlalakahle kanye Nezamasiko.Ukutholwa kwamalungelo enhlalo-mnotho kwenza ingxenye esemqoka yoMthethosisekelo kanye noHlelo Lokuthuthukiswa Kwezwe. Selokhu kwangena intando yeningi labantu iNingizimu Afrika isithathe amagxathu abalulekile ekufezekiseni ngendlela enenqubekelaphambili amalungelo enhlalo-mnotho abantu bayo. Eminyakeni eyi-18 edlule sakhe izikhungo zentando yeningi labantu, saguqula imisebenzi kahulumeni, sanweba izinsizakalo eziyisisekelo, saletha uzinzo emnothweni futhi sathatha indawo yethu ngokusemthethweni emndenini wezizwe. Yize kunalezi zimpumelelo, ububha, ukungalingani kanye nokuswelakala kwemisebenzi kusalokhu kuyizingqinamba zethu ezisemqoka.3. IMithethosivivinywa3.1. IKhabhinethi igunyaze ukwethulwa koMthethosivivinywa Wohlelo Lwemihlomulo Yezingozi Zomgwaqo, wezi-2017. UMthethosivivinywa uhlinzekela uhlelo lwezibonelelo zomphakathi oluqondiswe ezisulwini zezingozi zomgwaqo ngokwenza umhlinzeko omusha wohlelo lomhlomulo wezingozi zezimoto olubizwa ngokuthi uHlelo Lomhlomulo Wezingozi Zomgwaqo, oluthatha indawo yeSikhwama Sezingozi Zomgwaqo.3.2. IKhabhinethi igunyaze ukushicilelwa kweNqubo Yokupheliswa koMthethosivivinywa we-Overvaal Resorts Limited, wezi-2017 ukuze kutholakale imibono yomphakathi. Lokhu kuphelisa uMthetho we-Overvaal Resorts Limited 123 we-1997, oyisimiso sokusungulwa kwe-Aventura. Lokhu kuphothula ukuthengiswa/ukukhishwa kwe-Aventura ezandleni zikahulumeni.IKhabhinethi yathatha isinqumo mhla zingama-22 kuNcwaba 2001 sokuthengisa izikhungo zokungcebeleka zase-Aventura ngengoba zithathwa njengempahla kaHulumeni engewona umongo.3.3. IKhabhinethi igunyaze ukwethulwa kwesiChibiyelo Somthethosivivinywa Wezokuvikela, wezi-2017 ePhalamende. UMthethosivivinywa uhambelanisa uMthetho Wezokuvikela, wezi-2002 (uMthetho onguNombolo 42 wezi-2002) kanye nezimfuno zamanje zezinhlangano zoMnyango ezizothuthukisa ukusebenza ngendlela egculisayo koMnyango Wezokuvikela. Izichibiyelo ziphathelene nokuqhutshwa komsebenzi ngaphakathi emnyangweni futhi zisebenza ngaphakathi eMnyangweni Wezokuvikela.3.4. IKhabhinethi igunyaze ukwethulwa kweSichibiyelo Somthethosivivinywa Womkhakha Womsebenzi Wezomthetho, wezi-2017 ePhalamende.UMthethosivivinywa uchibiyela uMthetho Womkhakha Womsebenzi Wezomthetho, wezi-2014 (uMthetho 28 wezi-2014) ukuze kubhekanwe nezinkinga ezikhona eziphathelene nokuqhutshwa komsebenzi zohlobo olungenayo ingxabano nokuphikisana.UMthethosivivinywa uhlose ukulawula uklanywa nokubekwa kwamandla okwengamela eMikhandlu Yezifundazwe, ukuhlinzekela ukuthi ngabasebenzi bemisebenzi yezomthetho kuphela abangenza imisebenzi ethile noma bahlinzeke ngezinsizakalo ezithile, ukulawula ngokuthe xaxa imisebenzi yamabhange mayelana nama-akhawunti ezimali ezigcinelwe imisebenzi ethile egameni labatshalizimali (trust accounts), ukulawula ubude besikhathi seNkundla Kazwelonke maqondana Nomkhakha Wobungoti Bezomthetho kanye nokuhlinzekela usuku lokuhlakazwa kwezinhlangano zezomthetho.4. Izindaba Ezisematheni4.1. Uhulumeni usamukele isinqumo seNkantolo yoMthethosisekelo maqondana nokukhokhwa kwezibonelelomali zikahulumeni. Ikomidi elinoNgqongqoshe abahlukahlukene (i-IMC) maqondana neZibonelelo Zikahulumeni Zonkana, usihlalo walo okunguMongameli Jacob Zuma kade lisebenza kanzima ukuqinisekisa ukuthi uHulumeni uyaqhubeka nokukhokha izibonelelomali zikahulumeni ezingaphezu kwezigidi eziyi-17 kubahlomuli abafanelekile kusukela mhla lu-1 kuMbasa 2017.Abahlomuli abathola izibonelelomali zikahulumeni ezitolo kanye nasemabhange bazokhokhelwa mhla lu-1 kuMbasa 2017 ngenkathi labo abasebenzisa izikhungo zokuhola zakwa-SASSA bezokhokhelwa kusukela mhla zi-3 kuMbasa 2017. Abahlomuli bezibonelelomali zikahulumeni kufanele baqaphele izinsuku zabo zomholo ngokwehlukana kwazo, ezivela eziliphini abazithola ngosuku lwabo lomholo olwedlule, ngoNdasa 2017. Inombolo yamahhala yesikhungo sezingcingo sakwa-SASSA, ethi: 0800 60 10 11 izobe ivuliwe ukusiza abahlomuli ngayo yonke imibuzo abanayo. Amalungiselelo asenziwe ukuqinisekisa ukuthi uhlelo lwe-SOCPEN luyatholakala ukuze luphenye futhi luqinisekise isimo sezicelo zezibonelelomali zikahulumeni.Uhlelo lukahulumeni lwezibonelelo zomphakathi lusalokhu luyinqaba yokuphephela yezigidi zabantu baseNingizimu Afrika. Lungumongo wohlelo lukahulumeni lokunciphisa ububha, futhi selusizile ukubuyisa isithunzi sabantu bakithi. Thina singuHulumeni onakekelayo oqhubekayo nokulwela ukwenza ngcono izimo zokuphila zabantu baseNingizimu Afrika abahlwempu, abantekenteke kanye nababencishwe amathuba.4.2. IKhabhinethi iyaqinisekisa ukuthi amalungelo kanye nokuphepha kwabo bonke abantu besifazane emiphakathini yethu kufanele kuvikelwe. Izigameko zakamuva zokuhlukunyezwa ngokocansi kwabantu besifazane, ikakhulukazi behlukunyezwa ngabashayeli bamatekisi zibangela ukukhathazeka okukhulu.IKhabhinethi iyabancoma abantu besifazane abanesibindi asebephumele obala ukuzobika lezi zigameko futhi iyanxusa emiphakathini ukuba isize kubanjwe laba babhebhezeli bodlame olubhekiswe kubantu besifazane kanye nezingane.4.3. IKhabhinethi iyazigcizelela izibopho ezenziwe nguMongameli Jacob Zuma ngenkathi ethula inkulumo yakhe eMcimbini Wokuklonyeliswa Kothisha Abavelele we-17: ukuthi bazothathelwa izinyathelo othisha abaqhubekayo nokushaya abafundi ezikoleni, lokhu akukho emthethweni futhi bazothathelwa izinyathelo othisha abaphula umthetho futhi bajivaze isithunzi kanye nokuphepha kwezingane. Inkinga yokukhulelwa kwamatshitshi kanye nobugebengu kwezinye izikole, obunjengodlame lwemigulukudu, izidakamizwa, utshwala kanye nobuqhwaga nakho kubekwe eqhulwini.4.4. IKhabhinethi ikuphawule ngokukhathazeka okukhulu ukukhuphuka kwezehlakalo zodlame lwamatekisi kwezinye izingxenye zezwe. Bonke ababambiqhaza embonini yamatekisi bayanxuswa ukuba baxoxisane futhi bafune izisombululo ezinkingeni eziyimbangela yalokhu ukuze kungakhahlamezi abagibeli abathembele ezimotweni zabo. IKhabhinethi inxusa umkhakha wezokuthutha kanye namanxusa okugcinwa komthetho ukuba basebenzisane ukubhekana nokuqubuka kodlame lwamatekisi.4.5. IKhabhinethi ikhathazeke kakhulu mayelana nokugqekezwa kwamahhovisieNhloko Yamajaji nalapho kwantshontshwa khona amakhompuyutha ambalwa. Izenzo ezinjengalezi zobugebengu yizenzo ezilwisana ngqo nentando yeningi labantu esekelwe phezu komthethosisekelo futhi azinayo indawo emphakathini wethu.Iqoqo Lezobulungiswa Lokulwisana Nobugebengu kanye Nokuvikeleka, eliholwa nguMongameli Jacob Zuma ligcizelele ukuzinikela kwalo ekulweni nobugebengu futhi linxusa imiphakathi ukuba ibike izenzo ezisolisayo kwiziphathimandla ezifanelekile.4.6. IKhabhinethi iyalwamukela uphenyo lweKhomishana Yezokuncintisana maqondana nezinsolo zokungaziphathi kahle emkhakheni okhiqiza imifino nezithelo futhi ilinde isiphetho sayo esisheshayo. Ukuziphatha ngendlela engancintisani kuhlukumeza imizi eminingi entekenteke yaleli lizwe futhi kubukela phansi umzamo wethu kazwelonke wokukhuphula ukubamba iqhaza kwabalimi abamnyama abasafufusayo kule makethe.Siwushayela ihlombe umsebenzi weKhomishana ekuvikeleni kanye nasekulondolozeni amalungelo abathengi, kanye nemiphakathi yethu.  4.7. Umnyango Wezolimo, Ezamahlathi kanye Nezezinhlanzi usucele iziphathimandla zase-Brazil ukuba zihlinzeke ngolwazi olusemthethweni kanye nohlu lwamabhizinisi ahlonziwe odabeni oluphathelene nenyama engaphephile ethunyelwe emazweni ahlukahlukene, okungenzeka kubandakanye neNingizimu Afrika.Iziphathimandla zase-Brazil sezilulekiwe ukuba zimise konke ukukhishwa kwenyama iyiswe kwamanye amazwe isuka kulawo mabhizinisi kuze kube lolu daba luyaxazululwa ngendlela egculisa uPhiko Lwezezilwane lwaseNingizimu Afrika.4.8. UMongameli Jacob Zuma umemezele uMngcwabo Osemthethweni Okhethekile Wesiboshwa Secala Lokugumbuqela Umbuso Elaliqulwa eRivonia kanye nengqalabutho yomzabalazo wenkululeko yeNingizimu Afrika ekhululekile nebuswa ngentando yeningi labantu, uMnu Ahmed “Kathy” Kathrada.IKhabhinethi ihlanganyela noMongameli uZuma ekuthumeleni amazwi enduduzo kumlingani wakhe, owayenguNgqongqoshe waphambilini Wezamabhizinisi Kahulumeni uNksz Barbara Hogan, umndeni wakwa-Kathrada kanye nekhaya lakhe lezepolitiki, i-African National Congress, nokuyilona uMalume u-Kathy alisebenzele ngokuzikhandla impilo yakhe yonke yobudala.Inkonzo yesikhumbuzo esemthethweni izohlelwa kanti imininingwane izomenyezelwa maduze nje.4.9. IKhabhinethi idlulise amazwi enduduzo emndenini nakubangani bomsunguli weqembu le-Bloemfontein Celtic uDkt Petrus Rantlai Molemela. Ukhondolo lwegalelo lakhe elikhulukazi futhi elihlonishwa kakhulu ekuphathweni kwebhola likanobhutshuzwayo eNingizimu Afrika lube nesandla kwezemidlalo kanye nasekuthuthukisweni komphakathi.4.10. IKhabhinethi idlulise amazwi ayo enduduzo emndenini kanye nabathandiweyo bomlingisi osemkantshubovu kanye nomdlali wamafilimu uMnu Joe “Sdumo” Mafela obedume kakhulu ngelika ‘Sdumo’. Uzokhunjulwa ngegalelo lakhe elikhulu emkhakheni wethu wezamasiko.5. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.5.1. IBhodi Lesikhungo Sokuqanjwa Nokusungulwa Kobuchwepheshe Obusha:a) Mnu Edward Christian Kieswetter (uSihlalo);b) Dkt Steven Lennon;c) Nksz Joy Sebenzile Matsebula;d) Mnu Thabiso Ramasike;e) Nksz Fuzlin Levy-Hassen;f) Nksz Patience Lethabo Mlengana;g) Mnu Mzwandile Madikizela;h) Dkt Jan van de Loosdrecht;i) Dkt Judy Coates; kanye noj) Slz Roy Marcus.5.2. IBhodi Labaqondisi lakwa-Postbank:a) Nksz Boitumelo Mothelesi;b) Mnu Edward Netshivhulana;c) Nksz Leonora Noluphumzo Noxaka;d) Mnu Ashley Cavel Seymour; kanye noe) Mnu Mark Barnes.5.3. Ukuqokwa kabusha kukaNksz Nomsa Motshegare njengeSikhulu Esiyinhloko Somlawuli Wezikweletu Kazwelonke.5.4. Nksz Zodwa Ntuli oqokwe njengoKhomishana weKhomishana Yokusimamiswa Okubanzi Komnotho Wabantu Abamnyama.5.5. Inkantolo Yemibango Yezinkampani:a) Adv Mohammed Alli Chicktay (uSihlalo);b) Nksz Bongekile Zulu;c) Nksz Ishara Kamini Bodasing;d) Mnu Lindelani Daniel Sikhitha;e) Solwazi Petrus Albertus Delport (uqokwe kabusha);f) Mnu Maake Francis Kganyago (uqokwe kabusha);g) Mnu Khashane Manamela (uqokwe kabusha);h) Nksz Lucia Glass (uqokwe kabusha);i) Nksz Khatija Tootla (uqokwe kabusha); kanye noj) Nksz Matshego Jacqueline Ramagaga.5.6. IBhodi leKhomishana Yelotho Kazwelonke:a) Solwazi Ntshengedzeni Alfred Nevhutanda;b) Adv William Elias Huma;c) Nksz Doris Dondur;d) Mnu Muthuhadini Alfred Madzivhandila;e) Mnu Yaswant Narotham Gordhan; kanye nof) Nksz Zandile Nkonyane (omele i-dti)5.7. Isikhungo Esabela Izinhlangano Zesisa seBhodi leKhomishana Yelotho Kazwelonke:a) Nksz Ndileka Eumera Portia Loyilane;b) Nksz Iveda V Kayser Smith;c) Nksz Chickey Silvy Mofet-Mubu; kanye nod) Mnu Jeffrey Du Preez.5.8. Mnu Jeremiah Lengoasa oqokwe njengeSikhulu Esiyinhloko Sophiko Lwezesimo Sezulu lwaseNingizimu.Imibuzo:Donald LiphokoImininingwane yokuxhumana: 082 901 0766"
Isitatimende Somhlangano WeKhabhinethi wangomhla zingama-26 kuMbasa 2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-26-kumbasa-2017-28-apr-2017-0000,"IKhabhinethi yabamba umhlangano wayo ngoLwesithathu, mhla zingama-26 kuMbasa 2017, e-Union Buildings, ngosuku olwandulela imigubho yama-23 yoSuku Lwenkululeko lukazwelonke. Usihlalo walo mhlangano bekunguMongameli Jacob Zuma, lapho kwamukelwe khona naMalungu Esigungu Seziphathimandla amasha, futhi lawa malungu amasha azolekelela abaholi bakahulumeni abakhona njengamanje ekuqhubeni ukuqaliswa koHlelo Lokusebenza lukahulumeni okuhloswe ngalo ukuletha uguquko lomnotho olunohlonze kanye nokukhuliswa kwenhlalo- nomnotho okubandakanya abantu bonke.Izinqumo zeKhabhinethi1. IKhabhinethi ivumile ukuba uMnyango Wezolimo, Ezamahlathi Nezokudoba usingathe ngokuhlanganyela ingqungquthela yeNhlangano Yomhlaba Yezokufuywa Kwezilwane Zasolwandle Nokulinywa Kwezitshalo Zasemanzini ezobanjelwa edolobheni laseKapa kusukela mhla zingama-26 kuze kube ngumhla zingama-30 kuNhlangulana 2017.Lokhu kufaka isandla kwiLabholethri Yezokufuywa Kwezilwane Zasolwandle Nokulinywa Kwezitshalo Zasemanzini yoMkhankaso we-Operation Phakisa okuhloswe ngawo ukukhulisa umkhiqizo womkhakha wokufuywa kwezilwane zasolwandle nokulinywa kwezitshalo zasemanzini ngokuphindaphindwe kahlanu kule minyaka emihlanu ezayo, usuka kumathani ayizi-4 000 uyofinyelela kumathani ayizi-20 000, ukuze kudaleke amathuba omsebenzi ayizi-15 000 futhi kukhushulwe negalelo lomkhakha wokufuywa kwezilwane zasolwandle nokulinywa kwezitshalo zasemanzini kwiSamba Esiphelele Somkhiqizo Wezwe (i-GDP).Ukufuywa kwezilwane zasolwandle nokulinywa kwezitshalo zasemanzini kuhlinzeka ngethuba elihle kakhulu lokuqinisekisa ukuthi umkhakha wokukhiqizwa kwezinhlanzi awugxili nje kuphela emkhiqizweni owodwa kepha ugxila emikhiqizweni ehlukahlukene engaphansi kwalo mkhakha ukuze kuhlinzekelwe isidingo sabantu bakuleli sokulangazelela imikhiqizo yasolwandle, nokuqinisekisa ukutholakala kokudla okwanele, kuvulwe namathuba okuthumela imikhiqizo yasolwandle emazweni angaphandle kanye nokudala amathuba omsebenzi. Ukusingathwa kwale ngqungquthela kuzogqugquzela lo mkhakha, kukhuphule utshalomali oluvela emkhakheni ozimele nakubaxhasi abazimele, futhi kulekelele nasekusheshisweni kokuthuthukiswa komkhakha wokufuywa kwezilwane zasolwandle nokulinywa kwezitshalo zasemanzini kuleli lizwe ngokuthi kusetshenziswe imibono nemiqondo ephusile yamasu okufuywa kwezilwane zasolwandle nokulinywa kwezitshalo zasemanzini evela kwamanye amazwe.2. IKhabhinethi ikugunyazile ukusungulwa kweKomidi LoNgqongqoshe Beminyango Ehlukahlukene (i-IMC) elizokwengamela, lilawule futhi lihlinzeke ngobuholi obudingekayo ngenkathi kwenziwa amalungiselelo okusingathwa kweNgqungquthela Ejwayelekile yama-37 Yezinhloko Zemibuso Nohulumeni YeNhlangano Yokuthuthukiswa Kwamazwe aseNingizimu ne-Afrika (i-SADC) ezobanjwa ngoNcwaba 2017.Le Ngqungquthela ye-SADC izobanjwa ngaphansi kwesiqubulo esithi “Sibambisana Nabomkhakha Ozimele Ukuthuthukisa Izimboni kanye Nochungechunge Lomsebenzi Wokukhiqizwa Nokulungiswa Kwempahla”, ngokuthi kugxilwe esidingweni sokubhekana ngqo nezinto ezisemqoka kanye nezithiyo ezikhona ukuze kuqaliswe futhi kufezekiswe iSu Lezezimboni kanye Nohlelo Lokusebenza lwe-SADC.INingizimu Afrika izosebenzisa isikhundla sayo njengoSihlalo we-SADC ukuqhubekisela phambili izimfuno nezidingo zayo njengoba zibekwe ngokucacile oHlelweni Lokuthuthukiswa Kwezwe (i-NDP) futhi kuqiniswe namathuba ezomnotho esifundeni kanye nezindaba ezihlobene nokuvikeleka.3. UMnyango Wezobuciko Namasiko uzosingatha imigubho yehlandla lesithathu yeNyanga Ye-Afrika ngoNhlaba 2017. Lokhu kuyingxenye yegalelo leNingizimu Afrika emigubhweni yezwekazi ephathelene noguquko olwenziwe ngokuqedwa kweNhlangano Yobumbano Lwamazwe ase-Afrika (i-OAU) eyasungulwa mhla zingama-25 kuNhlaba 1963, futhi esikhundleni sayo kwasungulwa inhlangano ekhona njengamanje, okuyiNhlangano Yamazwe ase-Afrika (i-AU), kanye nezikhungo ezihlobene nayo nezinhlelo zayo.Ukugujwa kweNyanga Ye-Afrika kufaka isandla ekuqedweni kwezinsalela zenqubo yokuqonelwa ngabezizwe kwezwekazi lase-Afrika ngokuthi kusetshenziswe imiklamo ehlukahlukene kahulumeni kanye nezinhlangano zomphakathi wonkana ngaphansi kwesiqubulo esithi: Unyaka ka-OR Tambo: Sakha i-Afrika Engcono kanye Nomhlaba Ongcono”.INyanga Ye-Afrika iyalekelela kwikhwelo le--Afrika yonkana lokuba kube nobumbano nokubambisana e-Afrika, futhi le nyanga isetshenziswa njengethuba lokuba wonke aMazwe Angamalungu e-AU acubungule inqubekelaphambili eseyenziwe ekufezekisweni kwe-Ajenda yowezi-2063.Uhlelo lwemigubho, oluzoqhutshwa yizikhungo neminyango kahulumeni ehlukahlukene, oluzoqhubeka  inyanga yonke futhi oluzotholakala ku-www.gov.za, alugcini nje kuphela ngokugxila emkhakheni wezobuciko namasiko kepha ludlulela ngaphezulu kakhulu kwalokho njengoba luzogxila nakwigalelo likaHulumeni WaseNingizimu Afrika kwezomnotho, ezepolitiki kanye nezenhlalo yabantu, okuyizinto ezinomthelela ekuthuthukisweni kwaleli zwekazi. Konke okuzokwenziwa ngale nyanga kanye nezinkulumo-mpendulwano ezizobanjwa kuhloswe ngakho ukubungaza nokufundisa, futhi konke lokhu kuzohlinzeka abantu baseNingizimu Afrika nezwekazi lonkana ngethuba lokubungaza ubu-Afrika babo nokuzibophezela kabusha ekwakheni imiphakathi esekelwe phezu kwamagugu nemigomo emihle yase-Afrika okwabelwana ngayo.4. IKhabhinethi ithulelwe umbiko mayelana nokusingathwa ngempumelelo kweNgqungquthela Yomhlaba Ebanjwa Njalo Ngonyaka Yemitapo Yolwazi kanye Nokuhlinzekwa Kolwazi Yombimbi Lwamazwe Ngamazwe Lwezinhlangano Nezikhungo Zemitapo Yolwazi (i-IFLA) eyabanjelwa eNingizimu Afrika, edolobheni laseKapa kusukela mhla ziyi-15 kuya kumhla zingama-21 kuNcwaba 2015.Isivumelwano se-IFLA saseKapa sizokwethulwa phambi koNgqongqoshe Bezobuciko be-AU ukuze kuvunyelwane ngaso, futhi sisekelwe bese siqaliswa. UMnyango Wezobuciko Namasiko uzoqinisa imizamo yokugqugquzela ukufunda izincwadi neminye imibhalo eNingizimu Afrika.Ukuqaliswa Kokusebenza Kwezinhlelo Zikahulumeni1. Ukuzibophezela kukahulumeni ekuqiniseni umnotho kuqinisekiswe kabusha ezingxoxweni zokufakana imilomo phakathi kukaNgqongqoshe Wezezimali, uMalusi Gigaba, kanye nabatshalimali nezinhlangano zezimali womhlaba jikelele ngenkathi uNgqongqoshe evakashele kwelase-United States of America eyokwethamela iMihlangano Yasentwasahlobo Yenhlangano Yamazwe Ngamazwe Yezezimali (i-IMF) kanye NeBhange Lomhlaba. UNgqongqoshe Gigaba uphinde futhi wafakana imilomo nabatshalimali bakuleli kanye neKomidi Elikhethekile Lesigungu Esiphezulu se-Nedlac (Umkhandlu Kazwelonke Wezokuthuthukiswa Komnotho kanye Nezabasebezi), usihlalo walo okunguyiPhini LikaMongameli, u-Cyril Ramaphosa.Lezi zingxoxo zibonise ngokucacile ukuthi ngeke neze iguquke inqubomgomo kahulumeni yokuqinisekisa ukuthi izimali zakuleli ziphathwa ngobuhlakani obukhulu futhi ngesandla esiqinile njengoba lokhu kuyinto eyagcizelelwa kakhulu kwiSabelomali Sikazwelonke sowezi-2017.IKhabhinethi inxusa yonke imikhakha ukuba ibambisane nohulumeni ekuthuthukiseni ukwethenjwa kwaleli lizwe ngabatshalimali futhi kukhuliswe umnotho wezwe ngendlela esimeme futhi ebandakanya bonke abantu bakuleli.2. Ukwethula kukaMongameli Jacob Zuma iSizinda Sezomnotho Esikhethekile sase-Maluti-A-Phofung (i-MAP-SEZ) endaweni yaseTshiame, e-Harrismith, eMpumalanga Freyistata, mhla zingama-25 kuMbasa 2017 kubonisa ukuzibophezela kukahulumeni ekugqugquzeleni ukuthuthukiswa kwezimboni, okuyinto esemqoka kakhulu kwimpumelelo nokuchuma komnotho waleli lizwe esikhathini eside esizayo. Imikhakha ebekwe eqhulwini ku-MAP-SEZ ngowezimoto, owokulungiswa kwemikhiqizo yezolimo, owokuthuthwa nokuthunyelwa kwempahla, owolwazi lwezobuchwepheshe kwezokuxhumana (i-ICT), owemithi yokwelapha kanye nowokulungiswa kwemikhiqizo ehlukahlukene. Lokhu kuhlinzeka ngamathuba okungena kwezokukhiqizwa kwempahla nakwezokuhwebelana esifundeni sonkana kanye nasemhlabeni jikelele, okugxile ochungechungeni lwenqubo yokulungiswa kwemikhiqizo ngaphakathi kuMasipala wase-Maluti-A-Phofung.Ukwethulwa kwale-SEZ kukhulise isibalo sama-SEZ safinyelela kwisishiyagalombili. Kuze kube manje, uHlelo lwama-SEZ lonkana seluhehe utshalomali olungaphezu kwamarandi angamabhiliyoni ayi-9.5. Ama-SEZ asedale futhi namathuba omsebenzi angaphezu kwezi-10 000 kubantu abaqashwe ngqo ngaphansi kwalezi zizinda futhi sekudaleke namathuba omsebenzi ayizi-65 000 ezinhlelweni ezinobuhlobo nokubambisana okuthile nama-SEZ. Ama-SEZ ayaqhubeka nokufaka isandla ekuhehweni koTshalomali Oluvela Ngqo Emazweni Angaphandle (i-FDI).Ukwethulwa kwe-MAP-SEZ eyakhiwe emhlabeni ongamahekthare ayi-1 038 kuyingxenye esemqoka yokuqaliswa koHlelo Lokusebenza Lwenqubomgomo Yezimboni (i-IPAP) ethwesa ama-SEZ umsebenzi wokusheshisa ukukhuliswa nokuthuthukiswa komnotho wendawo ezifundeni ezithile ezihlonziwe zakuleli.3. IKhabhinethi iyawamukela umbiko ka-A.T. Kearney wezi-2017 Ophathelene Nokwethenjwa Ngabatshalimali Bamazwe Angaphandle, obonisa ukuthi iNingizimu Afrika ikleliswe endaweni yama-25 ohlwini lwamazwe aphuma phambili emhlabeni jikelele aheha utshalomali oluvela ngqo kubatshalimali bamazwe angaphandle, futhi iyizwe lokuqala elivela kwizwekazi lase-Afrika ukukleliswa kulolu luhlu.INingizimu Afrika yenze ibuya kulolu luhlu oluyinkomba yamazwe, eshicilela amazwe angama-25 aphuma phambili ekuhehweni kotshalomali, okungokokuqala kusukela ngowezi-2014. Leli lizwe likleliswe namanye amazwe asathuthuka, njenge-China (ekleliswe endaweni yesithathu), India (ekleliswe endaweni yesishiyagalombili), Brazil (ekleliswe endaweni ye-16) kanye ne-Mexico (ekleliswe endaweni ye-17).Ukukleliswa kweNingizimu Afrika kulolu luhlu kuyabonisa ukuthi ukubambisana okukhethekile kwaleli lizwe nabatshalimali bamazwe angaphandle sekuqala ukukhula ngomdlandla futhi kuyabonisa nokuthi seluqalile ukuthela izithelo ezinhle uhlelo lokuletha intuthuko ezweni lethu. Izilinganiso ezingconywana zesimo sokukhula komnotho esikhathini esifushane esizayo kanye nezilinganiso zokutshalwa kwezimali emkhakheni wezokukhiqizwa kwempahla wakuleli esikhathini eside esizayo yikona okubekwe njengezizathu ezisemqoka ezenze ukuba iNingizimu Afrika ikhushulwe kwiNkomba yokukleliswa kwamazwe omhlaba.4. Komunye umbiko oseceleni, uhlu lwakamuva lweNkomba Yotshalomali Emazweni ase-Afrika yowezi-2016, olwenziwe wuphiko oluzimele lwezocwaningo lwabakwa-Quantum Global luklelise iNingizimu Afrika endaweni yesine ohlwini lwamazwe aphuma phambili ekuhehweni kotshalomali e-Afrika, emva kwe-Botswana, Morocco kanye ne-Egypt. INingizimu Afrika izuze amaphuzu amahle kakhulu emkhakheni wokukhula kwe-GDP, ukuba lula kwenqubo yokwenza ibhizinisi kuleli kanye nesibalo esiphezulu sabantu bakuleli.Ukuthandwa kwaleli lizwe ngabatshalimali kuphinde futhi kwabonakala ngokucacile embikweni wezi-2016 weSimo Sezomnotho e-Afrika, oklelise iNingizimu Afrika endaweni yesine ohlwini lwamazwe aphume phambili ekuhehweni kotshalomali kwelase-Afrika ngowezi-2015 njengoba ihehe utshalomali oluvela emazweni angaphandle olungamabhiliyoni angama-$3.6, emva kwezwe lase-Egypt (amabhiliyoni angama-$10.2), Mozambique (amabhiliyoni angama-$4.7) kanye ne-Morocco (amabhiliyoni angama-$4.2). INingizimu Afrika iyaqhubeka nokwakhela phezu kwesisekelo sayo esiqinile sezezimali nesezebhizinisi, njengoba ikleliswe endaweni yama-47 ohlwini lwamazwe ayi-138 lweNkomba Yokuncintisana Kwamazwe Omhlaba Jikelele yowezi-2016/2017 Yesithangamu Sezomnotho Emhlabeni (i-WEF).5. Isithangamu Sezomnotho Emhlabeni (i-WEF) esiqondene ne-Afrika, sama-27, sizobanjelwa esikhungweni semibuthano yamazwe ngamazwe i-Albert Luthuli International Convention Centre eDurban kusukela mhla zi-2 kuze kube ngumhla zi-5 kuNhlaba ngaphansi kwesiqubulo esithi: “Ukufezekisa Ukukhula Komnotho Okubandakanya Abantu Bonke: Abaholi Abasabelayo futhi Abaphusile.”IKhabhinethi ilamukela ngezandla ezimhlophe leli thuba lokuba iNingizimu Afrika ibambe inkulumo-mpendulwano mayelana namathuba akhona futhi avulekile kulabo abanesifiso sokutshala izimali, ukudidiyelwa kwesifunda okunohlonze kanye nokuzibophezela kabusha ekukhuliseni umnotho ngendlela esimeme kanye nokuletha intuthuko kwelase-Afrika.I-Afrika lizwekazi elinamazwe aneminotho ekhula ngesivinini esikhulu emhlabeni, futhi ebonisa ukukhula ngamandla kwentshisekelo yabatshalimali abavela emhlabeni jikelele. INingizimu Afrika inomnotho osekelwe phezu kwemikhiqizo eminingi futhi ehlukahlukene uma iqhathaniswa namanye amazwe kuleli zwekazi futhi idlala indima ebalulekile ekuqinisekiseni ukuthi izwekazi lase-Afrika liyathuthuka futhi liqhubekela phambili.6. Ukuzibophezela kweNingizimu Afrika nezwe lase-Oman ekwenzeni ngcono ubudlelwano bezohwebo phakathi kwalawa mazwe amabili, okwenziwe esithangameni sezebhizinisi esabanjwa mhla zingama-27 kuNdasa 2017 phakathi kukaNgqongqoshe Wezohwebo Nezezimboni, u-Rob Davies kanye nozakwabo wase-Oman, uDkt Ali Bin Masoud Al-Sunaidy, kuhlinzeka osomabhizinisi baseNingizimu Afrika ngamathuba okwenza ibhizinisi nezwe lase-Oman, ikakhulukazi emkhakheni wemboni yezolimo kanye nowokulungiswa kwemikhiqizo yezolimo.Ngaphezu kwalokhu, uhambo loMnyango Wezohwebo Nezezimboni, oluphathelene nezotshalomali, lokuvakashela kwelase-Ghana kanye nase-Nigeria phakathi komhla zingama-20 kanye nomhla zingama-25 kuNdasa 2017 lufake isandla ekuhlonzeni nokwakha izimakethe zokuthunyelwa kwempahla elungiswe kuleli kanye nezinsizakalo zakuleli emazweni angaphandle. Lokhu kukhangisa futhi nangemikhiqizo yaseNingizimu Afrika kanye nezinsizakalo ezihlinzekwa yileli lizwe futhi kusungula nobambiswano lwezebhizinisi phakathi kwemiphakathi yezebhizinisi yalawa mazwe amathathu.Ukukhulisa uhwebo kule zwekazi kanye nokuqinisa ubambiswano phakathi kwaleli namazwe elibambisene nawo kwelase-Afrika kungaholela ekuqedweni kobubha, kukhulise uhwebo olungenayo, kuthuthukise izimboni futhi ngenxa yalokhu kudaleke namathuba omsebenzi, okuyinto esemqoka kakhulu ekuthuthukisweni komnotho wase-Afrika.7. UNgqongqoshe Wezokuthuthukiswa Kwamabhizinisi Amancane, uLindiwe Zulu, uhole ithimba laseNingizimu Afrika ebelethamele isithangamu sezebhizinisi sase-Estonia ebesisingathwe yinhlangano yakuleli yezebhizinisi nezimboni, i-South African Chamber of Commerce and Industry. Njengoba ingxenye engama-90% yomnotho wase-Estonia yakhiwe ngamabhizinisi asafufusa (ama-SMME), ubambiswano lweNingizimu Afrika ne-Estonia luqinisa isibophezelo sikahulumeni sokudala amathuba omsebenzi kanye nokugqugquzela ama-SMME.8. Ikhono lomkhakha wezolimo wakuleli lokumelana nezimo ezinzima ngokusekelwa yizinhlelo zokuhlinzeka ngesixwayiso kusenesikhathi esanele kanye nocwaningo, nakuba kunenkinga yesikhonyane esibhubhise izitshalo, i-Fall Army Worm, nesomiso, libonakale kahle kamhlophe kwisilinganiso somthamo wesivuno sombila othengiswayo sowezi-2017, esikhuphuke ngama-84% uma kuqhathaniswa nesivuno sowe-2016, okuyisivuno esincane kunazo zonke kusukela ngowezi-2007. Kulindeleke ukuba izindawo ezintathu zakuleli ezikhiqiza isivuno sommbila esikhulu, okuyisifundazwe saseFreyistata, Mpumalanga kanye neNyakatho Ntshonalanga, zikhiqize ama-82% esivuno sowezi-2017.Umthamo wesivuno esilindelekile sommbila othengiswayo ulinganiselwa kumathani ayizigidi eziyi-14,324 okungama-2,91% (amathani ayizi-405 050) ngaphezu kwesibikezelo sesilinganiso esenziwe esikhathini esedlule esingamathani ayizigidi eziyi-13,918. Isilinganiso esenziwe ngokubheka ubukhulu bomhlaba wokulima sisalokhu sime kumhlaba ongamahekthare ayizigidi ezingu-2,629, kanti kusenjalo isivuno esilindelekile sime kumathani angu-5,45 ngehekthare lomhlaba ngalinye.9. Isibophezelo sikahulumeni sokuqinisa nokuthuthukisa kanye nokukhulisa ukufinyelela kwabafundi emanyuvesi sesibonakale kahle kamhlophe njengoba isibalo sabafundi siphindaphindeke kabili kule minyaka engama-20 edlule. Lokhu kuqiniswe nayisimemezelo sikaNgqongqoshe Wezemfundo Ephakeme Nokuqeqeshwa, uDkt Blade Nzimande, sokuthi kule minyaka emibili ezayo uhulumeni uzosebenzisa imali efinyelela kumarandi angamabhiliyoni ayisikhombisa ukwakha izindlu ezintsha zokuhlalisa abafundi, amalabholethri, ubuchwepheshe bezokuxhumana kanye nezinye izikhungo nezinsizakusebenza ezisemqoka, kusenjalo futhi kwenziwe nomsebenzi osemqoka wokulungisa ingqalasizinda yamanyuvesi futhi kunwetshwe namanyuvesi amasha. Kunesinye futhi isamba semali engamarandi angamabhiliyoni ayi-2,5 esibekwe eceleni kule minyaka emihlanu ezayo esiqondiswe kulawo manyuvesi ayevinjwe amathuba phambilini futhi abengakutholi ukuxhaswa kahle ngezimali, ukuze nawo akwazi ukulisebenzisa ngokuphelele ikhono lawo lokuqeqesha abafundi.Ukutshalwa kwezimali kwingqalasizinda, kubandakanya namagumbi okufundisa nokwenza ucwaningo, nemishini nezinsizakusebenza kanye nokuqinisekisa ukuthi abafundi baphila ngaphansi kwesimo esikulungele ukufunda nokuqeqeshwa, okuyizinto ezisemqoka kakhulu ekuqinisekiseni ukuthi amanyuvesi awenza ngempumelelo umsebenzi athweswe wona wokucija nokuhlomisa abafundi ngamakhono. 10. UNgqongqoshe Wezabasebenzi, u-Mildred Oliphant, uzohola umkhankaso kazwelonke wokuqwashisa nokufundisa ngeNyanga Yabasebenzi yowezi-2017 ngaphansi kwesiqubulo esithi “Yazi amalungelo akho kanye nezibopho zakho njengendlela yokugqugquzela ukuthotshelwa kwakhudlwana kwemithetho ebekiwe”.Lo mkhankaso uzoqwashisa abasebenzi baseNingizimu Afrika ngamalungelo abo kanye nezibopho zabo. Uzogcizelela futhi nasezinzuzweni ezizuzwe ngabasebenzi eNingizimu Afrika futhi uhlole nokuthotshelwa kwemithetho yezabasebenzi. Le nyanga izobandakanya nokugasela kungazelelwe emikhakheni ethathwa njengemikhakha enenjwayelo yokuphula imithetho nemigomo ebekiwe. Uhulumeni usephasise imithetho okuhloswe ngayo ukuqeda ukungalingani okukhulu okusekhona njengamanje kanye nokucwaswa kwabasebenzi, okuyizinto lo hulumeni wentando yeningi labantu azithola zikhona ngenkathi ethatha izintambo zombuso. Izinto eziwumongo wemithetho yethu yezabasebenzi yimpokophelo yokuqhubekisela phambili ukuthuthukiswa komnotho, ubulungiswa emphakathini, ukuthula nozinzo kwezabasebenzi kanye nokuqinisekisa ukuthi izizinda okusetshenzelwa kuzona zilawulwa ngokulandela inqubo yentando yeningi labantu. IKhabhinethi inxusa yonke imikhakha ukuba idlale indima yayo ekuqedeni ukungalingani okusekhona okuwumphumela wenqubo yesikhathi esedlule, ngokuthi kusheshiswe uguquko emsebenzini njengoba manje lusahamba ngesivinini sonwabu.11. Uhulumeni uqhube imikhankaso yesi-6 Yeviki Likazwelonke Lokugxila Ezimbizweni ngaphansi kwalo hulumeni owathatha izintambo zokubusa ngowezi-2014, kusukela mhla ziyi-17 kuya kumhla zingama-23 kuMbasa 2017. Okwaphawuleka kakhulu ngalelo viki kwaba yimihlangano eminingi eyabanjwa ngamalungu eziphathimandla zikahulumeni nezakhamuzi futhi linegalelo elikhulu ohlelweni olubanzi lukahulumeni lokwenza ngcono izimpilo zazo zonke izakhamuzi zakuleli.  IKhabhinethi iyishayela ihlombe leyo miphakathi eyabamba iZimbizo nezikhulu zikahulumeni ezweni lonkana, ngenhloso yokuxazulula izinselelo ezikhona emkhakheni wezomsebenzi kahulumeni ukuze kuhlinzekwe impilo engcono kubantu bonke.Ezinye zeZimbizo zibandakanya lokhu: ukwethulwa kweSikhungo Sokusungulwa Nokuphathwa Kwamabhizinisi ekholishi yoKufundela Umsebenzi Wezobuchwepheshe Bezandla Nokuqeqeshwa (i-TVET) yase-Goldfields e-Welkom, esifundazweni saseFreyistata nguNgqongqoshe Wezokuthuthukiswa Kwamabhizinisi Amancane, uNkz Lindiwe Zulu. Lesi Sikhungo siyalekelela ekuxazululweni kwenselelo yokuswelakala kwemisebenzi entsheni, ngokuthi sihlinzeke abantu abasha ngosizo olufanalekile ngenkathi besathatha izinyathelo zokuqala ohambweni lwabo lokusungula amabhizinisi. Kwabanjwa imihlangano engama-34 mayelana nalokhu ezweni lonkana.Izindaba Ezisematheni 1. UMongameli Jacob Zuma wahola imigubho kazwelonke yama-23 yoSuku Lwenkululeko mhla zingama-27 kuMbasa 2017 ngaphansi kwesiqubulo esithi “Unyaka ka-OR Tambo: Sisonke siqinisa intando yeningi labantu futhi sakha imiphakathi ephephile nengenabo ubugebengu”.Umhlangano phakathi kukaMongameli nomphakathi waseManguzi, KwaMhlabuyalingana, uyingxenye yomkhankaso kazwelonke wokulwisana nobugebengu, futhi lona bekungumhlangano wokulandelela ohlelweni lukaMongameli, i-Presidential Siyahlola Monitoring Programme, olwaqhutshwa ngoNdasa 2017. Lolu hlelo lugcizelela isidingo sokuthathwa kwezinyathelo ezisheshayo ukunqanda ubugebengu obenzeka phakathi kwaleli namazwe angaphandle ikakhulukazi ukudunwa kwezimoto. Uhulumeni usebenza ngokuzikhandla okukhulu kule ndawo ukuqeda ubugebengu kanye nokuxazulula izinkinga ezibhekene nomphakathi wakwaMhlabuyalingana, kubandakanya nezinselelo eziphathelele ne-Isimangaliso Wetland Park.Le migubho iqhakambisa izinto ezizuzwe yileli lizwe kusukela ngowe-1994, futhi kusenjalo kukhunjulwe nokuthi kusenomsebenzi okumele wenziwe ukwakha iNingizimu Afrika ebumbene ngokweqiniso, engenakho ukucwaswa kwabantu ngokobuhlanga nangokobulili, ebuswa ngokwentando yeningi labantu futhi echumayo. NgeNyanga Yenkululeko sibungaza iqhawe lezwe lethu uMongameli we-ANC waphambilini, u-Oliver Reginald Tambo, ngegalelo lakhe emzabalazweni wenkululeko yethu nentando yeningi labantu, obezobe ehlanganisa iminyaka eyi-100 ukube ubesaphila.2. Njengengxenye yohlelo lweNyanga Yenkululeko uNgqongqoshe Wezokuxhumana, u-Ayanda Dlodlo, uqalise inkulumo-mpendulwano yentsha eyingxenye yezingxoxo eziqhubekayo ezibandakanya abantu abasha mayelana nokuthi kusho ukuthini kubona “UKWENZA INKULULEKO YAKHO IBE NGEYAKHO NGOKWEQINISO”,   okuyisiqubulo samaganyana asetshenziswayo ukulandela ingxoxo ezinkundleni zokuxhumana.IKhabhinethi inxusa abantu abasha ukuba bawasebenzise ngobuhlakani amalungelo abo kanye nezibopho zabo futhi bahloniphe nalabo abalwela inkululeko yethu, ethokozelwa yibo bonke abantu ezweni lethu elibuswa ngokwentando yeningi labantu.3. IKhabhinethi iyawamukela umhlangano wokuqala woHlelo olusemazingeni aphezulu Lokushintshisana Ngabantu (i-PPEM) phakathi kweNingizimu Afrika ne-China owabanjwa kusukela mhla zingama-24 kuya kumhla zingama-27 kuMbasa.  Lokhu bekufezekisa isivumelwano esenziwa nguMongameli Jacob Zuma kanye noMongameli Xi Jinping ngenkathi uMongameli wase-China evakashele kuleli ngowezi-2015. I-IMC yoHlelo Lokushintshisana Ngabantu, eyabe iholwa nguNgqongqoshe uNathi Mthethwa, yasingatha iPhini LikaMongameli u-Lui Yandong kanye nezithunywa ezivela kwelase-China.Kwacikicwa izivumelwano zokubambisana eziningana ngaphansi kwezingqikithi ezibanzi ezimbili – Ukuthuthukiswa Kwabasebenzi kanye Nocwaningo Nentuthuko. Ukukhuliswa komnotho obandakanya abantu bonke futhi osekelwe phezu koguquko lwenhlalo-mnotho olunohlonze kuyinto ehambisana ncamashi nokuhlonyiswa nokucijwa ngamakhono kwabantu bakuleli, ikakhulukazi intsha emazingeni ahlukahlukene.IKhabhinethi iwamukela ngezandla ezimhlophe umnikelo wemishini yokwelapha (eyakhiwe lapha eNingizimu Afrika) ovela kuhulumeni wase-China, njengengxenye yesivumelwano sobambiswano kwezempilo esiphakathi kwezwekazi lase-Afrika ne-China, futhi lokhu kuzolekelela ekwenzeni ngcono izinga losizo lokwelashwa oluhlinzekwa yizibhedlela zikahulumeni.Ngalezi zivumelwano zobambiswano, womabili lawa mazwe azibophezele ekuqinisekiseni ubambiswano oluqinile kwezokucobelelana ngolwazi lomsebenzi, ukuqeqeshwa kothisha kanye nokwabelana ngolwazi lobungoti emkhakheni wezemfundo, ikakhulu kwezeZibalo, eZesayensi kanye Nezobuchwepheshe njengesisekelo okuzokwakhelwa phezu kwaso ukukhulisa iminotho yolwazi. Eminye imikhakha okuzophuculwa kuyona ubambiswano ibandakanya: ezamasiko; ezokuxhumana; ezempilo; ezesayensi nezobuchwepheshe; ezemidlalo; ezokuvakasha kanye nomkhakha wezindaba zabesifazane netsha.4. IKhabhinethi idlulisa amazwi enduduzo emindenini nabangani babantu abangama-235 abashone ezingozini zomgwaqo ngamaholide ePhasika. Izibalo zalesi sikhathi samaholide ePhasika zibonisa ukuthi abantu abashonile abangama-50% bekungabantu abahamba ngezinyawo, kulandele abagibeli ngama-24% kanye nabashayeli ngama-19%.5. IKhabhinethi ihlanganyela noMongameli Zuma ekuzwakaliseni ukudabuka kwayo kanye nokwethuka okukhulu ngokudlula emhlabeni kwezingane zesikole eziyi-18 nabantu abadala ababili engozini yetekisi enyantisayo eyenzeke e-Bronkhorstspruit, ngaphandle kwasePitoli. Sithanda ukugcizelela kwikhwelo likaMongameli Zuma lokuthi kumele izikhungo zokuqinisekisa ukuthotshelwa komthetho ziphenye imbangela yale ngozi ngokushesha okukhulu.   IKhabhinethi idlulisa amazwi okubonga kuyo yonke iminyango kahulumeni, izinhlangano ezingekho ngaphansi kukahulumeni (ama-NGO), ochwepheshe kanye nabamabhizinisi abahlinzeke ngosizo emindenini ethintekile kanye nakubafundi nothisha besikole iMahlenga High kanye nabesikole sase-Refano Primary ngalesi sikhathi esinzima.Ukushona kwabantu abaningi ezingozini zomgwaqo, ikakhulukazi ngesikhathi samaholide eNingizimu Afrika, kuyinto ekhathazayo kakhulu kuleli. Izingozi eziningi kulezi, yizingozi ebezingagwemeka ngokuthi abasebenzisi bomgwaqo baziphathe kahle ngenkathi besemgwaqeni futhi bacophelele kakhulu.  Kuyisenzo esingamukelekile neze ukushayela budedengu, ngaphandle kwenkathalo futhi abantu baseNingizimu Afrika bayanxuswa ukuba bakwenze kube yinto engumsebenzi wabo osemqoka kakhulu ukuphepha kwabo emigwaqeni yethu.6. IKhabhinethi iwushayela ihlombe umkhakha wezokuthutha abantu ngamabhasi ngokubuyela emsebenzini emva kwesiteleka ebesingenalo udlame, okuyinto eyisibonelo esihle ekubanjweni kweziteleka zabasebenzi. Iphawulekile indima edlalwe nguNgqongqoshe Wezabasebenzi ekuqedeni isiteleka kulo mkhakha obaluleke kangaka emnothweni wethu.7. IKhabhinethi ikhathazekile ngokuqubuka kabusha kodlame endaweni yase-Vuwani kulandela esinqumweni seBhodi Lokuklanywa Kwemingcele Yomasipala sokufaka le ndawo ngaphansi kukamasipala omusha. IKhabhinethi ikugxeka kakhulu ukusetshenziswa kwezingane zethu njengethuluzi lokufezekisa izimfuno ezithile futhi ukuvalwa kwezikole amaviki ngamaviki kuphazamisa ingomuso lalezi zingane esezizithola zingaphansi kwengcindezi yomphefumulo eyengeziwe. Udlame, ukwesatshiswa, ukucekelwa phansi kwempahla noma izenzo eziholela ekucekelweni phansi kwezikole noma ezincisha abafundi ithuba lokuya esikoleni azinayo nakancane indawo ezweni lethu elibuswa ngokwentando yeningi labantu.IKhabhinethi iwushayela ihlombe umsebenzi owenziwe yi-IMC, ebiholwa nguNgqongqoshe Wokwengamela Ngokubambisana kanye Nezindaba Zendabuko uMnu Des Van Rooyen, kanye nokuvakashela kuleya ndawo kukaNgqongqoshe Wezamapholisa, uFikile Mbalula, futhi iyaweseka umbono wokuthi izenzo zobugebengu, kubandakanya ukulinyazwa nokucekelwa phansi kwempahla kuyinto engeke ibekezelelwe nakancane.  Kulindeleke ukuba uMongameli Jacob Zuma abambe umhlangano neNgonyama yamaVenda u-Toni Mphephu Ramabulana kanye nabaholi bendabuko abavela esifundeni sase-Vhembe njengomzamo wokuletha uzinzo kuleya ndawo. IKhabhinethi iyagcizelela ukuthi imali kanye nezinsiza ezisetshenziwe ukwakha kabusha izikole ezicekelwe phansi yimali obekuhloswe ukuba isetshenziswe kwezinye izinhlelo zikahulumeni.8. IKhabhinethi inxuse futhi nokuthi abantu behlise imimoya futhi kubuyiswe nozinzo kulandela imibhikisho ehambisana nodlame edolobheni lase-Lichtenburg kanye naselokishini lase-Blydeville, ngaphansi kukaMasipala Wendawo yase-Ditsobotla, esifundazweni saseNyakatho Ntshonalanga. Ukufunda kuphazamisekile, kwaphangwa nempahla ezitolo futhi kwashiswa izimoto nezindlu eziningana. UNdunankulu waseNyakatho Ntshonalanga, u-Supra Mahumapelo, useqoke ithimba elihlanganisa oNgqongqoshe Besifundazwe (abo-MEC) abahlanu kanye nezimeya ezimbili elizophenya futhi lixazulule izinselelo eziphathelene ngohlinzekwa kwezidingo-ngqangi kuleya ndawo.9. IKhabhinethi iyawunxusa umphakathi wase-Coligny, esifundazweni saseNyakatho Ntshonalanga ukuba uyeke ukubamba imibhikisho ehambisana nodlame futhi unikeze uMbutho Wamaphoyisa aseNingizimu Afrika (i-SAPS) endaweni yase-Coligny ithuba lokuphothula uphenyo lwawo mayelana nengane eshonile, ukuze kuqinisekiswe ukuthi ubulungiswa buqhutshwa ngendlela efanelekile.Izakhamuzi ziyanxuswa ukuba zisebenzise izinhlaka ezikhona njengamanje uma zifuna ukuzwakalisa izinkinga zazo futhi zithobele umthetho ngenkathi zizwakalisa ukukhathazeka kwazo.10. Uhulumeni uzishayela ihlombe izikhungo zokuqinisekisa ukuthotshelwa komthetho ngendlela ezisukumela ngayo phezulu ukuze kuboshwe izigilamkhuba ezihlukumeza abesifazane nezingane.Mayelana nalokhu-ke, iKhabhinethi izishayela ihlombe izinyathelo ezisheshayo ezithathwe wuPhiko Loklebe Olulwisana Nokushushumbiswa Kwabantu kanye neThimba Elijutshwe Ukubhekana Namacala Abucayi Kakhulu njengoba bebophe umfundisi ozinze eThekwini obekwe icala lokushushumbiswa kwabantu e-Port Elizabeth.Kungumsebenzi wabo bonke abantu baseNingizimu Afrika futhi kuyisibopho sabo ukuba basebenzisane neziphathimandla ukuvikela abesifazane nezingane zethu kubahlukumezi futhi kumele siqinisekise ukuthi sidlala indima yethu ekwenzeni imiphakathi yethu ibe ngephephile kakhulu.Imiyalezo1. IKhabhinethi ihalalisela uZolani Tete ngokunqoba kwakhe isicoco sesisindo samabhantamu ngaphansi kweNhlangano Yezesibhakela Emhlabeni (i-WBO). Lokhu kumbeka ethubeni lokulwa empini yokuhlanganisa izicoco zomhlaba – okusho ukuthi manje usengafaka inselelo yokulwela izicoco zomhlaba ngaphansi kwezinhlangano zesibhakela ezithathwa njengezinkulu emhlabeni jikelele: okuwuMkhandlu Wezesibhakela Emhlabeni (i-WBC), iNhlangano Yomhlaba Yezesibhakela (i-WBA) kanye neNhlangano Yezesibhakela Yamazwe Ngamazwe (i-IBF).2. IKhabhinethi ihlanganyela noMongameli Jacob Zuma ekudluliseni amazwi enduduzo aqondiswe emndenini nabangani bomqeqeshi wesibhakela obedume kakhulu, uNick Durandt, obaziwa kakhulu ngekhono lakhe lokukhiqiza abashayisibhakela abayizingqwele futhi obethatha abafana abancane abebewuvanzi emgwaqeni abenze izingqwele. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.1. Abaqokwe nguMongameli njengamalungu eNkantolo Yezabathengi Kazwelonke, futhi abazongena ezikhundleni zabo ngosuku olushiwo kwiMemorandamu KaMongameli efanelekile:Slz Joseph Mandal Maseko (uSihlalo Omkhulu);Nkz Laura Best (iPhini LikaSihlalo);Mnu Lulama Andisa Potwana (ilungu elizosebenza ngokugcwele);Nkz Penelope Anne Beck (ilungu lesikhashana);Adv Hope Fiona Neo Sephoti (ilungu lesikhashana);Nkz Diane Reinette Terblanche (ilungu lesikhashana);Nkz Nomfundo Maseti (ilungu lesikhashana);Nkz Maleho Margaret Daisy Nkomo (ilungu lesikhashana);Slz Bonke Clayton Dumisa (ilungu lesikhashana);Slz Tanya Ann Woker (ilungu lesikhashana);Slz Kasturi Moodaliyar ilungu lesikhashana);Dkt Maria Claudina du Toit (ilungu lesikhashana);Mnu Xolela Christopher May (ilungu lesikhashana);Mnu Fungai Khumbulani Sibanda (ilungu lesikhashana);Mnu Lehlohonolo Lucky Rabotapi (ilungu lesikhashana);Mnu Trevor Albert Bailey (ilungu lesikhashana); kanye noAdv Frans Kgolela Manamela (ilungu lesikhashana).5.2. Abaqokwe njengamalungu angeyona ingxenye yesigungu seziphathimandla eBhodi Yenkamani Yezikhali yaseNingizimu Afrika (i-ARMSCOR):Vice Admiral (osewathatha umhlalaphansi) RJ Mudimu (onguSihlalo futhi oqokwe kabusha);Nkz Thuthukile Skweyiya (oyiPhini LikaSihlalo futhi oqokwe kabusha);Dkt Moses Khanyile (oqokwe kabusha);Mnu Ndumiso M Tyibilika (oqokwe kabusha);Mnu Raymond Mlungwana Vokwana (oqokwe kabusha);Adv Virginia Lee Anne De La Hunt (oqokwe kabusha);Nkz CE Simpson;Nkz T Mhlan; kanyeNenxusa u-TJ Ndhlovu.5.3. Mnu Kgabo Mahoai oqokwe njengoMqondisi-Jikelele woMnyango Wezobudlelwano Bamazwe Nokubambisana.Imibuzo ingaqondiswa ku: Willy Hlopheka BaloyiUmakhalekhukhwini: 083 3907 147"
 Isitatimende somhlangano weKhabhinethi wangomhla ziyi-10 Nhlaba 2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/zu/speeches/statement-cabinet-meeting-10-may-2017-11-may-2017-0000,"IKhabhinethi yabamba umhlangano wayo ngoLwesithathu mhla ziyi-10 kuNhlaba 2017, e-Tuynhuys, eKapa.1. Isithangamu Sezomnotho Emhlabeni (i-WEF) esiqondene ne-Afrika1.1. IKhabhinethi ikushayela ihlombe ukusingathwa ngempumelelo kweSithangamu Sezomnotho Emhlabeni sama-27 esiqondene ne-Afrika lapho uMongameli ebehola khona iThimba LaseNingizimu Afrika, iziNhloko Zemibuso kanye Nohulumeni abavela kwiZwekazi lase-Afrika, izinhloko zezimboni emhlabeni nabaholi bezomnotho kanye nezinhlangano zomphakathi wonkana. Le ngqungquthela yabanjwa ngaphansi kwesiqubulo esithi: “Ukufezekisa Ukukhula Komnotho Okubandakanya Abantu Bonke: Abaholi Abasabelayo futhi Abaphusile”.1.2. Lesi sigcawu sama-27 se-WEF eqondene ne-Afrika sibonise ngokucacile phambi kwamehlo omhlaba ukuthi iNingizimu Afrika isalokhu iyizwe elikwizwekazi lase-Afrika elikulungele ukutshalwa kwezimali. Abagqugquzeli bale ngqungquthela bakuqinisekisile ukuthi beyithanyelwe yizithunywa ezingaphezu kwe-1000, okuyisibalo esiyingqophamlando uma kuqhathaniswa nesibalo sengqungquthela ye-WEF eyabanjwa phambilini.1.3. Umoya wobumbano oqinile phakathi kukahulumeni kanye nabamabhizinisi obonakale ngenkathi kubanjwe i-WEF bewumuhle kakhulu. Izingxoxo ezinohlonze zihlinzeke izwe laseNingizimu Afrika ngethuba lokubonisa inqubekelaphambili eliyenzayo emshikashikeni wokufezekisa ukukhula komnotho okubandakanya abantu bonke kanye nokukhombisa ukuthi iNingizimu Afrika ikulungele noma nini ukwenza ibhizinisi.  INingizimu Afrika isalokhu izibophezele ekuqhubekeni emgudwini wayo ophokophele ekuqalisweni nokusetshenziswa koHlelo lwayo Lokuthuthukiswa Kwezwe (i-NDP) ukuze kuncishiswe ububha, ukungalingani kanye nokuntuleka kwamathuba omsebenzi.2. Ezokuthutha2.1. Ukwethulwa kwezitimela ezintsha kanye nezinsizakalo zezitimela zoPhiko Lwezitimela Ezithwala Abagibeli LwaseNingizimu Afrika (i-PRASA), nguMongameli Jacob Zuma mhla ziyisi-9 kuNhlaba 2017 eSiteshini Sezitimela sasePitoli kuyingxenye yokuzibophezela kukahulumeni okuqhubekayo okuhloswe ngakho ukuqinisekisa ukuhlinzekwa kwezinto zokuthutha umphakathi ezingambi eqolo futhi ezithembakele, kanye nokukhuthaza nokuthuthukisa ingqalasizinda yezwe yezomnotho.   2.2. Izitimela ezintsha ze-Metrorail (ezaziwa futhi ngokuthi yiZitimela Zabantu) ziyingxenye yohlobo lwezitimela uhulumeni azizofaka emzileni kule minyaka eyi-10 kuya kweyi-15 ezayo njengengxenye yoHlelo lwe-PRASA Lokuhlinzeka Ngezitimela Zesimanjemanje. Lo mklamo uzodala izinkulungwane ngezinkulungwane zamathuba omsebenzi asimeme kanye namathuba etoho, njengoba uqhubeka umsebenzi wokwakha isikhungo okuzokhiqizwa kusona izitimela e-Nigel, Ekurhuleni. Lesi yisiqalo sokuqaliswa kokusebenza kweSivumelwano esenziwe yileli ne-France ne-Brazil esisayindwe yi-PRASA nabakwa-Alstom.2.3. Izitimela ze-Metrorail zikanokusho ezintsha (iZitimela Zabantu) zihlinzeka abagibeli ngamazinga aphezulu kakhulu ezinsizakalo zesitimela kanye nokunethezeka, futhi zizoyiguqula indlela abagibeli abaphatheka ngayo uma behamba ngesitimela. Lezi zitimela ziyingxenye yomsebenzi owenziwa nguhulumeni ukuthuthukisa umnotho ngokuqalisa imiklamo emikhulukazi yokuthuthukisa ingqalasizinda futhi zikulungele nokusetshenziswa ngabantu abanokukhubazeka.2.4. IKhabinethi inxuse bonke abantu baseNingizimu Afrika ukuba baziqhenye ngalezi zitimela ezintsha futhi bazivikele ekucekelweni phansi.  3. Imibhikisho yase-Vuwani3.1. IKhabhinethi ikushayela ihlombe ukungenelela ngempumelelo kukaMongameli Zuma e-Vuwani, eLimpopo. UMongameli ubambe umhlangano neNgonyama yesizwe samaVenda u-Toni Mphephu Ramabulana, kanye nababambiqhaza bomphakathi ngenhloso yokuthola izisombululo zokuxazulula, ngomoya omuhle nangoxolo, izinkinga ezivezwe ngumphakathi. 3.2. Umhlangano wasamukela isiphakamiso seNgonyama sokuba uMasipala Wesifunda saseVhembe kube yiwona ohlinzeka ngezinsizakalo kubantu baseVuwani ngenkathi kusathungathwa ikhambi lesikhathi eside lokusombulula impicabadala yodaba lokuklanywa kwemingcele yomasipala. Lesi sombululo esiphakanyisiwe siyahambisana nemithetho efanelekile elawula omasipala.3.3. Kuphinde futhi kwathathwa nesinqumo sokuthi kumele iminyango kazwelonke neyezifundazwe efanelekile ilekelele umasipala wesifunda ukuze ukwazi ukwenza lo msebenzi omusha othweswe wona. Kepha-ke, umhlangano ukugcizelelile ukuthi ukuthathwa kwalesi sinqumo akusho ukupheliswa kukamasipala omusha osunguliwe (i-LIM 345). Lesi sinqumo siyingxenye yokuzibophezela kukahulumeni ekutholeni isixazululo esibandakanya abantu bonke.3.4. Ukufakana imilomo nokubonisana phakathi kukaMongameli nabo bonke ababambiqhaza sekuholele ekutheni kubuyele esimweni esijwayelekile ukusebenza kwezikole namabhizinisi. IKhabhinethi iyabancoma impela ababambiqhaza ngokuqinisekisa ukuthotshelwa kwezivumelwano ezenziwe ngaphansi kwezingxoxo ebeziholwa yiNgonyama. UMongameli uzibophezele ekutheni uzophindela emphakathini waseVuwani lapho ezohlangana nomphakathi ngosuku olusazonqunywa emva kokubonisana nokuvumelana neNgonyama u-Toni Mphephu Ramabulana kanye nabo bonke ababambiqhaza abafanelekile bakuleya ndawo.3.5. IKhabhinethi iyabanxusa abazali kanye nomphakathi ukuba basekele izinhlelo zokungenelela zomnyango ukuqinisekisa ukuthi abafundi babuyela emagunjini okufundela futhi bakhathule nomsebenzi osalele emuva ngokusebenzisa izinhlelo zokungenelela ezihlinzekwayo njengamanje kuzo zonke izikole.4. Imibhikisho Enodlame4.1. IKhabhinethi inxusa imiphakathi ukuba iyeke ukuzibandakanya ezenzweni ezinodlame, nokwesabisa kanye nokuphangwa kwempahla ezitolo namabhizinisi ngenkathi izwakalisa ukukhathazeka kwayo. IKhabhinethi ilugxeka kakhulu udlame kanye nezenzo zokuphangwa nokucekelwa phansi kwamabhizinisi okwenzeke esikhathini esifushane esedlule e-Coligny, Eldorado Park kanye nase-Ennerdale.4.2. IKhabhinethi inxusa imiphakathi ukuba izwakalise ukukhathazeka kwayo ngendlela ehlose ukuthola izisombululo, ngaphandle ngokucekela phansi impahla nezakhiwo zomphakathi noma ukuphazamisa nokucindezela amalungelo amanye amalungu omphakathi.4.3. UMongameli wahlaba ikhwelo eNkulumweni Echaza Isimo Sezwe (i-SoNA) yowezi-2015, enxusa iQoqwana Lezobulungiswa Nokuvinjelwa Kobugebengu kanye Nokuvikeleka (i-JCPS) ukuba lithathe izinyathelo ezinqala zokubhekana nodlame kanye nemibhikisho edala umonakalo omkhulu. IKhabhinethi iyagcizelela kuleli khwelo lokuthi labo abaphula umthetho kumele babhekane namandla aphelele engalo yomthetho.4.4. IKhabhinethi iyabanxusa bonke ababambiqhaza ukuba baxoxisane futhi babonisane ngenhloso yokusombulula imibango yase-Ennerdale, Eldorado Park nase-Coligny ngokushesha.5.Isichibiyelo Somthetho Wesikhungo Sobunhloli Bezimali (i-FICA)5.1. IKhabhinethi iyakwamukela ukucikicwa kweSichibiyelo SoMthethosivivinywa Wesikhungo Sobunhloli Bezimali nguMongameli Zuma ukuze sibe ngumthetho. INingizimu Afrika, njengoba iyingxenye yamazwe womhlaba alwisana nezenzo ezingekho emthethweni eziphathelene nezezimali, nayo izohambisana nezinhlelo zokungenelela zamazwe ngamazwe okuhloswe ngazo ukulwisana nokushushumbiswa nokushintshisana ngezimali ngendlela efihlakele futhi engekho emthethweni kanye nokuxhaswa kwezenzo zobushokobezi ngezimali.5.2. Lo Mthethosivivinywa uyalekelela futhi nasekuqiniseni ukusebenza ngokusobala kanye nobuqotho bohlelo lwezimali lwaseNingizimu Afrika futhi uzokwenza kube nzima kakhulu ezigebengwini ezibandakanyeka ezenzweni zokugwema ukukhokha intela kanye nokushushumbiswa nokushintshisana ngezimali ngendlela efihlakele futhi engekho emthethweni ukuba zizifihle ngokusebenzisa uhlelo lwezimali lwaseNingizimu Afrika. UMthethosivivinywa ungenye yamathuluzi ahlukahlukene esinawo kuleli okulwisana nobugebengu obuphathelene nezimali obenziwa yizikhulu zikahulumeni kanye nabantu abasezikhundleni eziphakeme abasebenza emkhakheni ozimele.5.3. IKhabhinethi yazisiwe nguNgqongqoshe Wezezimali ukuthi izingxoxo zokubonisana nokufakana imilomo ziyaqhubeka futhi zizophothulwa khona maduze nje ukuze kuqinisekiswe ukuqaliswa kwenqubo yokushaywa kwemithethonqubo ezoqalisa ukusebenza koMthetho we-FICA.6. Izinqumo Zekhabhinethi6.1. UNgqongqoshe Wezezimali wethulele iKhabhinethi umbiko mayelana nemihlangano abeyihambele esikhathini esifushane esedlule, ebandakanya imihlangano yaSentwasahlobo Yenhlangano Yamazwe Ngamazwe Yezezimali (i-IMF) NeBhange Lomhlaba, neZigcawu Zokuheha Abatshalimali kanye neNgqungquthela ye-WEF eqondene ne-Afrika. Ngaphezu kwalokhu uhlinzeke iKhabhinethi ngolwazi mayelana neziphakamiso zeSivumelwano esiphakathi kwe-G20 ne-Afrika kanye nezinto ezikhathaza abatshalimali neziNhlangano Ezenza Izilinganiso Zeminotho Yamazwe Omhlaba. Kubanjwe ingxoxo ebanzi mayelana nesimo somnotho emhlabeni kanye nesomnotho wesifunda futhi kwaxoxiswana ngokuthi yini okumele siyenze ukuze siguqule lesi simo esingaphansi kwaso njengamanje sokwehliswa kwesilinganiso somnotho wezwe, njengoba usufakwe ngaphansi kwezinga leminotho efadalalayo. 6.2. IKhabhinethi igcizelelile ukuthi isalokhu izibophezele ekulandeleni umgudu wenqubomgomo yezezimali obalulwe kwiNkulumo Yesabelomali sowezi-2017, nokuqaliswa kwezinguquko zokwenza ngcono indlela okuphethwe ngayo izinkampani zombuso; nokuqinisekisa ukuthi ukusetshenziswa kwezimali akubi ngaphezu komkhawulo obekiwe wokusetshenziswa kwemali kanye nokuqinisekisa uzinzo ezikweletini zikahulumeni ukuze zingabi ngaphezu kwamandla.  Uhlelo lukahulumeni lokusheshisa ukuqaliswa kwezinguquko okuhloswe ngazo ukukhuthaza ukukhula komnotho, njengoba lokhu kuqukethwe oHlelweni Olunamaphuzu Ayisishiyagalolunye, lusalokhu lusemqoka kakhulu ekusombululeni ezinye zezinto ezikhathaza abatshalimali.6.3. IKhabhinethi iyawemukela umbiko okhishwe yifemu i-EY Consultancy ophathelene noTshalomali Olungena Ngqo e-Afrika luvela Emazweni Angaphandle. Lo mbiko ubala iNingizimu Afrika njengelinye lamazwe ayizizinda zomnotho ezinkulukazi futhi ikleliswe endaweni yesibili kwiNkomba yowezi-2017 Yamazwe Akhangayo Kubatshalimali Bangaphandle.6.4. IKhabhinethi yazisiwe futhi nangodaba lokuvakashela kuleli kweziNhlangano Ezenza Izilinganiso Zeminotho Yamazwe Omhlaba okuzokwenzeka esikhathini esifushane esizayo lapho lezi zinhlangano zizofakana khona imilomo nezinhlangano ezahlukahlukene kuleli kanye nezikhulu eziphezulu zikahulumeni. 6.5. IKhabhinethi ilugunyazile uHlaka Olubuyekeziwe Lohlelo Lwezokuthutha Lwezindawo Zasemakhaya. Lolu hlelo kuhloswe ngalo ukubhekana nezinto ezibekwe eqhulwini komasipala bezifunda kanye nasezifundazweni, ngokuthi kulungiswe inkinga yokugqoza nokungahlinzekwa kahle kweNgqalasizinda Nezinsizakalo Zokuthutha Ezindaweni Zasemakhaya, okuyinto evimbela ukuthuthukiswa kwenhlalo-mnotho kulezi zindawo.Ukuqaliswa kokusebenza kwalolu hlelo kuzolekelela ekuthuthukisweni komnotho wendawo kanye nowesifundazwe ngokwenza ngcono ukutholakala kwezinto zokuthutha umphakathi. Lokhu kuzokhulisa ukuxhumana kwezindawo zasemadolobheni kanye nezindawo zasemakhaya, ngenhloso yokuqiniseka ukuthi izindawo zasemakhaya ziyabandakanywa emnothweni wezwe ukuze nazo zihlomule futhi zifake isandla esibonakalayo.6.6. IKhabhinethi iyigunyazile iNqubomgomo Ebanzi Yezinto Zokuthutha Zasolwandle. Lokhu kubonisa ngokucacile ukuzibophezela kukaHulumeni ekukhuliseni umkhakha wezinto zokuthutha zasolwandle, nokuwuthuthukisa lo mkhakha futhi kulethwe noguquko, ukuze kusekelwe ukuthuthukiswa kwenhlalo-mnotho yabantu futhi kusenjalo kufakwe isandla kwezokuhwebelana phakathi kwamazwe ngamazwe.Lokhu kuyahambisana nezinto ezibekwe eqhulwini nguhulumeni eziphathelene nomkhankaso we-Operation Phakisa okuhloswe ngawo ukukhulisa uMnotho Wasolwandle. Kuyahambelana futhi nezinjongo ezibanzi zokugqugquzela ukukhula komnotho kanye nokukhuthaza ukuvulwa kwamathuba omsebenzi, njengoba lokhu kubekwe ngokucacile kwi-NDP kanye Nohlelo Lwengqalasizinda Lukazwelonke.6.7. IKhabhinethi ikugunyazile ukushicilelwa koHlaka Lohlelo Lokuqinisekisa Ukubhekelelwa Kwemvelo Kwezokuthutha ukuze umphakathi uphawule ngalo. Ezokuthutha zidlala indima esemqoka ekuqinisekiseni ukuthi ukuhwebelana namazwe omhlaba kwenzeka ngendlela ebhekelela ukusimama komnotho, nenhlalo yabantu kanye nemvelo. Izinhlelo zokuthutha zingumgogodla wemisebenzi yansukuzonke ephathelene nenhlalo-mnotho eNingizimu Afrika ngoba zenza kube lula ukuthuthwa kwabantu nempahla. Kodwa-ke, intuthu engcolile ekhiqizwa wumkhakha wezokuthutha inomthelela kumthamo ophelele wentuthu engcolile nesikhutha (ama-GHG) kuleli, futhi umkhakha wezokuthutha ngomgwaqo yiwona ohamba phambili kulokhu. Lolu hlelo luhlose ukwenza iziphakamiso zokungenelela ezizonciphisa intuthu engcolile nesikhutha ngaphansi kwemigomo yentuthuko esimeme.6.8. IKhabhinethi ikugunyazile ukuba iNingizimu Afrika ibe yilungu le-Smart Africa Alliance.Lolu wubambiswano oluholwa ngamazwe ase-Afrika olugxile ekuthuthukiseni izixazululo ezifanelekile kanye nokwabelana ngezinsiza ukuze kusonjululwe izinselelo ezibhekene naleli zwekazi. Lokhu kwenza uLwazi Lwezobuchwepheshe Kwezokuxhumana lube ngumgogodla we-ajenda yentuthuko yowezi-2063 yamazwe ase-Afrika.INingizimu Afrika izohlomula kukhona kokubili ezomnotho nezepolitiki ngokubamba kwayo iqhaza ku-Smart Africa.Ngokwenza imboni yaseNingizimu Afrika kanye nolwazi nobuchwepheshe bayo obunzulu kube ngumongo we-ajenda yentuthuko ye-Smart Africa, iNingizimu Afrika izofaka isandla ekukhuliseni amabhizinisi akuleli esifundeni.6.9. IKhabhinethi ikugunyazile ukuphasiswa kweNqubomgomo Kazwelonke YoMnyango Wezemfundo Eyisisekelo ephathelene neGciwane Lesandulelangculazi (i-HIV), iZifo Ezithathwelana Ngokocansi (ama-STI) kanye neSifo Sofuba (i-TB).Ngowe-1999 inqubomgomo yayigxile ezinyathelweni ezisetshenziswa emhlabeni wonke jikelele zokuvimbela ukusuleleka ngegciwane, futhi ingazibhekisisi ngokwanele izimo zenhlalo nokuziphatha kwabantu ezibhebhezela i-HIV.  Le nqubomgomo iphakamisa ukuthi kube noguquko olunohlonze kwindlela okusetshenzwa ngayo, ngokuthi i-HIV ibhekwe ngasohlangothini lodaba lokuphatha olungumongo ngokusebenzisa indlela egxile empilweni yomphakathi futhi kusenjalo kubandakanywe ne-TB kulokho okuzogxilwa kukhona ezikoleni, phakathi kokunye. Le nqubomgomo izokwelulwa ibandakanye abafundi, othisha kanye nabasebenzi ezikoleni zikahulumeni kanjalo nasezikoleni ezizimele.7. IMithethosivivinywa7.1. IKhabhinethi ikugunyazile ukwethulwa ePhalamende kweSichibiyelo Somthetho Wenkampani Elawula Izikhumulo Zezindiza, wezi-2017 kanye neSichibiyelo Somthetho Wokundiza Ngamabhanoyi.Izichibiyelo ezikule Mithethosivivinywa emibili zihlinzekela ukusungulwa koHlaka Lokulawula oluzosebenza unomphela. Futhi zihlinzekela nokusungulwa kwamakomidi okudluliswa kwezinqumo, azolekelela ekuxazululweni kwanoma yimuphi umbango okungezeka uqubuke.8.Imicimbi ezayo8.1. UMongameli Jacob Zuma uzokwethula inkulumo yokuvula uMbukiso Wezokuvakasha wezi-2017 ozobanjelwa e-Inkosi Albert Luthuli International Convention Centre eDurban phakathi komhla ziyi-16 nomhla ziyi-18 kuNhlaba 2017.Lo mbukiso wamazwe ngamazwe uzophinda ubukise futhi ukhangise ngemikhiqizo nezinsizakalo zaseNingizimu Afrika emkhakheni wezokuvakasha kanye nokunakekelwa kwezivakashi. Umbukiso Wezokuvakasha wezi-2017 uzogqugquzela futhi usekele noguquko oluqhubekayo njengamanje nokuthuthukiswa kwemboni yezokuvakasha yaseNingizimu Afrika, ikakhulukazi indima edlalwa ngosomabhizinisi kanye nabanikazi bamabhizinisi abancane.  Zingaphezu kwezigidi eziyi-10 izivakashi ezivela emazweni angaphandle ezivakashele eNingizimu Afrika ngowezi-2016, okuyisibalo esikhuphuke nge-13% uma siqhathaniswa nesowezi-2015. Lokhu kungaphezulu kakhulu kwesilinganiso sokukhula kwezivakashi emhlabeni jikelele esiyi--3% kulesi sikhathi okukhulunywa ngaso. Kulesi sikhathi sokubanjwa koMbukiso Wezokuvakasha, iNingizimu Afrika izohlomula ngokufika kwezithunywa eziningi ezizotheleka ezweni lethu.8.2. Kule nyanga, uNgqongqoshe Wezamandla u-Mmamoloko Kubayi uzohola umkhankaso weNyanga Yezamandla ngaphansi kwesiqubulo esithi: “Sigqugquzela ukusetshenziswa kwezintlobo ezahlukene zamandla kagesi ezisimeme futhi ezingambi eqolo ngenhloso yokweseka uguquko lwenhlalo-mnotho olunohlonze”. Lo mkhankaso uzofundisa, uqwashise futhi ubonisane nomphakathi mayelana nokusebenzisa ugesi ngendlela efanele, nokuqinisekisa ukuthi kuleli kunogesi owanele ngaso sonke isikhathi kanye nezinye izindaba eziphathelene nogesi, nokuthi lokhu kubaluleke kangakanani ekusetshenzisweni kukagesi emakhaya, emabhizinisini kanye nasezimbonini.8.3. AmaVoti Ezabelomali Zeminyango Kahulumeni zowezi-2017 azobanjwa ngoNhlaba 2017 ahlinzeka ngethuba lokuba iminyango kahulumeni yethule ephalamende nasemphakathini jikelele imininingwane yokuthi izoyisebenzisa kanjani imali eyabelwe yona ngowezi-2017. Iminyango izosebenzisa lezi zethulo ukunekela umphakathi ukuthi yini equkethwe yizinhlelo zayo ngalo nyaka-mali esiwuphethe. IKhabhinethi inxusa umphakathi ukuba uzifakele izibuko lezi zethulo ngenkathi zethulwa ePhalamende.8.4. UMnyango Wezamanzi Nokuthuthwa Kwendle uzosingatha iViki Lezokuthuthwa Kwendle phakathi komhla ziyi-16 nomhla zingama-22 kuNhlaba 2017 ngaphansi kwesiqubulo esithi: “Ukuthuthwa Kwendle Okuqinisekisa Impilo Yabantu Nesithunzi Sabo”. Uhulumeni uzibophezele ekubuyiseni isithunzi sabantu baseNingizimu Afrika ngokubahlinzeka ngezinsizakalo zokuthuthwa kwendle. Into okuzogxilwa kuyona kakhulu ngaleli viki wuhlelo oluseqhulwini lokuQeda Ukuthuthwa Kwendle Ngamabhakede. Njengengxenye yokusheshisa uhlelo lokuqeda ukuthuthwa kwendle ngamabhakede kuzodluliselwa ezandleni zomphakathi ingqalasizindla yohlelo lokuthuthwa kwendle olusebenzisa amanzi, futhi imiphakathi ezohlomula kulolu hlelo wumphakathi ongaphansi kukamasipala wendawo i-Nketoana Local Municipality, eFreyistata kanye ne-Dawid Kruiper Local Municipality, eNyakatho Kapa.8.5. INingizimu Afrika igubha iNyanga ye-Afrika ngaphansi kwesiqubulo esithi: “Sakha i-Afrika Engcono kanye Nomhlaba Ongcono”. Kunemicimbi ehlukahlukene eqhubekayo eholwa wuMnyango Wezobuciko Namasiko okuhloswe ngayo ukugqugquzela ubumbano kuleli zwekazi lase-Afrika. Le micimbi izofinyelela kuvuthondaba mhla zingama-25 kuNhlaba 2017 lapho uMongameli Zuma ezosingatha khona umcimbi wesidlo sasemini endlini yezivakashi zikaMongameli i-Sefako Makgatho Presidential guesthouse. Kulesi sidlo sasemini kumenywe abaholi bezinhlangano zabantu abadabuka emazweni angaphandle asebehlala kuleli ngokugcwele futhi ngokusemthethweni uMongameli ahlangana nabo ngowezi-2015.9. Ukutshalwa Kwamalungu Ombutho Wezokuvikela Waseningizimu Afrika (i-SANDF)(i-SANDF)9.1.  IKhabhinethi iyasamukela isinqumo sikaMongameli Jacob Zuma sokwelula isikhathi esizochithwa ngamalungu we--SANDF atshalwe e-Democratic Republic of Congo (i-DRC). Lokhu kungumzamo wokulekelela ekulethweni koxolo nozinzo kwizwekazi lase-Afrika, ikakhulukazi esifundeni sethu, ngokuhambisana nezibopho zethu zamazwe ngamazwe kanye nenqubomgomo yethu yezangaphandle yokulekelela nokufaka isandla ekuqinisekiseni i-Afrika engcono kanye nomhlaba ongcono.9.2.  Ayi-1 371 amalungu e-SANDF atshalwe e-DRC ngenhloso yokweseka uMkhankaso Wenhlangano Yezizwe (i-UN) Wokuletha Uzinzo. Seluliwe isikhathi sokutshalwa kwamalungu ombutho kusukela mhla lu-1 kuMbasa kuya kumhla zingama-31 kuNdasa 2018.9.3.  Ukutshalwa kombutho wethu kuleli zwekazi kubonisa ukweseka okuqhubekayo esikuhlinzeka ezinqubweni zesifunda kanye nezezwekazi zokusukumela phezulu nokuxazulula imibango nokungqubuzana, ukugqugquzela ukuthula nokuvikeleka, ukuqinisa ukudidiyelwa kwesifunda, ukukhuphula kakhudlwana uhwebo phakathi kwamazwe ase-Afrika kanye nokushabashekela intuthuko esimeme e-Afrika.10. Izindondo zezwe10.1. IKhabhinethi iyabahalalisela bonke labo abahlonishwe ngezindondo eMcimbini Wezindodo Zezwe wezi-2017. Kulo nyaka ka-OR Tambo laba basibonise amandla okusebenzela ukuqinisekisa iNingizimu Afrika engcono kanye nesizwe esingcono. Sithola ugqozi ezimpumelelweni zabo, ukuzinikela kwabo, intshisekelo yabo kanye nokulangazelela nokuzimisela ukuqhubekisela phambili isintu. Izindodo ezikhishiwe yilezi ezilandlelayo: i-Order of Ikhamanga yeGolide (munye); iOrder of Ikhamanga yeSiliva (bayisikhombisa); i-Order of Ikhamanga yeThusi (munye); i-Order of the Baobab yeGolide (munye); i-Order of the Baobab yeSiliva (babili), i-Order of the Baobab yeThusi (babili); i-Order of Luthuli yeSiliva (bangama-29); i-Order of Luthuli yeThusi (munye); i-Order of Mapungubwe yeSiliva (babili), kanye ne-Order of the Companions of OR Tambo yeGolide (munye).10.2. Ukukhishwa koMbiko we-17 Wekhomishana Yokuqasha Ngokulingana Emsebenzini nguNgqongqoshe Wezabasebenzi, uNkz Mildred Oliphant kubonisa ukuthi uguquko lusahamba ngesivinini esiphansi kakhulu ezikhungweni ezahlukahlukene emkhakheni wezokuqashwa kwabasebenzi eNingizimu Afrika. Lo Mbiko uyakhombisa ukuthi kusekude kakhulu ngaphambi kokuba sifinyelele esimweni sokuqashwa kwabasebenzi esibonisa ukumelwa kwabo bonke abantu bezwe lethu ngendlela efanelekile. Abantu abampisholo, abesifazane kanye nabantu abanokukhubazeka basalokhu bengamelwe neze kahle kuyo yonke imikhakha yokuQasha Ngokulingana Emsebenzini.10.3.  Lo mbiko uyabonisa ukuthi abelungu yibona abaqhoqhobele ama-68% ezikhundla zabaphathi abaphezulu kuleli emkhakheni kahulumeni kanye nasemkhakheni ozimele, okuyisibalo esiphindaphindwe kasithupha uma kubhekwa isibalo sabantu abasebenzayo kuleli lizwe. Abantu abampisholo abasezikhundleni zokuphatha eziphezulu bangama-14.4% nje kuphela.10.4. Njengoba kunesidingo esiphuthumayo sokuletha uguquko emnothweni kanye nokuqinisekisa ukukhula komnotho okubandakanya abantu bonke, kuyacaca ukuthi lesi sibalo sisephansi kakhulu. IKhabhinethi iyasamukela isimemezelo sikaNgqongqoshe Wezabasebenzi sokuthi umnyango wakhe ucabanga ukuzithathela izinyathelo eziqinile lezo zikhungo ezingawuthobeli umthetho wokuqasha ngokulingana.11. Imiyalezo11.1. IKhabhinethi ihlanganyela noMongameli Jacob Zuma ekuhalaliseleni uMnu Emmanuel Macron, ozothatha izintambo njengoMongameli wase-France, kulandela ukudla kwakhe umhlanganiso okhethweni lokuqoka uMongameli wase-France obelubanjwe mhla ziyisi-7 kuNhlaba 2017. INingizimu Afrika ikubheke ngabomvu ukusebenzisana nohulumeni wase-France ngaphansi kobuholi bukaMnu Macron ukuze kuqiniswe kakhudlwana ubudlelwano bezepolitiki, ezomnotho kanye nezokuhwebelana phakathi kweNingizimu Afrika ne-France obusalokhu buqinile namanje.11.2.IKhabhinethi ihalalisela lowo owabe eyimeya yaseGoli futhi ongusihlalo weNhlangano Yohulumeni Basekhaya YaseNingizimu Afrika (i-Salga), u-Parks Tau ngokuqokwa kwakhe njengosihlalo obambisene nomunye wePhaneli Esezingeni Eliphezulu Ezimele YeNhlangano Yezizwe ejutshwe umsebenzi wokwengamela ukusebenza kahle kwe-Habitat III.Lolu hlelo lwathuthukiswa yi-UN ngenhloso yokuvuselela umdlandla wokuzibophezela kwamazwe omhlaba ekuqinisekiseni ukuthi ukufudukela kwabantu emadolobheni kwenzeka ngendlela esimeme.11.3. UMnyango Wezohwebo Nezimboni (i-dti) unqobe indondo njengombukisi wezwe langaphandle ovelele eMbukisweni waseZimbabwe wama-58 Wezokuhwebelana Namazwe Ngamazwe (i-ZITF).Lokhu kubonisa ngokucacile ukuthi ivune imiphumela emihle kwezomnotho imizamo yeThimba LaseNingizimu Afrika elisebenza ngokuzikhandla okukhulu ukuqinisekisa ukuzibophezela kwaleli lizwe ekwakheni ubambiswano nezwe laseZimbabwe.11.4. IKhabhinethi idlulise amazwi enduduzo kuhulumeni nabantu baseTanzania mayelana nesibhicongo sengozi enyantisayo edlule nemiphefumulo yabantu abangama-36, okubalwa kubona nezingane ezingama-33.12. AbaBAQASHIWEUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.12.1 AmaLungu eBhodi eBhodi Ezimele Elawula Abacwaningi-mabhuku:a) Nkz Amanda L Mazibuko (oqokwe kabusha);b) Mnu Abel Dlamini (oqokwe kabusha);c) Mnu Thiru Pillay (oqokwe kabusha);d) Nkz Nkabaneng T Mashile;e) Nkz Zuziwe Ntsalaze;f) Mnu Mohamad I Motala;g) Mnu Madoda A Petros; kanye noh) Nkz Martie J Janse van Rensburg12.2. UMnu Cedric Monwabisi Masondo oqashwe kabusha njengoMqondisi Olawulayo kanye NoMqondisi Omkhulu we-Special Risk Insurance Association (i-SASRIA) SOC LTD.Imibuzo ingaqondiswa ku:Phumla WilliamsUmakhalekhukhwini:Cell: 083 501 0139 "
Isitatimende somhlangano weKhabhinethi wangomhla zingama-24 kuNhlaba 2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-24-kunhlaba-2017-25-may-2017-0000,"IKhabhinethi yabamba umhlangano wayo ngoLwesithathu mhla zingama-24 kuNhlaba 2017, e-Tuynhuys, eKapa.1. Izindaba ezisematheni1.1. IKhabhinethi ikhathazekile ngokudlondlobala kwezigameko zokuhlukunyezwa kwabesifazane kanye nodlame olubhekiswe kwabesifazane ezweni lakithi. Izigameko zakamuva ezibandakanya udlame olubhebhezelwa ngamasoka abo seziholele ekutheni abesifazane abaningi abanesibindi baphumele obala bazwakalise ukukhathazeka kwabo mayelana nalokhu kwephulwa nokunyathelwa kwamalungelo abo. 1.2. IKhabhinethi iyavuma ukuthi njengezwe sisalokhu siyizwe elilawulwa ngamadoda futhi elibeka amadoda phambili, ngokunjalo-ke inxusa ukuba kwenziwe imizamo ethe xaxa ukulwisana nesihlava sokubulawa nokushushumbiswa kwabesifazane. 1.3. IKhabhinethi inxusa yonke imikhakha yomphakathi ukuba ibambisane ekunqobeni lesi sihlava, ilwisane nanoma yiluphi uhlobo lodlame olubhekiswe kwabesifazane nezingane, futhi isebenzisane namaphoyisa kanye nohlelo lwezobulungiswa ukuze kuboshwe futhi kugwetshwe abenzi bobubi.1.4. UMongameli Jacob Zuma usenxuse ukuba kuphele ukuhlukunyezwa kwabesifazane nezingane okulokhu kuqhubekile njalo. IKhabhinethi iyalele iQoqwana Lezokuvikelwa Komphakathi Nokuthuthukiswa Kwabantu ukuba liqalise uhlelo lokusebenza oluzohola izwe empini yokuqeda udlame olubhekiswe kwabesifazane nezingane.1.5. IKhabinethi iyayithokozela imiphumela yoCwaningo lowezi-2016 Lwesimo Sempilo Nenhlalo Yabantu Abahlukahlukene BaseNingizimu Afrika   olwenziwe wuPhiko Lwezezibalo eNingizimu Afrika (i-Stats SA), olucubungula futhi luhlole isimo sempilo sabantu baseNingizimu Afrika, nezinga lokufinyelela kwezinhlelo zezempilo kubona kanye nekhwalithi yalezo zinhlelo.  Umbiko wocwaningo ubonisa ukuthi, phakathi kokunye, sehle ngama-20% isibalo sokushona kwezingane futhi lehle nge-11% inani labesifazane kanye nabesilisa ababhema ugwayi.Le miphumela iyakhombisa ukuthi izinqubomgomo zokungenelela eziqaliswe nguhulumeni kaMongameli Zuma seziqalile ukuvuna izithelo ezinhle.Kepha-ke, iKhabhinethi ikhathazekile ngesibalo sabantu baseNingizimu Afrika abasalokhu beqhubeka nokuya ocansini olungaphephile nabalingani abaningi.  Abesifazane abangama-32% kanye nabesilisa abangama-42% batshele abenzi bocwaningo ukuthi bona abakaze bahlolelwe igciwane lesandulelangculazi (i-HIV) nakuba uhulumeni enza imizamo yokuqwashisa ngokubaluleka kokuhlolelwa i-HIV.IKhabhinethi iyabanxusa bonke abantu baseNingizimu Afrika ukuba baqikelele impilo nenhlalakahle yabo, bazivikele uma beya ocansini futhi njalo baye kohlolelwa i-HIV kanye nazo zonke izifo ezithathelwanayo nezingathathelwana.1.6. IKhabhinethi inxusa abazali kanye nabalondolozi bezingane ukuba baqinisekise ukuthi izingane zabo zigonyelwa izifo ezihlasela izingane. IKhabhinethi isalokhu izibophezele ekuqinisekiseni ukuthi izingane ziyagonywa ngenhloso yokuqeda izifo ezithathelwanayo eziyingozi kakhulu empilweni yezingane. IKhabhinethi ithanda ukuqinisekisa abazali nabalondolozi ukuthi iphephile imithi esetshenziswa nguMnyango Wezempilo ukugoma izingane zabo.1.7. IKhabinethi isamukelile isigaba sokuqala sesizinda sezimboni esivuselelwe kabusha i-Vulindlela Heights Industrial esiseMthatha, eMpumalanga Kapa. Lokhu kuyingxenye yoHlelo Lokuvuselelwa Kabusha Kwamapaki Ezimboni. Leli paki lezimboni liyisizinda sesibili salolu hlobo eMpumalanga Kapa futhi lingelinye lamapaki ezimboni ayisithupha avuselelwa kabusha njengamanje ezweni lonkana.Uhulumeni uvuselela amapaki ezimboni ngenhloso yokukhuthaza ukuvulwa kwamathuba omsebenzi kanye nokuqinisekisa ukukhula komnotho okubandakanya abantu bonke. Ukufuduswa kwemisebenzi yezomnotho isuka ezizindeni ezisemadolobheni nakho kuyingxenye yemizamo kahulumeni yokuletha uguquko lwezomnotho olunohlonze.Ulwazi mayelana nokuthi abantu bangawasebenzisa kanjani amathuba akhona emapaki ezimboni akuleli futhi bafinyelele nasezinhlelweni zosizo nemihlomulo-nkuthazo ehlinzekwa nguhulumeni kanye namathuba okutshalwa kwezimali    emikhakheni ehlukahlukene, luyatholakala ku-www.thedti.gov.za noma eSikhungweni Sokuxhumana Namakhasimende soMnyango Wezohwebo Nezimboni (i-dti) ngokufonela le nombolo: 0861 843 384.1.8. IKhabhinethi isiphawule ngokudabuka nokukhathazeka isinqumo senkampani yezimoto i-General Motors South Africa (i-GMSA) (Pty) Ltd sokuvala umsebenzi wayo wokukhiqiza nokuthengisa izimoto zohlobo lwe-Chevrolet kuleli.Lokhu kuzoba nomthelela omubi kakhulu kulabo abazophelelwa yimisebenzi yabo kanye nasemnothweni wezwe lakithi.   Uhulumeni usalokhu ezibophezele ekusekeleni umkhakha wezimoto, okuwumkhakha obaluleke kakhulu emnothweni wezwe nasekuvulweni kwamathuba omsebenzi.I-dti iyaqhubeka nokusebenzisana nabo bonke abathintekayo ukunciphisa umthelela walokhu. Ngenhloso yokukhulisa umsebenzi wokukhiqiza, ukuvulwa kwamathuba omsebenzi kanye nokuqinisa ukuthunyelwa kwempahla emazweni angaphandle, esikhathini esifushane esedlule sethule isigaba sesishiyagalolunye soHlelo Lokusebenza Lwenqubomgomo Yezimboni (i-IPAP) ukuze ihole izinyathelo zethu. IKhabhinethi ikuphawulile ukuthi inkampani yakwa-Isuzu, ebilokhu ibambisene nabakwa-GMSA eNingizimu Afrika kule minyaka edlule, izothatha izintambo iqhube umsebenzi obewenziwa ngabakwa-GMSA.1.9. IKhabhinethi isiphawulile isimo esibi kakhulu esidalwe yisomiso eNtsonalanga Kapa kanye naseMpumalanga Kapa. IKhabhinethi inxusa imiphakathi ukuba isekele imikhawulo ebekwe yizifundazwe yokusetshenziswa nokongiwa kwamanzi. Ithimba elihlanganisa izikhulu ezivela eMnyangweni Wezamanzi Nokuthuthwa Kwendle, neKomidi Likazwelonke Lokuphathwa Nokulawulwa Kwezinhlekelele, ngokusebenzisana nohulumeni bezifundazwe nabezindawo, basebenza ngokuzikhandla okukhulu ukuqinisekisa ukusheshiswa kwezixazululo zesikhathi esifushane kuya esikhathini esimaphakathi ukuze kuqinisekiswe ukutholakala kwamanzi anele ezifundazweni esikhathini eside esizayo.IKhabhinethi inxusa bonke abantu baseNingizimu Afrika kubandakanya nabasebenzisi bamanzi basemakhaya, amabhizinisi, umkhakha wezimayini, owezamandla kanye nowezolimo ukuba basebenze ngokubambisana futhi basebenzise amanzi ngokucophelela, futhi bawonge.1.10. IKhabhinethi ikwamukelile ukukhishwa kombhalo wokuxoxisana weSu Lokulwisana Nenkohlakalo, ozoholela ekusungulweni kweSu Likazwelonke Lokulwisana Nenkohlakalo. IKhabhinethi imema umphakathi ukuba uthumele iziphakamiso nemibono yawo ebhalwe phansi, ngokusebenzisa i-webhusayithi yoMnyango Wezokuhlela, Ukuqapha Nokuhlola ku: www.dpme.gov.za.Impi yokulwisana nenkohlakalo isalokhu ingenye yezinto ezibekwe eqhulwini nguhulumeni. Inkohlakalo kanye nokungasebenzi ngobuqotho emikhakheni yomibili, okungumkhakha ozimele kanye nomkhakha kahulumeni, kunomthelela omubi kakhulu ekuthuthukisweni kwezwe lethu.1.11. IKhabinethi izwakalise ukukhathazeka ngesigameko sakamuva sokuhlaselwa kohlelo-xhumano lwe-inthanethi emhlabeni jikelele, okubikwe njengesigameko esikhulu kunazo zonke kuze kube manje sokuhlaselwa kohlelo-xhumano lwe-inthanethi.IKhabhinethi inxusa bonke abantu baseNingizimu Afrika ukuba bathathe izinyathelo ezidingekile ukuqinisekisa ukuphepha kwemininingwane yabo ngenkathi bexhumana noma benza ibhizinisi ngohlelo-xhumano lwe-inthanethi. Kunconywa futhi nokuthi abasebenzisi bohlelo-xhumano lwe-inthanethi basebenzise uhlelo-kusebenza lwekhompyutha lwakamuva olulwisana ngokuqhubekayo namavayirasi ahlasela izinhlelo-kusebenza zamakhompyutha.1.12. IKhabhinethi ikhathazekile ngezigameko zakamuva ezenzeke kwa-Eskom. IKhabhinethi ikuqonda ngokuphelele ukuthi udaba oluphathelene nokuqashwa kabusha kukaMnu Brian Molefe njengoMphathi Omkhulu (i-CEO) wakwa-Eskom njengamanje luphambi kwezinkantolo kanye nePhalamende, ngakho-ke izozihlonipha lezo zinqubo zize ziphothulwe ngokufanelekile.  Kepha-ke, uMongameli usesungule iKomidi LoNgqongqoshe Beminyango Ehlukahlukene (i-IMC) elihlanganisa uNgqongqoshe Wezamabhizinisi Kahulumeni, Owezamandla, Owezezimali kanye Nowezobulungiswa Nokuhlunyeleliswa Kwezimilo. Leli Komidi lijutshwe ukuba lenze umsebenzi wokuqoqa ulwazi namaqiniso azonikeza iKhabhinethi umhlahlandlela wokuthi kumele ibhekane kanjani nezindaba ezinjengalezi esikhathini esizayo. Umhlanganisi waleli komidi nguNgqongqoshe Wezobulungiswa Nokuhlunyeleliswa Kwezimilo, uMnu Michael Masutha.2. Izinqumo zeKhabhinethi2.1. IKhabhinethi ikugunyazile ukushicilelwa kukaSomqulu Obuyekeziwe wezi-2017 Wokufukulwa Nokuhlonyiswa Kwabantu Abamnyama Kwezomnotho oqondiswe embonini yeZimayini Nezimbiwa yaseNingizimu Afrika.UNgqongqoshe Wezimbiwa u-Mosebenzi Zwane uzohlinzeka ngolwazi olufanelekile uma lo somqulu usushicilelwe kusomqulu kahulumeni.  2.2. IKhabhinethi ilugunyazile uHlelo Lukazwelonke Lwezokusakaza Ngomoya lowezi-2017 oluvunywe yiHhovisi LikaNgqongqoshe Wezengqalasizinda Yezokuxhumana Nezinsizakalo Zeposi. Umthamo wokusakaza ngomoya owabelwe leli lizwe eNgqungqutheleni Yomhlaba Yezokhuxhumana Ngamagagasi Omoya unomthelela omkhulu ekukhulisweni komnotho waseNingizimu Afrika.UHlelo Lukazwelonke Lwezokusakaza Ngomoya lowezi-2017 luwumthombo obanzi futhi ophelele wokwabelwa kwezinsizakalo zokuxhumana ngamagagasi omoya umthamo wokusakaza ngomoya. UHlelo Lukazwelonke Lwezokusakaza Ngomoya olubuyekeziwe lowezi-2017 luyaqinisekisa ukuthi iNingizimu Afrika iyahambisana neMithethonqubo egunyaziwe Yamazwe Ngamazwe Yezokusakaza Ngomoya eyamukelwa ngokusemthethweni kwiNgqungquthela yowezi-2015 yeNhlangano Yamazwe Ngamazwe Yezokuxhumana Ngezingcingo.2.3. IKhabhinethi iligunyazile iSu Lokuphepha Kwemifula Emaphakathi Nezwe. Lelisu, ngokusebenzisa uPhiko Lwezokuphepha Olwandle LwaseNingizimu Afrika, lubeka amazinga okumele athotshelwe futhi luphucula izinqubo zokuhlinzekwa ngezimvume namalayisense kwezikebhe ezisebenza emifuleni emaphakathi nezwe. Lokhu kuzoqinisekisa ukuphepha kwezikebhe ezincane emifuleni yaseNingizimu Afrika emaphakathi nezwe.2.4. IKhabhinethi iligunyazile iSu Lokuthunyelwa Kwempahla Ngezinto Zokuthutha Ezihamba Emgwaqeni. Lelisu kuhloswe ngalo ukwakha uhlaka lokulawula nokusebenza oludidiyelwe, oluzokwenza ukuba iNingizimu Afrika ikwazi ukufinyelela emazingeni aphuma phambili emhlabeni jikelele aphathelene nomsebenzi wokuthunyelwa kwempahla ngezinto zokuthutha ezihamba emgwaqeni.Izincomo zalelisu zizoqinisekisa ukuthotshelwa kangcono kwamazinga abekiwe, zigqugquzele ukuphepha emgwaqeni, zenze ngcono ukuvikelwa kwengqalasizinda, zinciphise umthelela ongemuhle ongakhahlameza imvelo futhi zakhe uhlaka oludidiyelwe lokuncintisana okulawulwa ngokwekhwalithi yomsebenzi oluzovumela ukuba umkhakha wokuthunyelwa kwempahla ngezinto zokuthutha ezihamba emgwaqeni ukwazi ukuqhubeka nomsebenzi wokubhekelela nokuhlinzekela izidingo zomnotho waseNingizimu Afrika.2.5. IKhabhinethi iwagunyazile amadizayini eNkampani Ekhiqiza Izinhlamvu Zemali yaseNingizimu Afrika, owezi-2017 nowezi-2018 ezinhlamvu zemali ezizoba yisikhumbuzo kanye nalezo ezizosetshenziswa emphakathini nsukuzonke.Ngokubambisana neKhabhinethi, sekwakhiwe olunye uchungechunge lwezinhlamvu zemali eziwuphawu olumele amasiko, inkululeko kanye nombuso wentando yeningi labantu ngaphansi kwesiqubulo esithi: “Sibungaza iNingizimu Afrika”. Umbungazo weminyaka eyikhulu kwazalwa ingqalabutho yomzabalazo u-Oliver Reginald Tambo uqokwe njengomfanekiso wokuqala ozoboniswa kulezi zinhlamvu zemali.Ukwethulwa kohlamvu olusha olungama-R50 (oluyisiliva soqobo olusinesisindo esilingana ne-awunsi elilodwa), uhlamvu olungama-R500 (olwakhiwe ngamakharethi egolide angama-24, olusinesisindo esilingana ne-awunsi elilodwa) kanye nohlamvu olungama-R50 (olwakhiwe nge-sterling silver), okuyizinhlamvu okuhloswe ngazo ukugubha iminyaka eyi-100 kwazalwa u-OR Tambo.2.5.1.  Sekwakhiwe izinhlamvu zesikhumbuzo ezilandelayo zowezi-2017 nowezi-2018:a. Uchungechunge lwezinhlamvu zowezi-2017: Umgubho Yeminyaka Eyikhulu ka-Oliver Reginald Tambo;b. Uchungechunge lohlamvu olungu-R5 lowezi-2017 oluzosetshenziswa nsukuzonke emphakathini: uhlamvu olungu-R5 olubonisa i-Order of the Companions of OR Tambo;c. Uchungechunge lohlamvu lwe-Protea lowezi-2017: Impilo Yengqalabutho – u-Nelson Mandela;d. Uchungechunge lohlamvu olungu-R1 lowezi-2017: Izilwane Ezihuquzela Ngesisu zaseNingizimu Afrika – iBululu;e. Uchungechunge lohlamvu lowezi-2018 lweNhlangano Yezemfundo, Ezesayensi Nezamasiko engaphansi kweNhlangano Yezizwe (i-UNESCO) Umuntu Nemvelo Aphila Kuyo: Isiqiwu Semvelo sase-Waterberg;f. Uchungechunge lwezinhlamvu zowezi-2018: Inhlangano Kazwelonke Yezejiyografi ‘Umklamo Wamakati Amakhulu Asendle’ – IBhubesi;g. Uhlamvu lowezi-2018: Umqhudelwano wezi-2018 Wendebe Yomhlaba ye-FIFA Ozosingathelwa kwelase-Russia, i-2018 FIFA World Cup RussiaTM.3. Imicimbi ezayo3.1. IKhabhinethi iyabanxusa bonke abantu baseNingizimu Afrika ukuba basekele iViki Lokuvikelwa Kwezingane kusukela mhla zingama-28 kuNhlaba kuze kube ngumhla zizi-4 kuNhlangulana, ngaphansi kwesiqubulo esithi: “Sonke masivikele izingane ukuze siqhubekisele iNingizimu Afrika phambili”. Ukuvikelwa kwezingane zethu kungumthwalo wabo bonke abantu baseNingizimu Afrika; abazali, abalondolozi, umuntu ngamunye kanye nemiphakathi.Njengezwe, sinomthwalo wokwenza konke okusemandleni ethu ukuqinisekisa ukuthi mabangahlukunyezwa nakancane labo abangakwazi ukuzivikela ngokwabo emphakathini wethu. Kusezandleni zethu ukuqeda isihlava sokunganakwa, ukuhlukunyezwa, udlame kanye nokuxhashazwa kwezingane.IKhabhinethi ikhuthaza yonke imikhakha yomphakathi ukuba isebenzisane ukwakha imiphakathi ephephile futhi engumqemane ukuze zikhule kahle izingane zethu.3.2. Ngenhloso yokugubha iminyaka eyikhulu kwazalwa u-OR Tambo, iNingizimu Afrika izoqopha iNyanga Yentsha ngoNhlangulana wezi-2017 ngaphansi kwesiqubulo esithi: “Lona Ngunyaka ka-OR Tambo: Siqhubekisela Phambili Ukubandakanywa Kwentsha Kwezomnotho.”Ngokuqhubeka kwenyanga kaNhlangulana uhulumeni uzosingatha imicimbi ehlukahlukene kubandakanya imibukiso eyenzelwe intsha, izinkulumo-mpikiswano kanye nezizinda zamabhizinisi entsha ngenhloso yokubonisa amathuba akhona enzelwe abantu abasha kanye nokubafaka ugqozi lokuba   bamukele futhi bagxile kumagugu-mgomo ka-OR Tambo obuholi nemfundo.IKhabhinethi iyabakhuthaza bonke abantu abasha ukuba baqinisekise ukuthi bayafinyelela ezinhlelweni zosizo nezemfundo ezahlukahlukene ezihlinzekwa nguhulumeni ukuze baphucule futhi baqhubekisele phambili amathuba abo okubamba iqhaza emnothweni.3.3. IKhabhinethi inxusa bonke abaqashi ukuba nabo balekelele emkhankasweni obizwa nge-Take a girl child to work mhla zingama-25 kuNhlaba kuya kumhla zingama-26 kuNhlaba. Inhloso yalo mkhankaso wukuhlinzeka amantombazane afunda iBanga le-10 kuya kwele-12 ngethuba lokuzibonela ngamehlo awo imisebenzi ehlukahlukene angayifundela uma esephothule isikole.3.4. NgoLwesine mhla zingama-25 kuNhlaba 2017 uMongameli Zuma uzosingatha umgubho kazwelonke woSuku lwe-Afrika wezi-2017 endlini yezivakashi zikaMongameli i-Sefako Makgatho Presidential Guesthouse ePitoli. Lo mgubho wuvuthondaba lwemicimbi nezinhlelo okuqoshwe ngazo iNyanga ye-Afrika ngaphansi kwesiqubulo esithi: “Lona Ngunyaka ka-OR Tambo: Sakha i-Afrika Engcono Kanye Nomhlaba Ongcono”. Umgubho waminyaka yonke woSuku lwe-Afrika uqopha ukusungulwa kweNhlangano Yobumbano Lwamazwe ase-Afrika (i-OAU) ngowe-1963.Njengoba sesiphothula iNyanga ye-Afrika, iKhabhinethi inxusa bonke abantu baseNingizimu Afrika ukuba babambisane nabantu abavela kwamanye amazwe ase-Afrika abahlala eNingizimu Afrika kanye nalabo abahlala kwezinye izingxenye zaleli zwekazi ngenhloso yokuqinisekisa ukuchuma nokuphumelela kwesifunda sethu kanye ne-Afrika yonkana.  Futhi kungumthwalo osemahlombe abo bonke abantu abahlala kuleli, okungabantu baseNingizimu Afrika kanjalo nabantu abavela emazweni angaphandle, ukuba bathobele imithetho yezwe. Ngokubambisana kumele sonke silwisane nesihlava sokushushumbiswa nokuthunjwa nokuhlukunyezwa kwabesifazane nezingane.4. Imiyalezo yakuhalalisa4.1. IKhabhinethi ihalalisela ithimba lezokwelapha leNyuvesi yase-Stellenbosch kanye nesibhedlela sase-Tygerberg elihlanganisa uSlz Andre van der Merwe, uDkt Alexander Zuhlke, uSlz Rafique Moosa, uDkt Amir Zarrabi kanye noDkt Zamira Keyser. Esikhathini esifushane esedlule leli thimba lenze ukuhlinzwa okungokwesibili kuleli kokufakela owesilisa isitho sangasese, futhi ngalokho liqophe umlando ngokuba yisikhungo sezokwelapha sokuqala emhlabeni jikelele esenze ukuhlinzwa kwesibili okunjengalokhu. Impumelelo yalokhu kuhlinzwa kwesiguli ezandleni zethimba lakuleli lokufakela izitho zomzimba iwubufakazi bekhono nobuchwepheshe obusezingeni eliphezulu obukhona eNingizimu Afrika emkhakheni wezokwelapha kahulumeni.4.2. IKhabhinethi ihalalisela iSimangaliso Wetland Park ngokuklonyeliswa kwayo ngeNdodo Yombiko Wocwaningo-mabhuku Omuhle Kakhulu emcimbini we-South African Institute of Chartered Accountants (i-SAICA) wokuKlonyeliswa Ngezindondo Kwezikhungo Ezivelele Emkhakheni Kahulumeni obanjwe ngasekuqaleni kwale nyanga. Le ndondo iwumklomelo wokuhalalisela lesi siKhungo ngokuthola kwaso imibiko yocwaningo-mabhuku engenasici iminyaka emihlanu ilandelana.  NgoZibandlela we-1999, iSimangaliso Wetland Park samenyezelwa njengeSizinda Esiyigugu Emhlabeni sokuqala saseNingizimu Afrika.4.3. IKhabhinethi ihalalisela uhlelo lokulwisana nomlilo i-Working on Fire ngokuzitholela kwalo indondo yokubonga evela kuhulumeni wesifundazwe sase-Alberta e-Canada ewuphawu lokubonga usizo olwahlinzekwa yilolu hlelo ekulawuleni imililo yequbula esiFundazweni sase-Alberta ngowezi-2016. I-Working on Fire iwuhlelo olungaphansi koHlelo Olunwetshiwe Lwemisebenzi Yomphakathi (i-EPWP) okuhloswe ngalo ukuhlinzeka ngamathuba etoho kubantu abasha besilisa nabesifazane.5. Amazwi enduduzo5.1. IKhabhinethi nayo njengoMongameli Zuma kanye nomhlaba jikelele isigxeka kakhulu isenzo sobushokobezi bokuhlaselwa kwe-Manchester Arena e-Manchester kwelase-England, esiholele ekutheni kushone futhi kulimale izingane eziningi kanye nentsha.  IKhabhinethi idlulisa ukudabuka kwayo kanye namazwi enduduzo kuhulumeni nabantu base-United Kingdom, ikakhulukazi imindeni nezihlobo zalabo abashonile, futhi ibafisela ukwelulama okusheshayo labo abalimele. Udlame kanye nobushokobezi akunayo nencane indawo emphakathini wethu futhi kubeka engcupheni ukuthula, ukuvikeleka kanye nentuthuko.  Imibuzo ingaqondiswa ku:Nkz Phumla WilliamsIbamba Lomqondisi-Jikelele (i-GCIS)Umakhalekhukhwini: 083 501 0139 "
Isitatimende Somhlangano weKhabhinethi wangomhla ziyi-7 Nhlangulana 2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/zu/speeches/statement-cabinet-meeting-7-june-2017-8-jun-2017-0000,"IKhabhinethi yabamba umhlangano wayo ngoLwesithathu, mhla ziyi-7 kuNhlangulana 2017, eTuynhuys, eKapa.1. Izindaba ezisematheni1.1. IKhabhinethi igcizelela ikhwela elihlatshwe nguMongameli uJacob Zuma lokuthi abantu baseNingizimu Afrika babumbane baphikisane nodlame kanye nokuhlukunyezwa kwabantu besifazane kanye nezingane, futhi inxusa bonke abantu baseNingizimu Afrika ukuba bathathe izinyathelo eziphuthumayo ukuze kuqedwe lesi sihlava emiphakathini yethu.Lokhu kulandela ukuhambela kukaMongameli e-Elsies River eKapa ngokweseka Imbizo Yokulwisana Nobugebengu. Lokhu kuhambela kuphinde futhi kwaqhakambisa ubuthakathaka babantu besifazane kanye nezingane ezweni lakithi.UMongameli uthembise ukuthi uzophinda abuyele kule ndawo ukuzobheka kabanzi izingqinamba eziningi zobugebengu kanye nokubulawa kwabantu, ikakhulukazi izingane kanye nokuthi iziphathimandla zengalo yomthetho zizoziphucula kanjani izinsizakalo zazo ezizenza emphakathini.1.2. IKhabhinethi iyakwamukela ukukhishwa koCwaningo Lwamakhaya Olujwayelekile lowezi-2016, oluqhubekayo nokukhombisa inqubekelaphambili ekuqalisweni ukusebenza kwezinhlelo zikahulumeni ukwenza ngcono izimpilo zabantu baseNingizimu Afrika, ikakhulukazi imiphakathi eyayikhishwe inyumbazana phambilini.Izibalo zikhombisa ukuthi uhulumeni unamagalelo amahle ekuhlinzekeni ngezindlu, nalapho amakhaya abantu baseNingizimu Afrika abahlala ezindlini ezazakhiwe ngoHlelo Lwentuthuko Nokwakha Kabusha (i-RDP) noma ezindaweni zokuhlala ezixhaswe nguhulumeni ekhuphukile kusuka ku-5% ngowezi-2002 kuya ku-13,5% ngowezi-2016.Ucwaningo luphinde lukhombise ukuthi izinhlelo zikahulumeni zosizo lwezenhlalakahle zikhombisa ukukhuphuka kusuka ku-12,7% ngowezi-2003 kuya ku-29,7% ngowezi-2016.Kunokukhuphuka okuphawulekayo esibalweni samakhaya afakelwe amanzi, axhunyelwa ugesi nathola izinsizakalo zokuthuthwa kwemfucuza, nokuwuphawu olusemqoka logqozi nofuqufuqu lukaHulumeni waseNingizimu Afrika lokulungisa izinto ezimbi zobandlululo bese ehlinzeka ngezidingo-ngqangi kubo bonke abantu.IKhabhinethi, nakuba kunjalo, ikuqaphelile ukuthi yize isibalo sabantu ababhalisela imfundo ephakeme sikhuphukile, nakuba sikhuphuka ngonyawo lonwabu, abantu abamnyama abangu-3,3% kuphela abaneminyaka ephakathi kweyi-18 kuya kuma-29 ubudala abafundayo uma kuqhathaniswa no-18,8% wabantu abangamaNdiya/abase-Asia kanye no-17,5% wabantu abamhlophe abakuleli qoqo leminyaka.Ngu-3,5% kuphela wabantu abangamakhaladi obufunda ngonyaka wezi-2016.Ucwaningo luphinde lwakhombisa ukwehla kusuka ku-23,8% kuya ku-11,8% wamakhaya abhekene nendlala, okukhombisa inqubekelaphambili ekubhekaneni nemiphakathi ephila nobubha obuseqophelweni eliphezulu.1.3. IKhabhinethi iluqaphelile Ucwaningo Lwamakota Lwezabasebenzi lekota yokuqala yonyaka olukhombise umnotho wengeza imisebenzi eyizi-144 000. Lezi zibalo zicekelwe phansi ukukhuphuka esibalweni sabantu abafuna umsebenzi ngabantu abayizi-433 000.IKhabhinethi iyasiqinisekisa isibophezelo sayo sokuqhubeka nokusebenzisana nomkhakha ozimele kanye nabasebenzi emizamweni yayo yokubhekana nezinselele zokungabibikho komsebenzi ezweni.1.4. IKhabhinethi iyakwamukela ukwethulwa kweBabelegi Industrial Park eHammanskraal njengengxenye yamacebo kahulumeni okudlondlobalisa ukuthuthukiswa kwezomnotho kanye nokusungulwa kwemisebenzi kule ndawo.Lo mklamo obize izigidi ezingama-42 zamarandi uyingxenye yoHlelo lukahulumeni Lokuvuselela Izizinda Zezimboni kanti futhi ungenye yezizinda eziyisithupha ezivuseleliwe ezweni lonkana ukuze kuthuthukiswe kabanzi umnotho kanye nezimboni.IKhabhinethi igqugquzela izimboni zalapha ngaphakathi ezweni kanye nabamabhizinisi ukuba bacabangele ukuvula amagatsha amabhizinisi wabo ezizindeni zezimboni ukuze bathole izindlela zokwesekwa ezinhlobonhlobo ezitholakalayo ukuze bathuthukise amabhizinisi abo ngokuthe xaxa.1.5. IKhabhinethi ilunywe indlebe nguNgqongqoshe Wezezimali, uMnu Malusi Gigaba, maqondana nezibalo zakamuva Zesamba Somkhiqizo Wezwe(i-GDP)  waseNingizimu Afrika, ezinciphe ngo-0,7% ekoteni yokuqala yowezi-2017.Lo mphumela we-GDP omubi kunalokho obekulindelwe ungaphansi kakhulu kuneSibuyekezo Sesabelomali sowezi-2017, esaqagula ukukhula kwe-GDP yowezi-2017 sakubeka ku-1,3%. Lokhu kubangelwe, phakathi kwezinye izinto, ukukhwantabala kwezimboni zemikhiqizo, ukuhweba, ukupheka kanye nezindawo zokulala.Umnotho nakuba kunjalo wesekwe ukukhula embonini yezimayini kanye neyokuqwalwa kwamatshe ekhuphuke ngo-12.8%. Imboni yezolimo, ezamahlathi kanye nezezinhlanzi isimamile ekoteni lokuqala lowezi-2017 ngokukhuphuka ngo-22,2%.Kunenhlansi yethemba elokozayo izwe elingabambelela kuyona ukuze lisimamise ukububeka kokukhula komnotho walo. Lokhu kubandakanya ukwenza ngcono ukukhula emhlabeni wonke, ukuzinzisa amanani ezimbiwa, izimo zesimo sezulu ezivunayo, ukuphakelwa kukagesi okwethembekile kanye nokwehla kobudlelwano nabasebenzi obuntekenteke.Njengesimo esiphuthumayo kakhulu, iKhabhinethi inxusa abamabhizinisi, abasebenzi kanye nomphakathi ngobubanzi ukuba babambisane nohulumeni ukuze kuqiniswe uhlelo lwethu lokukhula komnotho futhi kwenziwe ngcono nokuzethemba ukuze kunqandwe ukwehla komnotho futhi kubekwe umnotho esikhundleni esiphezulu, ukuze kufezekiswe ukukhula komnotho okuhlanganisa zonke izinto.Maqondana nalokhu uNgqongqoshe Wezezimali uzohlangana nabaholi bamabhizinisi embhidlangweni wokusungula amaqhinga azophikisana nokuzika komnotho bese efezekisa ukukhula komnotho okuhlanganisa zonke izinto.IKhabhinethi igunyaze isithangami sabezindaba esigcwele esizobanjwa nguNgqongqoshe Wezezimali ukuze abelane nabantu baseNingizimu Afrika ngezinyathelo zokungenelela uhulumeni azozithatha kulolu hlaka lokusebenza lesabelomali samanje. IKhabhinethi iphinde yaqinisekisa uhlaka lokusebenza lwesabelomali sezwe olwamukeliwe.1.6. Izikhungo zokuklelisa iFitch kanye ne-Standard & Poor’s zikuqinisekisile ukukleliswa kwezikweletu kweNingizimu Afrika ngemali yakwamanye amazwe kwesikhathi eside ngo-‘BB+’.Lokhu kuqhamuka phakathi nezingxoxo uNgqongqoshe uGigaba azibambe nomkhakha ozimele ukuqinisekisa ukuthi umsebenzi owenziwa ngokubambisana phakathi kukahulumeni, abamabhizinisi, abasebenzi kanye nezinhlangano zomphakathi uyaqhubeka, kanye nokuthi izethembiso ezenziwe ziyafezwa.IKhabhinethi iyakugcizelela ukuthi abantu baseNingizimu Afrika kufanele baqhubeke nokukhuluma ngezwi elilodwa, ikakhulukazi ngezikhathi ezinzima futhi basebenza kanzima impela ukuqinisekisa ukuthi izwe libuyelwa yizinga lalo lesimo sotshalomali.1.7. IKhabhinethi iyazamukela izingxoxo ezenziwe eKomidini lokuqala ngqa Lokuphathwa Ngokubambisana leNhlangano Elawula Izindaba Zentela Nohwebo Yamazwe AseMelika Eseningizimu (i-MERCOSUR) kanye neNhlangano Elawula Izindaba Zentela Yempahla Okuhwebelwana Ngayo Emazweni aseNingizimu ne-Afrika (i-SACU) ebezibanjwe kamuva nje kuleli.Izinhlangano zivumile ukucabanga ngokubambisana ngamathuba okukhuthaza Isivumelwano Sohwebo Olukhethayo (i-PTA) se-MERCOSUR ne-SACU ngokubandakanya izikhungo zazo zokukhuthaza ezohwebo, izigcawu zohwebo, umkhakha ozimele, kanye nezindlu zazo zamanxusa ngokwehlukana.Isivumelwano se-MERCOSUR kanye ne-SACU sihlinzeka abahwebi balapha ekhaya abahwebela kwamanye amazwe ngethuba lokuhweba namazwe anabantu abangaphezu kwezigidi ezingama-280.IKhabhinethi inxusa bonke abahwebi bakuleli abahwebela kwamanye amazwe ukuba benze i-PTA ibasebenzele njengoba imikhiqizo yalapha ekhaya isikwazi ukudayiswa emazweni angamalunga e-MERCOSUR futhi bakhokhe intela yokuhwebelana enesephulelo.1.8. IKhabhinethi izwakalise ukudabuka ngesinqumo se-United States of America (i-USA) sokuhoxa kwiSivumelwano saseParis.Isivumelwano saseParis, esizosebenza ngokugcwele ngowezi-2020, sakhelwe phezu kwezinkokhelo ezinqunywe yiwona amazwe uqobo maqondana nezinjongo zamazwe omhlaba okuvunyelwene ngazo ndawonye.INingizimu Afrika isinxuse i-USA ukuba isicabangisise kabusha isinqumo sayo iphinde izibophezele kabusha kulesi sivumelwano samazwe omhlaba.1.9. Isivumelwano Sokusebenzisana phakathi kwe-Novartis, Umkhandlu Wezocwaningo Lwezokwelapha waseNingizimu Afrika kanye noMnyango Wezesayensi Nobuchwepheshe, sichaba indlela yokusimamisa umthamo kanye nekhwalithi yezivivinyo zokwelapha futhi sakha amandla okwenziwa kocwaningo ezwenikazi.Isivumelwano sizovumela ukwenzeka kwezinhlelo zocwaningo ngokubambisana ezifweni eziqokiwe ezithathelwanayo kanye nezingathathelwana, ukwenza ngcono ukufinyelela kweziguli zaseNingizimu Afrika emithini eqanjwe kabusha, kanye nokwakha amandla ezwe kanye nezwekazi okwenza ucwaningo kanye nokuthuthukisa.IKhabhinethi iyakholwa ukuthi isekhona indawo yokusebenza ngokubambisana okuthe xaxa phakathi kukahulumeni kanye nomkhakha ozimele, futhi iyafunga iyagomela ukuthi lokhu kungachaba indlela ebheke ekubhekaneni nezinselele eziningi eziyinkinga esibhekene nazo.   1.10. IKhabhinethi iyawamukela Umbiko wezi-2017 ovela Enhlanganweni Yenkongolo kanye Nemibuthano Yomhlaba, oqhubekayo nokuklelisa iNingizimu Afrika njengendawo eseqhulwini yokubamba imicimbi yamabhizinisi e-Afrika kanye naseMiddle East. Umbiko ukhishwe ngoNhlaba 2017 eFrankfurt, eGermany.INingizimu Afrika isalokhu ingenye yezindawo ezihamba phambili emhlabeni ngokuthandwa ngabavakashi futhi iyaqhubeka nokubekwa endaweni ephezulu kwinkomba yokuncintisana kwezokuvakasha emhlabeni jikelele yeSithangamu Somhlaba Sezomnotho (i-WEF)  njengoba ikhishwe ngoMbasa 2017.IKhabhinethi ingathanda ukubona amadolobhana amancane kanye namakhulu amaningi aseNingizimu Afrika efaka izicelo zokusingatha imihlangano emincane lapho ezokwazi khona ukuhlangabezana nezimfuno zokusingatha.Lokhu kuzosiza ukwenza ngcono ukusabalaliseka kwezokuvakasha ezindaweni ezihlukahlukene ezingale kwamadolobha amakhulu futhi kusabalalise nomnotho okhandwe yileyo micimbi ngokulinganayo.1.11. IKhabhinethi inxusa abantu baseNingizimu Afrika ukuba baqaphele izindaba mbumbulu, ikakhulukazi ukukhuphuka kwezindaba ezingelona iqiniso ezibhalwa ezinkundleni zokuxhumana mayelana nokulahleka, ukuthunjwa kanye nokuthwalwa ngenkani kwamantombazane kanye nabantu besifazane.Ukubheduka kodlame kwakamuva KwaMashu, eduze kwase-Durban mayelana nemibiko yezingane ezithwalwe ngenkani endaweni kanye nezinsolo zokuthwalwa ngenkani kwentombazane eNaledi, eSoweto ngabantu abebehamba ngemoto eyi-Toyota Quantum nezinombolo zayo ezazifakiwe kuthe chithi saka ezinkundleni zokuxhumana, nokuthe ekuhambeni kwesikhathi kwatholakala ukuthi bekungelona iqiniso.Lobu buqola, izindaba mbumbulu kanye nokusatshalaliswa kolwazi olungelona iqiniso kudala itwetwe emiphakathini yethu futhi kuchitha isikhathi kanye nezinsizakusebenza zamaphoyisa. Siyacela kubantu ukuba bangadlulisi futhi basabalalise izindaba mbumbulu ezinkundleni zokuxhumana, kuze kube sebekuqinisekisile ubuqiniso bazo.1.12. IKhabhinethi isiyiqaphelile ngokukhathazeka okukhulu imibiko yabezindaba maqondana ‘nokuputshuka kwama-imeyili’ okubikwa ukuthi achaya oNgqongqoshe, izikhulu kanye nabantu abazimele ezenzweni ezingalungile.IKhabhinethi isazibophezele ngokugcwele ekuphatheni okuhle ngaso sonke isikhathi, iyakuqaphela futhi ukuthi bonke abantu bathathwa njengabamsulwa kuze kube batholwa benecala ngokoMthethosisekelo.IKhabhinethi inxusa bonke abanolwazi mayelana nezenzo ezingalungile ezenziwa yizikhulu zikahulumeni noma oNgqongqoshe ukuba bazise izikhungo zengalo yomthetho ukuze kuzokwenziwa uphenyo.Iyazi ukuthi kukhona amacala asevuliwe kakade, kanti amaphoyisa enza uphenyo olufanelekile. Bonke abathintekayo kula ma-imeyili bayanxuswa ukuba basebenzisane nezikhungo zengalo yomthetho.UMongameli uZuma uzichithile izinsolo ebezishicilelwe yiphephandaba langeSonto zokuthi uthenge indlu eDubai e-United Arab Emirates.2. Izinqumo zekhabhinethi2.1. IKhabhinethi ichazeliwe ngemibiko yenqubekelaphambili yomsebenzi owenziwe ngekota yesine yezi-2016/17 (ukusuka kuMasingana ukuya kuNdasa 2017) maqondana nokuqaliswa ukusebenza kwemiphumela eseqhulwini.Ukwengamela kweKhabhinethi maqondana nokuqaliswa ukusebenza koHlaka Lokusebenza Kwesikhathi Esimaphakathi lowezi-2014 kuya kowezi-2019, kuholele ekuhanjisweni kwezidingo-ngqangi okwenziwe ngcono. Lokhu kusithatha kusisondeze eduzane nokufezekiswa koMbono wezi-2030 woHlelo Lokuthuthukiswa Kwezwe (i-NDP).Uhulumeni usenze inqubekelaphambili ebonakalayo ekuqaliseni ukusebenza kwemiphumela yakhe eyi-14 eseqhulwini kanye nokuthuthukisa izinjongo ze-NDP. Izinselele ezithikameza ukuqaliswa kokusebenza kanye nezinyathelo ezidingekayo ukwenza ngcono ukuhanjiswa kwezidingqo-ngqangi nazo zahlonzwa.Uphiko Lukahulumeni Lwezokuxhumana Nokudluliswa Kolwazi (i-GCIS) ludidiyela izithangami zabezindaba zamaqoqo eminyango, ezihlelelwe ukubanjwa kusukela mhla ziyi-9 kuya mhla ziyi-18 Nhlangulana 2017. Uhlu olunemininingwane ngezikhathi nokunye okubalulekile luzofakwa ku-www.gov.za.3. Imicimbi ezayo3.1. UMongameli uZuma wethule Inyanga Yentsha ngaphansi kwendikimba ethi “Unyaka ka-OR Tambo: Siqhubekisela Phambili Ukubandakanywa Kwentsha Kwezomnotho”, ngomhlangano weQembu likaMongameli Lezindaba Zentsha.Lokhu kuhlanganise ndawonye uhulumeni kanye nabaholi bezinhlangano zentsha, abayiqaphelile inqubekelaphambili esiyenziwe ekuthuthukisweni kwenhlalo-mnotho yabantu abasha.ONgqongqoshe kanye namaPhini oNgqongqoshe bazozibandakanya emisebenzini enhlobonhlobo ehlose ukukhuthaza ukuthuthukiswa kwentsha kanye nokunikezwa kwayo amandla.Umcimbi wokubungazwa koSuku Lwentsha Lukazwelonke uzobanjelwa eVentersdorp, eNyakatho Ntshonalanga mhla ziyi-16 Nhlangulana 2017. Lo nyaka uphawula ukugujwa kweminyaka engama-41 Wezibhelu zaseSoweto kanti umgubho wesikhumbuzo usebenza njengesikhumbuzo sokuthi abantu abasha kuleli zwe babesophondweni loMzabalazo wethu.IKhabhinethi igqugquzela bonke abantu abasha ukuba babambe iqhaza emicimbini yoSuku Lwentsha futhi basebenzise konke ukwesekwa kanye nezinsiza ezibekwe nguhulumeni ukwenza ngcono amathuba abo futhi bathuthukise ukuzibandakanya kwabo kwezomnotho.3.2. Ingqungquthela yentsha yohulumeni basekhayaUNgqongqoshe Wokwengamela Ngokubambisana kanye Nezendabuko, uMnu Des van Rooyen, uzohlanganisa Ingqungquthela Yohulumeni Basekhaya kusukela mhla ziyi-19 kuya mhla zingama-22 Nhlangulana 2017, ngaphansi kwendikimba ethi “Abantu abasha bazibambela mathupha entuthukweni”.Ingqungquthela izokwethula Isigcawu Sokuthuthukiswa Kwentsha Sohulumeni Basekhaya. Lokhu kuzovumela abantu abasha ukuba babuyekeze inqubekelaphambili yohulumeni basekhaya beyiqhathanisa nokufezekiswa kweNqubomgomo Kazwelonke Yentsha yezi-2020. Izophinda futhi iqinise amaxhama okubambisana phakathi kukahulumeni, abamabhizinisi kanye nezinhlangano zomphakathi ekuthuthukiseni abaholi abasebasha kuhulumeni wasekhaya.3.3. UNgqongqoshe Wezemisebenzi Kahulumeni Nokuphathwa Kwayo, uNks Faith Muthambi, uzohola ithimba lezithunywa zaseNingizimu Afrika elizohambela umcimbi woSuku Lwemisebenzi Kahulumeni e-Afrika ozobanjelwa eKigali, eRwanda kusukela mhla zingama-21 kuya mhla zingama-23 Nhlangulana 2017.Indikimba yalo nyaka ithi: “Ukugxilisa Kuhlelo Lokuhanjiswa Kwezidingo-ngqangi Olugxile Kwizakhamuzi: Sibambisene Nentsha ukuze Kuguqulwe i-Afrika.” Le ndikimba inikezela ngamathuba okuhlolisisa maqondana nokuthi Uhulumeni uluchaza futhi asabele kanjani ohlelweni lokuhanjiswa kwezidingo-ngqangi olugxile kwizakhamuzi oluchazwa yindlela izinto ezenziwa ngayo njengamanje.4. Amazwi endunduzo4.1. IKhabhinethi idlulisa amazwi ayo enduduzo emndenini kanye nakubangani bomgibeli oshone ngenkathi kungqubuzana izitimela ezimbili zakwaMetrorail eduzane nesiteshi i-Elandsfontein esise-Ekurhuleni futhi ifisela labo abalimale kule ngozi ukululama okusheshayo.IKhabhinethi icela ukuba uphenyo lwembangela yale ngozi lusheshiswe kakhulu ukuvimbela ukuphindaphindeka kwalezi zingozi ezibulala abantu.4.2. IKhabhinethi nayo njengamazwe omhlaba ikugxeka ngokuqinile ukuhlasela kwakamuva kwabashokobezi e-United Kingdom (i-UK). Lokhu kuhlasela, okwenzeke ebusuku bomhla zi-3 Nhlangulana 2017 eDolobheni laseLondon, kudlule nemiphefumulo yesigejana sabantu kwashiya abanye belimele.Ukuhlaselwa kwaseLondon kwenzeke emasontweni amabili ngemuva kwalokho okwenzeka eManchester, lapho inqwaba yabantu, ikakhulukazi intsha kanye nezingane, balahlekelwa izimpilo zabo.IKhabhinethi idlulisa amazwi ayo enduduzo kuhulumeni kanye nabantu base-UK, ikakhulukazi imindeni kanye nezihlobo zalabo abashonile, futhi ifisela abalimele ukululama okusheshayo.4.3. IKhabhinethi idlulisa amazwi ayo enduduzo emndenini kanye nakubangani bakaSlz Babatunde Osotimehin, odlule emhlabeni kuleli sonto. USlz Osotimehin ubenguMqondisi Omkhulu weSikhwama Sabantu Sezizwe Ezihlangene (i-UN). Ubezihola eqhulwini ekugqugquzeleni izindaba zezempilo yezocansi kanye nokuzala e-Afrika eminyakeni yakamuva nje.Usebenze ngokuzikhandla engakhathali ukukhuthaza ezempilo yezocansi kanye nokuzala kanye namalungelo abantu besifazane kanye nabantu abasha e-Afrika kanye nasemhlabeni jikelele. Ukhankase ngomfutho ekhankasela amalungelo Ongqingili, Izitabani, Abantu Abanobulili Obubili, Abantu Abashintshe Ubulili, Abantu Abayinqaba kanye Nabantu Abanobulili Obuxubile.4.4. Iziphepho zasekapa kanye nemililo yaseKknysnaIKhabhinethi iziqaphelile iziphepho ezithinte izingxenye eziningi zaseNtshonalanga Kapa kanye nomonakalo owenzeke emva kwalokho. IKhabhinethi idlulisa amazwi ayo enduduzo emindenini yalabo abalahlekelwe yizimpilo zabo kanye nempahla yabo ngesikhathi salezi zinhlekelele; abantu abashonile ngokwesibalo sakamuva esibikiwe bayisishiyagalombili.Isikhungo Sokuphathwa Kwezingozi Zezinhlekelele saseKapa siyakhuthazwa ukuba senze konke okusemandleni aso ukuphephisa izimpilo zabantu kanye nempahla, kubandakanya nendawo yaseKnysna lapho kunemililo yamadlelo esha ubuhanguhangu. Sinxusa abantu ukuba babambelele ezinyathelweni zokuphepha.5. Siyanihalalisela5.1. IKhabhinethi iyasamukela isinqumo sikaMongameli uJacob Zuma sokuqoka u-Lieutenant General Lesetja Mothiba njengeBamba elisha likaKhomishana Wamaphoyisa Kazwelonke.5.2. IKhabhinethi ihalalisela abasubathi bethu kanye nabadlali besilisa nabesifazane ngokuqokwa emikhakheni eyisishiyagalombili Yezindondo Zemidlalo Yesifunda Zonyaka wezi-2017, ebezisingathwe yiNingizimu Afrika.Isifunda 5 Somkhandlu Wezemidlalo Wenhlangano Yezizwe zase-Afrika (i-AU) singesinye sezifunda eziyisihlanu ezethweswe umsebenzi wokuthuthukisa ezemidlalo ngaphansi Kwenhlangano Yezizwe zase-Afrika. Amalungu esifunda yilawa: Angola, Botswana, Lesotho, Malawi, Mozambique, Namibia, Ningizimu Afrika, Swaziland, Zambia neZimbabwe.UWayde van Niekerk unqobe Umdlali Wesilisa WonyakaUCaster Semenya unqobe Umdlali Wesifazane WonyakaU-Anna Botha unqobe Umqeqeshi WonyakaIMamelodi Sundowns inqobe Iqembu Lonyaka.5.3. IKhabhinethi ihalalisela abantu baseLesotho ngokhetho olunokuthula iphinde futhi ihalalisele uNdunankulu oqokiwe uMnu Thomas Thabane kanye neqembu lakhe ngokunqoba ukhetho.6. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.6.1. Umqondisi-Jikelele (u-DG): Umnyango Wokuhlela, Ukuqapha kanye Nokuhlola, Nks Nompumelelo Zandile Mpofu.6.2. U-DG: Umnyango Wezezimali Kuzwelonke, Mnu Dondo Mogajane.Imibuzo:Nks Phumla WilliamsIbamba likaMqondisi-Jikelele (i-GCIS)Imininingwane yokuxhumana: 083 501 0139"
ISitatimende Somhlangano weKhabhinethi wangomhla zingama-21 kuNhlangulana 2017,22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-21-kunhlangulana-2017-22-jun-2017,"IKhabhinethi yabamba umhlangano wayo ngoLwesithathu, mhla zingama-21 kuNhlangulana 2017, e-Tuynhuys, eKapa.1. Izindaba ezisematheni1.1. IKhabhinethi ifakane imilomo mayelana nezimemezelo zakamuva zezikhungo ezintathu ezinkulu ezenza izilinganiso zeminotho yamazwe omhlaba. Zontathu lezi zikhungo zibalule izinkinga ezifanayo, njengesivinini esiphansi sokulethwa kwezinguquko ezizogqugquzela ukukhula komnotho, ukungasebenzi kahle kwamabhizinisi kahulumeni (ama-SOC) kanye nobungozi bezepolitiki, phakathi kwezinye izinkinga.IKhabhinethi izwakalise ukuzethemba izinhlelo zayo zokungenelela ezisungulwe ngenhloso yokuxazulula izinselelo zomnotho ezibhekene naleli lizwe kanye nomsebenzi owenziwayo ukuqinisa indlela asebenza ngayo ama-SOC.Uhulumeni usalokhu eqhubeke njalo ohlakeni lwakhe lokuphathwa kahle kwezimali, nokuqinisekisa ukuthi alukho ungabazane nokudideka mayelana nezinqubomgomo ezisetshenziswayo, nokusebenzela ukuqinisekisa ukukhula komnotho okubandakanya abantu bonke kanye noguquko lwezomnotho.IKhabhinethi iyagcizelela ukuthi kakade sesibekiwe isisekelo somgudu wokukhulisa umnotho ngezinga eliphezulu kanye nokuthuthukiswa kwenhlalo-mnotho. Lokhu kugxile ekuphuculeni ukwethenjwa komnotho wakuleli ngabatshalizimali kanye nabathengi, ngokuthi kusheshiswe ukuqaliswa kwezinguquko kwindlela asebenza ngayo uhulumeni ukuze kukhuliswe umnotho wezwe.UMongameli Jacob Zuma ubize isigcawu sokucobelelana ngolwazi soMkhandlu Wokweluleka Ezindabeni Eziphathelene Nokufukulwa Nokuhlonyiswa Kwabantu Abamnyama Kwezomnotho (i-BEE) esibanjwe ngoLwesibili mhla zingama-20 kuNhlangulana 2017, ebesigxile oguqukweni lwenhlalo-mnotho olunohlonze.Lesi sigcawu, sicubungule, phakathi kokunye, izinselelo ezikhona eziphathelene nesimo nokuhleleka kokuqaliswa kokusebenza koMthetho Wokufukulwa Nokuhlonyiswa Kwabantu Abamnyama Kwezomnotho, wezi-2003 (uMthetho wama-53 wezi-2003) kanye nezincomo ezihlongozwayo zokufezekisa izinjongo zikahulumeni mayelana noguquko lwenhlalo-mnotho olunohlonze.Ubambiswano phakathi kukahulumeni, abamabhizinisi, abasebenzi kanye nezinhlangano zomphakathi wonkana lusemqoka kakhulu ekuthuthukisweni kwamazinga okwethenjwa komnotho wakuleli, ukuze ngokubambisana sikwazi ukubuyisela umnotho wezwe ezingeni lomnotho okulungele ukutshalwa kwezimali futhi siqhubeke nokuligcina lelo zinga lomnotho.1.2. Njengoba kungasensuku zatshwala iphele iNyanga Yentsha, iKhabhinethi idlulisa amazwi okubonga kuyo yonke imikhakha ebambe iqhaza emicimbini yokugubha le nyanga ezweni lonkana.Kuyinto ethokozisayo futhi ekhuthazayo impela ukuzibandakanya kwezinkulungwane ngezinkulungwane zabantu abasha ezinhlelweni ezahlukahlukene zokufukulwa nokuhlonyiswa kwentsha ebezisingathwe yiminyango nezikhungo zikahulumeni kanye nabomkhakha ozimele.Lo nyaka uqopha ukuhlangana kweminyaka engama-41 yomBhikisho Wabafundi baseSoweto we-1976 futhi ukugujwa kwalo mbhikisho kuyisikhumbuzo sokuthi abantu abasha bakuleli babehamba phambili eMzabalazweni wethu.IKhabhinethi inxusa abantu abasha ukuba balusebenzise ngokugcwele lonke usizo nezinsiza ezihlinzekwa nguhulumeni entsheni ukuze benze ngcono amathuba abo okubamba iqhaza kanye nokudlala indima ebonakalayo emnothweni wezwe.1.3. IKhabhinethi iyazigxeka izenzo zodlame nokwesatshiswa kwabagibeli ezibonakale ngenkathi kuqhubeka imibhikisho yosomatekisi. Izenzo ezinjalo azinayo nencane indawo ezweni elibuswa ngentando yeningi labantu. Izindlela zokungenelela ngokuthula kunoma iyiphi inkinga ziyohlala njalo ziwusizo ngokuletha imiphumela egculisayo kubo bonke abathintekile. Isivumelwano esenziwe emva kwalokhu, esiphakathi kweNhlangano Kazwelonke Yamatekisi yaseNingizimu Afrika kanye nenkampani exhasa ngezimali zokuthenga amatekisi, i-SA Taxi Finance Holdings, siyisiqinisekiso esicacile sokuthi ukuxoxisana nokubonisana ngokuthula kungazixazulula izinkinga ezinjalo, ngaphandle kokukhahlameza abantu abangenacala nokuphazamisa umnotho.  IKhabhinethi isishayela ihlombe impela lesi sinqumo, esihle kakhulu futhi esizohlomulisa abagibeli kanye nemboni yamatekisi.IKhabhinethi iyazamukela izingxoxo eziqhubekayo njengamanje phakathi koMnyango Wezokuthutha kanye nabaholi bemboni yamatekisi okuhloswe ngazo ukuthola isisombululo sesikhathi eside. Uhulumeni uzobonisana nezikhungo ezixhasa ngezimali ngenhloso yokuqhamuka nezinye izindlela ezihlukile ezingasetshenziswa ukuxhasa osomatekisi.1.4. IKhabhinethi idlulisa amazwi okuzwelana kwayo nabo bonke abashonelwe yizihlobo ezinhlekeleleni zakamuva nje ezenzeke eNtshonalanga Kapa kanye naseMpumalanga Kapa. Kukhona nabahlali abaningana abasale dengwane futhi abalahlekelwe nayimpahla yabo.IKhabhinethi izishayela ihlombe izinyathelo ezisheshayo futhi ezididiyelwe ezithathwe nguhulumeni, abamabhizinisi kanye nabantu abaningi baseNingizimu Afrika ngenhloso yokulekelela nokuhlinzeka ngosizo emindenini ekhahlamezekile. IKhabhinethi iwathulela isigqoko amaqhawe ashone ngenkathi ezama ukuhlenga umphakathi wawo, okungumcimimlilo oyivolontiya, u-Bradley Richards, kanye nomshayeli weloli u-John Blaaw obelekelela abacimimlilo ngokubathuthela amanzi.IKhabhinethi idlulisa futhi amazwi akhethekile okubonga ithimba lwe-Working on Fire elilwe ngesibindi esikhulu nemililo yequbula ebibhebhetheka ngamandla asabekayo. Siyaziqhenya kakhulu ngabo! IKhabhinethi ibafisela ukwelulama okusheshayo abacimimlilo ababili, kubandakanya no-Ian Barnard, abalimale ngenkathi bezama ukusindisa impilo ka-Bradley Richards. UMongameli Zuma wavakashela  abantu base-Wit Lokasie kanye nase-Knysna Heights izindawo lezo zikhahlamezwe kakhulu yimililo yequbula. UMongameli Zuma wethamela futhi nenkozo yesikhumbuzo kaMnu Richards. Ukubonisa umoya omuhle wokusebenzisana kwethimba labacimimlilo ngokweqiniso, uMnu Barnard wakwazi nokwethamela inkozo yesikhumbuzo kazakwabo uMnu Richards. UMongameli uthumele usizo lokulekelela abantu ngezidingo zempilo nezenhlalakahle ezahlukahlukene kuzo zonke izindawo ezikhahlamezekile. Lo msebenzi wokuhlinzeka ngosizo ubulawulwa ngaphansi kohlaka lweSizinda Sikazwelonke Sokuhlanganyela Ekuphathweni Kwezinhlekelele, lubambisene namathimba kaHulumeni Wesifundazwe saseNtshonalanga Kapa kanye nawoPhiko Lesifundazwe Lokuphathwa Kwezinhlekelele.IKhabhinethi iyabonga kuzo zonke izinhlangano ezingekho ngaphansi kukahulumeni, abomkhakha ozimele, amavolontiya kanye nabantu abahlinzeka ngosizo kulabo abakhahlamezekile.1.5. IKhabhinethi inxusa imiphakathi yaseLimpopo eyakhelene neZimbabwe ukuba iqikelele futhi ivikele izinkukhu zayo, kulandela ukubheduka kwegciwane lomkhuhlane wezinyoni nezinkukhu obizwa nge-H5N8.Sekumisiwe ukuhwebelana kwaleli nezwe laseZimbabwe ngemikhiqizo yezinyoni nezinkukhu. Igciwane le-H5N8 yigciwane elithathelwana kakhulu elibanga izifo eziyingozi futhi liyabulala kakhulu. Abalimi abangabahwebi nabo bayakhuthazwa ukuba baqinise imizamo yokuvikela imfuyo yabo emapulazini ukuze ingangenwa yizifo.1.6. IKhabhinethi isamukelile isinqumo seNkantolo Ephakeme esithi iSigaba se-18 soMthetho Wenqubo Yokulawula Ubugebengu, we-1977 (uMthetho wama-51 we-1977) asihambisani nomthethosisekelo, futhi ngalokho ususiwe umkhawulo weminyaka engama-20 ophathelene nokubekwa amacala kwabantu abasolwa ngokuhlukumeza ngokocansi. Lesi sinqumo senkantolo sizolekelela kakhulu ekuqiniseni amandla okusebenza komkhakha wezobulungiswa wakuleli ukuze bathathelwe izinyathelo ezifanelekile labo abahlukumeza abesifazane nezingane.1.7. IKhabhinethi isamukelile isigcawu somphakathi se-Inthanethi Kawonkewonke ebesibanjwe esikhathini esifushane esedlule e-Kliptown, eSoweto. Lesi sigcawu, ebesiholwa nguNgqongqoshe WezeNgqalasizinda Yezokuxhumana Nezinsizakalo Zeposi uSiyabonga Cwele, ngokubambisana nesiThangamu Sezomnotho Emhlabeni (i-WEF), nomkhakha ozimele kanye nezinhlangano zomphakathi wonkana, siholele ekutheni kuqeqeshwe abantu abasha ababalelwa kuma-500 emakhonweni ayisisekelo kwezobuchwepheshe bolwazi nezokuxhumana (i-ICT).IsiVumelwano Se-Inthanethi Kawonkewonke sibamukelile abaholi abaqokiwe futhi sahlonza imikhawulo nemigomo okumele ifezekiswe kulezi zinyanga eziyisithupha ezizayo.IKhabhinethi iphinde futhi yamukela nokungenelela koMnyango WezeNgqalasizinda Yezokuxhumana Nezinsizakalo Zeposi, ngokusebenzisa uPhiko Oluzimele Lwezokuxhumana LwaseNingizimu Afrika (i-Icasa) kanye noMnyango Wezokuthuthukiswa Komnotho ngokusebenzisa iKhomishana Yezokuncintisana, ukuze kufakelwe izibuko udaba lwezindleko zedatha ye-inthanethi emba eqolo, okuyinto elokhu iqhubekile nokuba yisithiyo esivimbela ukukhuliswa kwesibalo sabantu abathola izinsizakalo ze-ICT.1.8. IKhabhinethi ikhathazekile ngokuphazamiseka komsebenzi emakhazeni okugcina izidumbu eGauteng ngenxa yemibango eqhubekayo phakathi kwabasebenzi nabaqashi. Ngenxa yalokhu, imindeni eshonelwe ayikwazi ukuyolanda izidumbu zezihlobo zayo.Ukufa kuyinto eholela esimweni esinzima kunoma yimuphi umndeni oshonelwe futhi kuletha usizi nomunyu kumalungu omndeni asele. Kithina njengesizwe awukho neze umbango ongathathwa njengesizathu esizwakalayo sokwenza isenzo esinjengalesi, sokungabonisi ngisho noluncane uzwelo. IKhabhinethi iyabanxusa bonke abathintekayo ukuba bathole isisombululo esinokuthula kulo mbango, futhi ngaphandle kokuba lokhu kube nomthelela ongemuhle okhahlameza imindeni eshonelwe.1.9. IKhabhinethi iyakwamukela ukusungulwa kweSithangamu Sokuthuthukiswa Kwentsha Kohulumeni Basekhaya. Kulindeleke ukuba lesi sithangamu sibe yizwi lentsha elinohlonze futhi elithuthukisayo ekuqalisweni kwezinhlelo ezahlukahlukene zokuthuthukiswa kwentsha kohulumeni basekhaya.Lesi Sithangamu sibambe ingqungquthela yaso yokuqala mhla zingama-20 kuya kumhla zingama-21 kuNhlangulana e-Muldersdrift, entshonalanga yedolobha laseGoli.2. Izinqumo zekhabhinethi2.1. IKhabhinethi ikugunyazile ukuba lushicilelwe njengombhalo wenqubomgomo uHlaka LoMthetho Odingidwayo Womshwalense Kazwelonke Wezempilo (i-NHI). Lolu Hlaka LoMthetho Odingidwayo lusondeza izwe esimweni sokuqinisekisa ukuthi bonke abantu baseNingizimu Afrika bayaluthola usizo lwezempilo, kungakhathalekile ukuthi baphila ngaphansi kwasiphi isimo senhlalo-mnotho.I-NHI wuhlelo lokuxhasa ngezimali ukuze abantu bakwazi ukuthola usizo lwezempilo. Lokhu kuhambelana nenjongo yoHlelo Lokuthuthukiswa Kwezwe (i-NDP) ehlose ukuqinisekisa ukuthi wonke umuntu uyaluthola usizo lwezempilo, kungakhathalekile ukuthi uhola malini.UMnyango Wezempilo uzobamba isithangamu sokuhlinzeka ngolwazi mhla zingama-29 kuNhlangulana 2017 lapho uzohlinzeka khona ngemininingwane ephelele yezinto eziqukethwe kulolu hlaka loMthetho Odingidwayo.2.2. IKhabhinethi iligunyazile iSu Elibuyekeziwe Lokuthuthukiswa Kwabasebenzi eliphokophele kunyaka wezi-2030. Leli su elibuyekeziwe lilungisa ubuthakathaka obuhlonzwe kule minyaka emihlanu edlule ezingxenyeni ezithile zohlelo lwezemfundo nokuqeqesha futhi liphinde lahlonza nenkinga yokungabi khona kokuhambelana nokuxhumana kahle kwezingxenye ezahlukene zalolu hlelo.Manje leli su seliyahambelana ne-NDP kanye noHlaka Olukhethekile Lwesikhathi Esimaphakathi lowezi-2014-2019.Leli su liyaqinisekisa futhi nokuthi bonke ababambiqhaza abafanelekile (uhulumeni, abasebenzi, izinhlangano zomphakathi kanye nomkhakha ozimele) bagxila ezidingweni zomnotho kanye nokubaluleka kokusekela isu lezezimboni ukuze kufezekiswe ukukhula komnotho okubandakanya umuntu wonke kanye nentuthuko.2.3. IKhabhinethi ikugunyazile ukushicilelwa kwemiphumela esemqoka etholwe ocwaningweni lowezi-2015/16 oluphathelene nokuxhaswa nguhulumeni kweMisebenzi Yezesayensi Nobuchwepheshe ngezimali.Uhlaka loMthetho Odingidwayo Lwezesayensi Nobuchwepheshe lowe-1996 luyalela ukuba uMnyango Wezesayensi Nobuchwepheshe uqaphe ukuxhaswa nguhulumeni kwemikhakha yezesayensi nobuchwepheshe ngezimali kanye negalelo lale mikhakha ekukhulisweni nokuthuthukiswa kweNingizimu Afrika.Imiphumela yocwaningo olwenziwe eminyangweni kazwelonke engama-30 ibonisa ukuthi ngonyaka-mali wezi-2015/16 kusetshenziswe imali elinganiselwa kumarandi angamabhiliyoni angama-23,4 evela emgodlagodleni wezimali kazwelonke. IKhabhinethi ikuphawulile ukukhuphuka kwalesi samba okuncane okungama-6.6% uma siqhathaniswa nesamba sonyaka owandulelayo, ngenxa yezinkinga ezikhona zokuntuleka kwezimali.Lesi samba esiphelele sotshalomali silingana nama-1.7% esamba esiphelele sesabelomali sikazwelonke sonyaka. IKhabhinethi iyakuthokozela ukuba ingxenye enkulu yale mali isetshenziswe ezinsizakalweni zezesayensi ezisekela ukuhlinzekwa kwezidingongqangi emikhakheni esemqoka yomsebenzi kahulumeni njengezemfundo, ezempilo, ezezimbiwa, ezamandla, ezolimo kanye nezemvelo.3. Imithethosivivinywa3.1. IKhabhinethi ikugunyazile ukushicilelwa koMthethosivivinywa Wesiko Lokusoka ukuze umphakathi uphawule ngawo. Lo Mthethosivivinywa uhlose ukuvikela, ukugqugquzela kanye nokulawula inqubo yesiko lokusoka.Uma usugunyaziwe, lo Mthethosivivinywa uzohlinzeka ngemigomo namazinga amukelekile okuqhutshwa kwesiko lokusoka. Uzolwisana nomkhuba wokuxhashazwa kwesiko lokusoka, osekuholele ekushoneni kwabafana abancane abaningana ezikoleni zokusoka. Uhulumeni kanye nabaholi bendabuko sebethathe isinqumo sokuthi ngeke kubekezelelwe nakancane ukushona kwabasokwa ngenxa yokuxhashazwa kwenqubo yokusoka.3.2. IKhabhinethi ikugunyazile ukwethulwa ePhalamende kweSichibiyelo Somthethosivivinywa Wenhlangano Kazwelonke Yezocwaningo (i-NRF) sowezi-2017.Lo Mthethosivivinywa usuziphothulile zonke izigaba zokubonisana nomphakathi. Izichibiyelo zicacisa igunya namandla kaNgqongqoshe Wezesayensi Nobuchwepheshe phezu kwale nhlangano futhi zibeka ngokucacile izibopho nemisebenzi ye-NRF kwezesayensi. Lezi zichibiyelo zizoqinisa igunya namandla kaNgqongqoshe lokuhola nokulawula i-NRF ukuze ikwazi ukwenza ngcono indlela esebenza ngayo.Futhi izichibiyelo zizokwenza ngcono ukusabela nokubhekana kahle kocwaningo nezidingo, intuthuko kanye nokuhlinzekwa kwezindlela ezintsha zokusebenza ukuze kuphuculwe izinga lempilo yabantu baseNingizimu Afrika, ngokuqinisekisa ukuthi ucwaningo luhambelana kangcono nezinto ezibekwe eqhulwini nguhulumeni.3.3. IKhabhinethi ikugunyazile ukwethulwa ePhalamende kweSichibiyelo Somthethosivivinywa Wezokundiza Ngamabhanoyi sowezi-2017. Lo Mthethosivivinywa uqinisa uhlaka olulawula ukuphepha nokuvikeleka emkhakheni wezokundiza ngamabhanoyi kanye nokuvikelwa kwemvelo ukuze kuqinisekiswe ukusimama nozinzo embonini yezokundiza ngamabhanoyi.Lezi zichibiyelo zibandakanya, phakathi kokunye, isimiselo sokuhlinzekela ukusebenza ngokuzimela emkhakheni wezophenyo lwezingozi nezigameko eziphathelene nezindiza; nesimiselo sokusungulwa kweBhodi Yophenyo Lwezokuphepha Kwezindiza. Lo Mthethosivivinywa uchibiyela futhi uphinde ufake izincazelo ezithile kulo Mthetho.3.4. IKhabhinethi ikugunyazile ukushicilelwa kweSichibiyelo Somthethosivivinywa Wobunikazi Bengxenye Ethile Yesakhiwo Esisodwa wezi-2017 ukuze umphakathi uphawule ngawo. Lezi zichibiyelo zizokwenza ukuba ukusetshenziswa nokulawulwa koMthetho Wobunikazi Bengxenye Ethile Yesakhiwo Esisodwa, we-1986 (uMthetho wama-95 we-1986) uhambelane nezimo zesimanjemanje.Lo Mthetho Wobunikazi Bengxenye Ethile Yesakhiwo Esisodwa osebenzayo njengamanje unikeza amalungelo athile kubanikazi abangaphansi kohlelo lobunikazi bengxenye ethile yesakhiwo esisodwa. Isichibiyelo Somthethosivivinywa ohlongozwayo siphakamisa ukuba lawa malungelo alawulwe ngendlela ephusile.3.5. IKhabhinethi ikugunyazile ukushicilelwa koMthethosivivinywa Wokuhlaliswa Kwabantu Emhlabeni Womphakathi wezi-2017 ukuze umphakathi uphawule ngawo. Lo Mthethosivivinywa uhlose ukuvikela abanikazi bomhlaba womphakathi, ikakhulukazi imiphakathi esezindaweni zasemakhaya edinga ukubhekelelwa kangcono nokuvikelwa ngenxa yesimo ekusona sokungavikeleki ngokuphelele. 4. Imicimbi ezayo4.1. UMongameli Zuma uzokwethamela iNgqungquthela yesi-5 yeNhlangano Elawula Izindaba Zentela Yokuhwebelwana Emazweni aseNingizimu ne-Afrika (i-SACU) ezobanjelwa kwelaseSwaziland mhla zingama-23 kuNhlangulana 2017.Le Ngqungquthela yosuku olulodwa izokwethanyelwa yiziNhloko Zemibuso Nohulumeni bamazwe angamalungu e-SACU, okungamazwe abandakanya iNingizimu Afrika, Botswana, Lesotho, Namibia kanye ne-Swaziland.Le ngqungquthela izobhunga ngezindaba ezahlukahlukene eziphathelene nohwebo nokusungulwa kwezimboni esifundeni kanye nohlelo lwemisebenzi. Izobuyekeza futhi nezingxenye ezithile zesivumelwano se-SACU kanye nemigomo yokusebenza kwaso, ukuze silawule futhi siqinisekise ukuthuthukiswa kweminotho yamazwe angamalungu we-SACU.I-SACU iyona engakhuphula isibalo sabantu kanye nezindawo ezintsha okuzothengiswa kuzona izimpahla nezinsizakalo ezivela kulesi sifunda, ngokusebenzisa izingxoxo zokuhwebelana eziqhubekayo njengamanje okuhloswe ngazo ukuthuthukisa nokukhulisa ukudidiyelwa nokusebenzisana kwesifunda kanye nezwekazi lonkana.4.2. Njengengxenye yeziMbizo zokulwisana nobugebengu, uMongameli Zuma uzovakashela endaweni yaseLusikisiki, eMpumalanga Kapa, ngoMgqibelo mhla zingama-24 kuNhlangulana 2017, ngaphansi kohlelo lukaMongameli lokuqapha nokuhlola umsebenzi owenziwayo i-Siyahlola Presidential Monitoring Programme.4.3. IKhabhinethi ikhuthaza abantu baseNingizimu Afrika ukuba basekele umkhosi ozobanjwa khona maduze nje i-Knysna Oyster Festival kanye nomjaho webanga elide i-Knysna Marathon. Lona ngomunye wemikhosi enesasasa kakhulu eheha abathandi bezemidlalo kanye nemindeni. Bonke ababambiqhaza basebenza ngokubambisana ngenhloso yokuqinisekisa ukuthi indawo yase-Knysna isebenza ngokugcwele futhi ikulungele ukwenza ibhizinisi. 4.4. USuku lukaMandela lusibekela inselelo yokuba, nsuku zonke, senze umhlaba ube yindawo engcono kakhulu. Isiqubulo soSuku lukaMandela mhla ziyi-18 kuNtulikazi, sithi #ActionAgainstPoverty.Ukwenza usuku ngalunye lube wuSuku lukaMandela wuphawu lokubungaza impilo nokhondolo lukaMadiba ngendlela esimeme ezoletha uguquko olunemithelela emihle eyoqhubeka isikhathi eside.5. Amazwi enduduzo5.1. IKhabhinethi  nayo njengoMongameli Zuma idlulisa amazwi enduduzo:kuNgqongqoshe Wezemfundo Ephakeme Nokuqeqesha, uDkt Blade Nzimande, kanye nomndeni wakhe ngokudlula emhlabeni kukamama wakhe, uNkk Nozipho Nzimande. Umama uNzimande, obeyintandokazi, uhlanganise iminyaka yobudala engama-90 ngenyanga edlule. Wazamukela ngemfudumalo izishoshovu zeNhlangano yamaKhomanisi yakuleli i-South African Communist Party kanye neze-African National Congress emzini wakhe ngesikhathi esinzima sodlame olwalukhungethe indawo yaseMgungundlovu namaphethelo esifundazweni saKwaZulu-Natali ngasekupheleni kweminyaka yawo-1980 kanye nasekuqaleni  kweminyaka yawo-1990.ngokudlula emhlabeni kuka-Lord Joel Joffe. U-Lord Joffe, odlule emhlabeni eseneminyaka engama-85, wayengummeli wabamangalelwa ecaleni lase-Rivonia ne-Little Rivonia. Wazilwela ngesibindi esikhulu izishoshovu ezazilwisana nobandlululo, futhi ngalokho waba negalelo elikhulukazi emzabalazweni wokulwela umbuso wentando yeningi labantu eNingizimu Afrika.kubantu base-Namibia ngokudlula emhlabeni kukaMnu Toivo ya Toivo, owayeyisishoshovu somzabalazo wenkululeko kwelase-Namibia futhi esalwisana nombuso wobandlululo. UNgqongqoshe Wezokuxhumana u-Ayanda Dlodlo ujutshwe ukuba ayomela uhulumeni waseNingizimu Afrika ngokusemthethweni emngcwabeni walesi sishoshovu ozoba ngoMgqibelo mhla zingama-24 kuNhlangulana 2017.6. Imiyalezo yokuhalalisa6.1. IKhabhinethi ithanda ukuhalalisela usosayensi wezomumo nokwakheka komhlaba nendlela osebenza ngayo, u-Tshiamo Legoale oqophe umlando ngokuba ngumuntu waseNingizimu Afrika wokuqala oqokwe njengoMpetha Womqhudelwano Wamazwe Ngamazwe we-FameLab, ngomklamo wakhe wokucwaninga indlela yokusebenzisa ukolweni ukuvuna igolide kwizinduduma zezimayini.U-Legoale ungumhlomuli wolunye lwezinhlelo zemifundaze zikahulumeni futhi esikhathini esifushane esedlule unqobe indondo eMkhosini Wezesayensi wase-Cheltenham e-United Kingdom.6.2. IKhabhinethi ilifisela impumelelo iQembu laseNingizimu Afrika emqhudelwaneni wama-Commonwealth Youth Games wezi-2017 ozobanjelwa e-Nassau, kwelase-Bahamas kusukela mhla ziyi-19 kuze kube ngumhla zingama-23 kuNtulikazi 2017.Emqhudelwaneni wezi-2015 owawubanjelwe e-Apia, kwelase-Samoa, iQembu laseNingizimu lathatha indawo yesibili ohlwini lwamazwe anqobe izindondo, njengoba lazitholela izindondo ezingama-35.Ama-Commonwealth Youth Games asalokhu ewumqhudelwano osemqoka kakhulu kwizihlabani zethu zangomuso. IQembu laseNingizimu Afrika yiqembu elifaka ugqozi nofuqufuqu kubantu abasha ukuba bazibandakanye kwezemidlalo njengendlela yokuguqula izimpilo zabo zibe ngcono.6.3. IKhabhinethi ihalalisela amaBhokobhoko njengoba edlale ngendlela ehlaba umxhwele, lapho amafolosi namatilosi aleli qembu ebonise ukuzimisela okukhulu okwenze ukuba iqembu lakuleli lidle umhlanganiso emidlalweni yokuzwana amandla ewuchungechunge njengoba esenqobe imidlalo emibili kwemithathu edlala neqembu lase-France.6.4. IKhabhinethi ithanda ukuhalalisela uNgqongqoshe Wezesayensi Nobuchwepheshe, uNaledi Pandor, njengoba ehlonishwe yiNyuvesi yaseNova, kwelase-Portugal, ngeziQu Zobudokotela.6.5. IKhabhibethi idlulisa izilokhotho ezinhle kumaSulumane ezweni lethu kanye nasemhlabeni jikelele njengoba ezobe ethokozela umcimbi we-Eid-ul-Fitr owuphawu lokuphothulwa kwenyanga engcwele ka-Ramadaan.Inyanga ka-Ramadaan kanye nomgubho we-Eid-ul-fitr kuhlinzeka amaSulumane ngethuba eliyingqayizivele lokuqinisa ubumbano lobungani nomndeni phakathi kwawo njengamaSulumane kanye nobumbano phakathi kwawo nabantu baseNingizimu Afrika bonkana.Imibuzo ingaqondiswa ku:Nkz Phumla Williams (Ibamba likaMqondisi-Jikelele (GCIS)Umakhalekhukhwini: 083 501 0139"
" Isitatimende somhlangano weKhabhinethi wangoLwesibili, mhla lu-1 Ncwaba 2017",3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/zu/speeches/statement-cabinet-meeting-tuesday-1-august-2017-3-aug-2017-0000,"IKhabhinethi ihlangane eSefako M Makgatho Presidential Guesthouse ePitoli ngoLwesibili, mhla lu-1 Ncwaba 2017.1. Izinqumo Zekhabhinethi1.1. INingizimu Afrika ibungaza Inyanga Yabesifazane ngoNcwaba, njengendlela yokuhlonipha abesifazane abangaphezu kwezi-20 000 abamashela e-Union Buildings ngomhla ziyi-9 Ncwaba 1956 bemashela ukulwisana nokudluliselwa kwemithetho yamapasi kwabesifazane.Imigubho yoSuku Lwabesifazane Lukazwelonke izobanjelwa eGaleshewe Stadium, eKimberley eNyakatho Kapa. IKhabhinethi igunyaze indikimba yemigubho yalo nyaka njengethi “Unyaka ka-OR Tambo: Abantu besifazane babumbene ukuqhubela iNingizimu Afrika phambili.” IKhabhinethi inxusa abantu baseNingizimu Afrika ukuba basebenzise inyanga kaNcwaba ukubungaza indima edlalwa ngabantu besifazane ezweni lakithi.1.2. IKhabhinethi ithiwe fahla fahla maqondana nohlelo lweminyaka emithathu oluzokhishwa yiNhlangano Yokuvuselelwa Kwezimilo (i-MRM). I-MRM inikezwe igunya lokugqugquzela, ukukhuthaza kanye nokudidiyela uhlelo oluhlose ukubuyisa isimilo esiqotho sabantu bakithi. Le nhlangano ihlose ukuvuselela umoya woBuntu isebenzisa imithombo nosizo lukahulumeni kanye nolwezinhlangano zomphakathi.IKhabhinethi igunyaze uhlelo lokusebenza lweminyaka emithathu lwe-MRM kanye nendlela yokusebenza ehlukaniswe ngezigaba yokugxilisa uhlelo lokuvuselelwa kwezimilo ngaphakathi kuhulumeni.1.3. IKhabhinethi igunyazile ukuthi iNingizimu Afrika ingenelele ukusingatha iNdebe Yomhlaba Yebhola Lombhoxo yowezi-2023 (i-RWC). Lokhu kuzophinda kunikeze iNingizimu Afrika elinye ithuba lokubukisa ngezwe lethu emhlabeni wonke.INingizimu Afrika ike yasingatha imicimbi esezingeni lomhlaba ngaphambilini enjengama-All Africa Games, iNdebe Yomhlaba Yekhilikithi, iNdebe Yomhlaba ye-FIFA yowezi-2010 kanye nezingqungquthela zamazwe omhlaba eziningi.Njengezwe sifunde okuningi kule micimbi edlule ikakhulukazi ukweqa esilinganisweni kwezindleko kanye nezivumelwano ezenziwa ngasese ezasibekela unyaka wezi-2010.Ngenxa yalokhu, uhulumeni wenqaba ukuzibophezela ukuthi uzokuzikhokhela zonke izindleko yize zeqile esilinganisweni esibekiwe nokwaholela ekutheni iNingizimu Afrika ihoxise umkhankaso wayo wokungenela ukusingatha imidlalo yama-Commonwealth Games.IKhabhinethi ichazeliwe maqondana nongqimphothwe abashaywa emicimbini efuze lena. INingizimu Afrika ivele isinayo ingqalasizinda edingekayo kakade ukusingatha lo mqhudelwano ngakho-ke akuzodingeka ukuba ibeke eceleni izimali zokwakhiwa kwezingqalasizinda. Ezemidlalo zithathwa njengenye yezinto ezigqugquzela kakhulu ubumbano lwesizwe kanti-ke izinhlelo zemidlalo yebhola lombhoxo zizothuthukisa ukubumbana komphakathi.Izinhlelo ezizosatshalaliswa ezweni lonkana ukwendlalela unyaka wezi-2023 zizoshiya ifa laphakade ekuthuthukisweni kwebhola lombhoxo emiphakathini eyayincishwe amathuba ngaphambilini.IKhabhinethi igunyaze isiphakamiso esiphelele esihlongozwayo salo mqhudelwano esibhekelela kakhulu ezomnotho esizonciphisa ukufunwa kwezimali esikhwameni sezimali sigqugquzele amathuba omsebenzi kanye nokusimamiswa kwabantu.Lo mqhudelwano uzoba negalelo ekufukulweni komnotho wethu ngokweseka izinto eziseqhulwini zikahulumeni, ikakhulukazi njengoba uhlobene nokuthengwa ngokukhethekile kwezimpahla nezinsizakalo ebantwini ababencishwe amathuba ngaphambilini kanye nokubanjelelwa kuMqulu Wokuguqulwa Kwezemidlalo kanjalo nokwabelana ngenzalo eyenziwe.Lo mcimbi uzophinda ufukule umkhakha wethu wezokuvakasha kanye nokunakekelwa kwezivakashi.IKhabhinethi igunyaze ukusungulwa kweKomidi loNgqongqoshe Abahlukene (i-IMC) maqondana ne-WRC yowezi-2023. I-IMC izoqondisa inqubo yokungenela ukusingatha i-RWC yowezi-2023 futhi iqinisekise ukuthi izwe liyahlomula ngokomnotho kulo mcimbi. UNgqongqoshe Wezemidlalo kanye Nokungcebeleka, uMnu Thulas Nxesi, uzobamba isithangami sabezindaba esihlukile lapho ezodingida kabanzi ngohlelo lokungenela ukusingatha.1.4. IKhabhinethi igunyaze Uhlaka lweNqubomgomo yeMisebenzi Yobuciko (i-IP) yaseNingizimu Afrika – Isigaba I (2017) ukuze lushicilelwe kuSomqulu Kahulumeni ukuze kutholakale imibono yomphakathi.Lokhu kuphendula ekhweleni loHlelo Lokuthuthukiswa Kwezwe (i-NDP) lokugcizelela kakhulu ekuqanjweni kwezinto ezintsha, ukwenziwa komkhiqizo okwenziwe ngcono, ukulandelelwa okuqinile komnotho onolwazi, kanye nokusetshenziswa kangcono kwemihlomulo eqhathanisekayo kanye neqhudelanayo.Inqubomgomo ye-IP iyinqubomgomo esemqoka ekukhuthazeni ukuqanjwa kwezinto ezintsha, ukudluliselwa phambili kwezobuchwepheshe, ucwaningo kanye nokuthuthukiswa, imisebenzi yobuciko, ukuvikelwa kwabathengi, ukuthuthukiswa kwezimboni kanye nokukhuliswa komnotho kabanzi.1.5. IKhabhinethi igunyaze Uhlaka Lweqhinga Lezinto Zokuthutha Ezingawungcolisi Umoya ukuba lushicilelwe ukuze kutholakale imibono yomphakathi. Leli qhinga lizokuba ngumgogodla wokuthuthukiswa kwenqubomgomo ngaphakathi emkhakheni wezokuthutha mayelana nokwehliswa kwezintuthu ezingcolisa umoya (i-GHG.Inhloso yaleli qhinga ukunciphisa umthelela omubi wezinto zokuthutha kwezemvelo ngenkathi libhekana nezimfuno zamanje kanye nezakusasa zezinto zokuthutha ngokugxila emigomweni eqinile yezokuthuthukiswa.Izinhlelo zezinto zokuthutha zakha umgogodla wemisebenzi yezenhlalo-mnotho yaseNingizimu Afrika ngokuvumela ukuhamba kwabantu kanye nezimpahla. Nakuba kunjalo, izintuthu eziphuma emkhakheni wezokuthutha zimele u-10.8% wesamba sezintuthu ezingcolisa umoya ezweni lonke, nalapho izimoto zikhipha u-91.2% walezi zintuthu ze-GHG. INingizimu Afrika isifunge yagomela ukwehlisa izintuthu ze-GHG ngama-34% ngonyaka wezi-2020 kanye nangama-42% ngonyaka wezi-2025.1.6. IKhabhinethi ikugunyazile ukuthi Umnyango Wezasekhaya uvule kabusha uhlelo lokufakwa kabusha kwezicelo zabanikazi Bemvume Ekhethekile yaseZimbabwe abakhona njengamanje, ngaphansi kwemibandela ethile. Isibonelelo Esikhethekile sokuqala sabantu baseZimbabwe sagunyazwa ngoMbasa 2009 ukuze kuqoshwe phansi abantu baseZimbabwe ababeseNingizimu Afrika ngokungemthetho. Izimvume zabo zizophelelwa yisikhathi ngoZibandlela 2017.UNgqongqoshe Wezasekhaya, uSlz Hlengiwe Mkhize, uzobamba isithangami sabezindaba ukuze ezochaza ngemibandela kanye nohlelo okuzomele lulandelwe uma ukufakwa kabusha kwezicelo sekuvuliwe.1.7. IKhabhinethi igunyaze amadizayini e-South African Mint Company ochungechunge lowezi-2017 lokubungaza izinhlamvu zemali eziyimibalabala: Izimbali kanye Nezinyoni Zasesiqiwini Sezemvelo sasoGwini oluseNtshonalanga Kapa. Lokhu kuyisengezelelo ezinhlamvini zemali ezizoba yisikhumbuzo kanye nalezo ezizosetshenziswa emphakathini ezizokhishwa ngowezi-2017.2. Imithethosivivinywa2.1. IKhabinethi igunyaze ukushicilelwa kweSichibiyelo soMthethosivivinywa Wokubhaliswa Kwamatayitele wowezi-2017 ukuze kutholakale imibono yomphakathi. Sichibiyela uMthetho Wokubhaliswa Kwamatayitele, we-1937 (uMthetho 47 we-1937), ukuze kwenziwe ngcono futhi kuthuthukiswe ukusetshenziswa kanye nokuqaliswa ukusebenza koMthetho.UMthethosivivinywa uzophinda ugxilise futhi uthuthukise ukuphathwa kanye nokubhaliswa kwamatayitele.3. Amazwi EnduduzoIKhabhinethi izwakalise amazwi ayo enduduzo emindenini yabalandeli bebhola likanobhutshuzwayo ababili abalahlekelwe yizimpilo zabo ngenkathi kunokugxobana kwabantu e-FNB Stadium ngoMgqibelo, mhla zingama-29 Ntulikazi 2017. UMongameli uJacob Zuma usemise iKomidi Lophenyo elinoNgqongqoshe Abahlukene, elizoholwa nguNgqongqoshe uNxesi, ukuba liphenye ngezimo eziholele kulo mshophi.4. AbaqashiweIKhabhinethi igunyaze ukuqokwa kwalaba abalandelayo kodwa ukuqokwa kwabo kuzoqinisekiswa uma sebekhombise ubufakazi beziqu zabo zemfundo futhi sebenikeziwe imvume efanelekile.4.1 Mnu Lefentse Cuitzen Radikeledi uqokwe kabusha njengomuntu omele uMnyango Wezezimali Kuzwelonke eBhodini leNhlangano yaseNingizimu Afrika i-SOC Limited yoMshwalense Wesikweletu Sokuhweba Emazweni Angaphandle.4.2 Ukwelulwa kwesikhathi sokusebenza sikaNksz Thabang Charlotte Christine Mampane njengoKhomishana weKhomishane yeLotto Kazwelonke (i-NLC).4.3 Slz Ntshengedzeni Alfred Nevhutanda uqokwe kabusha njengoSihlalo we-NLC.4.4 Nksz Fadila Ethne Lagadien njengelungu Lesikhungo Sokusatshalaliswa Kwezobuciko, Amasiko kanye Nezomlando Kazwelonke, Ezemvelo, Ezamasiko kanye Nezakhiwo Ezingamagugu seBhodi le-NLC.4.5 Mnu Sunrise Vusumuzi Mkhize njengoMqondisi-Jikelele (i-DG) woMnyango Wezobuciko Namasiko. 4.6 Nksz Thathakahle Jordan-Dyani njengePhini lika-DG: Izindaba ze-ICT Yamazwe Omhlaba kanye Nezohwebo eMnyangweni Wezengqalasizinda Yezokuxhumana Nezinsizakalo Zeposi.4.7 Ukuqokwa kabusha kanye nokuqokwa kwabaqondisi abangeyona ingxenye yesigungu seziphathimandla zeBhodi leBhange Lokuthuthukiswa kwe-Afrika eseNingizimu iminyaka emithathu (kuze kube umhla zingama-31 Ntulikazi 2020):4.7.1 Nksz Anuradha Sing (uqashwe kabusha);4.7.2 Nksz Gugu Mtetwa (uqashwe kabusha);4.7.3 Slz Mark Swilling (uqashwe kabusha);4.7.4 Nksz Zanele Monnakgotla (uqashiwe);4.7.5 Mnu Lufuno Motsherane (uqashiwe);4.7.6 Nksz Bulelwa Ndamase (uqashiwe);4.7.7 Nksz Pinkie Nqeto (uqashiwe);4.7.8 Nksz Letlhogonolo Meko (uqashiwe); kanye no4.7.9 Mnu Blessing Mudavanhu (uqashiwe);4.8 Ukuqokwa kanye nokuqokwa kabusha kwabaqondisi abangeyona ingxenye yesigungu seziphathimandla zeBhodi leNhlangano Yotshalomali Lomphakathi i-SOC Limited iminyaka emithathu (kuze kube umhla zingama-31 Ntulikazi 2020):4.8.1 Dkt Xolani H Mkhwanazi (Iphini likaSihlalo) (uqashiwe);4.8.2 Nksz Mathukana Mokoka (uqashiwe);4.8.3 Nksz Dudu Hlatshwayo (uqashwe kabusha);4.8.4 Nksz Sibusisiwe N Ngubane (uqashwe kabusha); kanye no4.8.5 Dkt Trueman Goba (uqashwe kabusha).Imibuzo:Nksz Phumla Williams – Ibamba likaMqondisi-Jikelele (GCIS)Inombolo kamakhalekhukhwini: 083 501 0139"
"Isitatimende somhlangano weKhabhinethi wangoLwesithathu, mhla ziyi-16 kuNcwaba 2017",17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-mhla-ziyi-16-kuncwaba-2017-17-aug,"IKhabhinethi ihlangane e-Union Buildings ePitoli.1. Izindaba Ezisematheni1.1. Njengoba sibungaza iNyanga Yabesifazane, iKhabhinethi ifisela uNks Getrude Shope okuhle nokumhlophe osukwini lwakhe lokuzalwa lwama-92.UMmaShope, njengoba edume ngalelo, uyingqalabutho yomzabalazo wenkululeko kanye nokukhululwa emaketangweni engcindezelo kwabantu besifazane ikakhulukazi. Wahlonywa uphaphe legwalagwala elibizwa ngokuthi Isithwalandwe/Seaparankwe, okungumklomelo wokuhlonishwa ophezulu kakhulu oklonyeliswa nguMbutho kaKhongolose (i-African National Congress) kulabo bantu ababe negalelo eliyingqayizivele futhi badela okuningi emzabalazweni wenkululeko.IKhabhinethi iphinde yadlulisela izilokotho zayo ezinhle kuNks Zondeni Veronica Sobukwe osukwini lwakhe lokuzalwa lwama-90. INingizimu Afrika iyizwe elingcono namuhla ngenxa yokuzidela okwenziwa abantu besifazane bohlobo lwakhe.Njengoba izwe libungaza iNyanga Yabesifazane ngaphansi kwendikimba ethi “Unyaka ka-OR Tambo: Abantu besifazane babumbene ukuqhubela iNingizimu Afrika phambili”, iKhabhinethi ihlanganyela kanye nabo bonke abantu baseNingizimu Afrika ekuhlonipheni abantu besifazane ababa nesibindi bamashela e-Union Buildings ngowe-1956 ukuyobhikishela imithetho yamapasi.Egameni lesitatimende sika-OR Tambo esithi ‘Izimbali Zomzabalazo’, sibungaza futhi sihloniphe iqhaza labantu besifazane njengezindabulabuhlanga zombutho wabantu besifazane kuleli lizwe, sivume ukuthi uma unika umuntu wesifazane amandla, unika isizwe uqobo amandla.Njengezwe sesizuze okuningi emkhakheni wokufukulwa kwabantu besifazane. Ngaphambi kowe-1994 iPhalamende lalinabantu besifazane abayi-2,7%, kanti ngemuva kokhetho lokuqala lwentando yeningi labantu, isibalo sabantu besifazane eSigungwini Sikazwelonke sasime kuma-27,7%. Ngowe-1999 leso sibalo sakhuphukela ku-30% sabe sesidlulela ku-32,7% ngowezi-2004. Ngemuva kokhetho lukazwelonke isibalo sabantu besifazane safinyelela kuma-42%. ONgqongqoshe besifazane manje sebenza u-43% weKhabhinethi.Sinabantu besifazane abaningi ezikhundleni zobuholi kanti futhi izinhlaka zikahulumeni zikhona ukwenza ngcono izinga labantu besifazane. Njengamanje sesineHhovisi likaNgqongqoshe Wabantu Besifazane eHhovisi likaMongameli.1.2. Abantu baseNingizimu Afrika ezweni lonkana basebenze kahle kakhulu ukubamba iqhaza kulo mbungazo. Izinqubomgomo zikahulumeni zenqubekelaphambili ziyaqhubeka nokubeka eqhulwini ukunikezwa kwabantu besifazane amandla, ikakhulukazi labo abahlala ezindaweni ezisemakhaya, okuyibona ababhekana nobunzima bobuphofu ezinhlamvini zamehlo.1.3. Njengoba sibungaza inqubekelaphambili esesiyenzile ekuhlanguleni abantu besifazane emaketangweni engcindezelo, iKhabhinethi ikhumbuza abantu bakuleli lizwe ngesinye sezishoshovu zabantu besifazane ezalwisana nobandlululo esabulawa mhla ziyi-17 kuNcwaba 1982. URuth First wabulawa ngesihluku ngencwadi eyayinebhomu eyathunyelwa kuyena eMozambique. Wakhokha umhlabelo wokugcina wokuzidela embhidlangweni wakhe wokuzikhandla ukulwela inkululeko yabantu baseNingizimu Afrika.Udlame olugxiliswe obulilini obuthile1.4. IKhabhinethi isizwakalise ilaka layo nayo ekugxekweni kwevidiyo ekhombisa intombazane yesikole ihlaselwa umfundi wesilisa esikoleni esiKwaZulu-Natali futhi iyakwamukela ukuboshwa komsolwa. Ukubulawa kwakamuva kukathisha wesikole phambi kwabafundi bakhe kusikhumbuza izingqinamba esisabhekene nazo zokuhlukunyezwa kwabantu besifazane.1.5. Umonakalo kanye nezingozi zokuba semandleni kwabantu besilisa okuholela odlameni olubhekiswe kubantu besifazane kanye nezingane kumele kulwiswane nakho yithina sonke njengomphakathi. Izikhungo zengalo yomthetho kanye nohlelo lezobulungiswa bobugebengu kumele zibhekane ngqo nababhebhezeli bodlame.Ingqungquthela ye-SADC1.6. INingizimu Afrika, njengosihlalo ongenayo Wenhlangano Yokuthuthukiswa Kwamazwe aseNingizimu ne-Afrika (i-SADC), isingethe Ingqungquthela ye-SADC yama-37 Ejwayelekile yeziNhloko Zemibuso kanye Nohulumeni kusukela mhla ziyi-9 kuya mhla zingama-20 kuNcwaba 2017 ngaphansi kwendikimba ethi: “Sisebenzisana noMkhakha Ozimele Ekuthuthukiseni Imboni kanye Nochungechunge Lokuthengwa Kwempahla Lwesifunda”.INingizimu Afrika izosebenzisa isikhundla sayo ukuthuthukisa ngobuqhinga izimfuno zikazwelonke zezwe njengoba zibaluliwe oHlelweni Lokuthuthukiswa Kwezwe (i-NDP), izogqugquzela ukwenziwa kwezimboni zesifunda kanye nezezwekazi kanye nokuhlanganiswa kwazo ukusimamisa ukuqaliswa ukusebenza kwe-Ajenda ye-Afrika yowezi-2063 Yenhlangano Yamazwe Ase-Afrika (i-AU).I-Ajenda yowezi-2063 iwuhlaka lokusebenza lobuqhinga lokuguqulwa kwesimo senhlalo-mnotho sezwekazi eminyakeni engama-50 ezayo. Yakhela futhi ifune ukudlondlobalisa ukuqaliswa ukusebenza kwezinhlelo zesimanjemanje ezidlulile nezikhona njengamanje zezwekazi zokukhula komnotho kanye nokuthuthuka okuqinile.Imikhakha emithathu enamandla okukhulisa umnotho, okuyimisebenzi yokulungiswa kwemikhiqizo yezolimo, ukuhlomulisana kwezezimbiwa-phansi kanye nochungechunge lokuthengwa kwempahla kusukwa emazingeni aphansi.Ingqungquthela izophinda ihalalisele uMongameli osephuma uJosé Eduardo dos Santos wase-Angola, ozokwehla esihlalweni ngemuva kweminyaka engama-37 njengoMongameli kanye nokuhola izwe lakhe alikhiphe empini yombango wasekhaya ebisidonse undendende.1.7. IPhini likaMongameli uRamaphosa, esikhundleni sakhe njengoMgqugquzeli we-SADC ezweni laseLesotho, naye uzokwethula umbiko eNgqungqutheleni ye-SADC Double Troika ezobanjelwa ePitoli mhla ziyi-18 kuNcwaba, nalapho uHulumeni waseLesotho kulindeleke ukuba ethule khona umkhombandlela wezinguquko.Lokhu kulandela izingxoxo phakathi kwePhini likaMongameli kanye nohulumeni omusha, abaholi bezinhlangano eziphikisayo, ikolishi lamakhosi kanye nababambiqhaza bezinhlangano zomphakathi e-Kingdom, ukuchaba indlela yokuqaliswa ngokugcwele kwezinqumo ze-SADC maqondana nezinguquko zomkhakha wezokunikeleka kanye nezomthethosisekelo.1.8. IKhabhinethi iyayamukela imiphumela evela ekusingatheni kukaMongameli uJacob Zuma uMongameli u-Ellen Johnson Sirleaf waseRepublic of Liberia, ngesikhathi Sokuhambela Kombuso. Womabili amazwe avumile ukubheka ekwenzeni ngcono indawo evumela ukwenziwa ngcono kwebhizinisi emazweni ethu ngokwehlukana kwawo. IKhabhinethi igqugquzela izinkampani eziningi zomkhakha ozimele ukuba zitshale izimali eLiberia.La mazwe omabili aphinde avuma ukuphothula ukucikicwa kweSivumelwano Senkontileka yeVisa Kubantu Abanamaphasiphothi Obunxusa kanye Nasemthethweni. Aphinde avuma ukusheshisisa izingxoxo kanye nokuphothulwa kwezinye izivumelwano zokusebenzisana kwala mazwe amabili maqondana nezolimo, ezokuvakasha, ezempilo, amanzi, ugesi kanye nokuthuthwa kwemfucuza phakathi kokunye.1.9. IKhabhinethi ihalalisela abantu baseRwanda maqondana nokubanjwa kokhetho olunokuthula elibonise ukuqokwa kabusha kukaMongameli uPaul Kagame. Ukuphothulwa kolunye ukhetho oluyimpumelelo e-Afrika kuyinkomba ecacile yokuthi ukubusa ngokwentando yeningi labantu kuyaqhubeka ezwenikazi lonkana.1.10. IKhabhinethi nayo njenge-AU ihalalisela ilizwe laseKenya ngokubamba ukhetho oluyimpumelelo. Manje sekulele ezandleni zazo zonke izakhamuzi zaseKenya ukwamukela imiphumela yokhetho bese zisebenzela ubumbano lukazwelonke ezweni.I-BRICS1.11. UMongameli uZuma kuzothi namuhla, mhla ziyi-17 kuNcwaba 2017, angamele ukwethulwa ngokusemthethweni kweSikhungo Sesifunda sase-Afrika seBhange Lezentuthuko Elisha (i-NDB) leBrazil, i-Russia, i-India, i-China neNingizimu Afrika (i-BRICS) eMichelangelo Hotel, eSandton. Ukwethulwa kweSikhungo Sesifunda sase-Afrika kuzokhombisa ngezinsizakalo ezinikezelwa yi-NDB, kuqhakambise iqhaza i-NDB ezoba nalo emkhakheni wezingqalasizinda kanye nokuthuthukiswa okuqinile emazweni asafufusayo kanye nasathuthukayo.1.12. INingizimu Afrika iphakathi kwamazwe angamalungu e-BRICS amukele uHlelo Olunamaphuzu Ayisikhombisa olugxile ekunwetshweni kokusebenzisana kwezimboni, emhlanganweni woNgqongqoshe Bezimboni be-BRICS obubanjelwe eHangzhou, eChina.Lawa mazwe azophinda futhi asebenzisane emikhakheni enjongokuthuthukiswa kwengqalasizinda entsha yezimboni, ukuthuthukiswa kwezobuchwepheshe kanye nokuqamba izinto ezintsha, kanye namabhizinisi amancane kanye naphakathi nendawo.1.13. ONgqongqoshe Bezokuxhumana be-BRICS nabo baphinde babamba iqhaza ezingxoxweni zokubonisana, neqembu elishicilela Isifungo soNgqongqoshe maqondana Nezobuchwepheshe Bolwazi, ukuthi amazwe angamalungu e-BRICS ezokhuphula ukusebenza ngokubambisana maqondana nokuvikeleka kolwazi, njengoba ubuchwepheshe bokuxhumana ngobuxhakaxhaka budlala indima ebaluleke kakhulu ukugqugquzela ukukhula komnotho.1.14. IKhabhinethi ibonga uMbusi waphambilini weBhange Lombuso laseNingizimu Afrika, uMnu Tito Mboweni, ngobungoti kanye nokuzimisela kwakhe ngesikhathi seminyaka emibili asebenze njengomqondisi ongeyona ingxenye yesigungu seziphathimandla ze-BRICS NDB. Umqondisi Jikele Womnyango Wezezimali Kuzwelonke, uMnu Dondo Mogajane, usezothatha izintambo zokuphatha.Ubumbano lomphakathi1.15. IKhabhinethi iyazigxeka izenzo zakamuva nje zokucwasana ngokobuhlanga okwenziwe ngabanye abathile ezweni lakithi. Ukuziphatha okunjalo kuyaphikisana nezinkambiso ezinhle zamalungelo ethu angokomthethosisekelo, izibopho kanye namagugu, futhi akunandawo nje ezweni lakithi elibuswa ngentando yeningi labantu.IKhabhinethi iyabancoma abaphathi bezinkampani ezizimele ababhekana nokucwasana ngokobuhlanga ngokuphazima kweso, bakhombise ukuthi ukucwasana ngokobuhlanga kuyisihlava esibi emphakathini, futhi kumele kuhlale kulwiswana nakho embhidlangweni wokugxilisa ubumbano lomphakathi kanye nokwelapha izinhlungu zesikhathi esidlule. Sonke sinejoka lokuthatha isinyathelo ngokuphazima kweso lapho ukucwasana ngokobuhlanga kanye nokubandlululana kwenzeka emiphakathini yethu esihlala kuyona. Sonke sinejoka lokwakha isizwe esisha njengoba sasicatshangwa ngemuva kokhetho lokuqala lwentando yeningi labantu.1.16. IKhabhinethi izwakalise ukukhathazeka kwayo mayelana nesimo sokulahleka kwemisebenzi ezweni, ikakhulukazi emikhakheni wezimayini kanye nezitolo ezinkulu. Nakuba kunjalo, iyamukele imizamo eyenziwe ngumkhakha wezimayini ukubamba inkulumpendulwano okuhloswe ngayo ukusindisa imisebenzi. Ukugunyazwa kwakamuva kwesicelo seLonmin sokuthenga isabelo se-Anglo Platinum sika-42,5% kwiPandora – okuwumsebenzi ohlanganyelwe phakathi kweLonmin ne-Anglo Platinum – kwamukelekile.Lo msebenzi ohlanganyelwe ngakolunye uhlangothi ususindise imisebenzi engaphezu kwezi-3 000 futhi uyisihlangu, ikakhulukazi esimweni sezomnotho womhlaba esikusona njengamanje. Uhulumeni usalokhu ezinikele ukusungula indawo efanelekile ukukhulisa umnotho kanye nokusungula amathuba emisebenzi.1.17. IKhabhinethi isamukele isinqumo senkantolo esiqinisekise igunya likahulumeni lokuthatha izinqumo zenqubomgomo kanye neziqondiso ngokuchitha kanye nezindleko isicelo esifakwe yiNhlangano Yabasebenzisa Kabusha Insimbi yaseNingizimu Afrika (i-Metal Recyclers Association of South Africa). Inkantolo Yomthethosisekelo isichithile isicelo esifakwe ngabahwebi balapha ekhaya bezikelebha zensimbi sokudlulisela phambili isinqumo seNkantolo Ephakeme yaseNingizimu Afrika kanye neNkantolo Ephakeme Yokudluliswa Kwamacala.Inkantolo iyigunyazile imihlinzeko yoMbuso yokuhwebelana ngezikelebha zensimbi eyaziwa ngokuthi amanani anconywayo ezinkampani zezikelebha zensimbi zalapha ngaphakathi, abancibikalisi bensimbi abancane kanye nabancibikalisi bensimbi abaphakathi nendawo.Ahlinzekela inani elinesaphulelo sika-20% emananini amazwe omhlaba ngaphambi kokuba lifaneleke ukuthola imvume yokuhweba ngaphandle. Le nqubomgomo izosiza ukwenza umnotho wezwe wenze izimboni futhi usungule imisebenzi.1.18. IKhabhinethi ikwamukele ukuzinikela kukaHulumeni waseCanada ukusebenzisana neNingizimu Afrika ekuphathweni kwemingcelele. Lokhu kuza emva kokuba uNgqongqoshe Wezasekhaya, uSlz Hlengiwe Mkhize, ehlangane nomlingani wakhe waseCanada uNgqongqoshe Wezofuduko Lwabantu, Ababaleki kanye Nezakhamuzi uMnu Ahmed Hussen kuleli sonto.Lo mhlangano uzophinda uqinise ubudlelwano obukhona kakade phakathi kwalamazwe amabili.2. Izinqumo zeKhabhinethi2.1. IKhabhinethi igunyaze Iphepha Legunya Lesabelomali sowezi-2018. Lokhu kuzophinda kugqugquzele ukuqaliswa ukusebenza kwe-NDP.Leli phepha liqinisa ukuhanjelaniswa kwesabelomali noHlaka Lokusebenza Lesikhathi Esimaphakathi (i-MTSF). Lisungula isisekelo esisebenza ngokohlelo sokukhetha phakathi kwezinto eziseqhulwini ezincintisanayo ezenziwa ngezinsizakusebenza ezincane kakhulu. UNgqongqoshe eHhovisi likaMongameli, uMnu Jeff Radebe, uzobamba isithangami sabezindaba ekuhambeni kwesikhathi.2.2. IKhabhinethi igunyaze Ukuqaliswa ukusebenza koHlelo Lwezokuvakashela Ogwini kanye Nasolwandle, olusungulwe ngaphansi kohlelo lwe-Operation Phakisa Yomnotho Wasolwandle. Lolu hlelo luzofukula ezokuvakasha emnothweni wasolwandle.Luzokhulisa izindawo zokuvakashelwa ezisezingeni lomhlaba neziqinile ogwini kanye nasolwandle nezizokuba nefuzela elihle ezintweni ezinhle zokuqhudelana zeNingizimu Afrika kwezemvelo, amasiko kanye namagugu. UNgqongqoshe Wezokuvakasha, uNks Tokozile Xasa, uzobamba esinye isithangami sabezindaba ukuthukulula konke mayelana nalolu hlelo.2.3. IKhabhinethi igunyaze Ukubamba iqhaza kweNingizimu Afrika Ohambweni Lwesibili Lwamazwe Omhlaba Lwasolwandle i-Indian lowezi-2017 – 2020. Ukubamba iqhaza kuzokweseka ukuba nguSihlalo kweNingizimu Afrika we-Indian Ocean Rim Association ngowezi-2017/18.INingizimu Afrika izosebenzisa umkhumbi wayo wezokucwaninga i-SA Agulhas II ukwenza ucwaningo lwasolwandle ngenkathi iqeqesha futhi ithuthukise namakhono ezesayensi eNingizimu Afrika kanye ne-Afrika eseMpumalanga.Ukuqokelelwa kwenqolobane yolwazi lwezemvelo oluyisisekelo lwesikhathi eside kanye nolwazi kuzobeka amazwe asathuthuka e-Indian Ocean Rim endaweni engcono ukugcina isithunzi sezilwandle zawo kanye nokuthola izindlela zokuthukulula amandla akhona kuzona ngokwehlukana omnotho wasolwandle ukwenza ngcono izimpilo zezakhamuzi zawo. 2.4. IKhabhinethi ichazeliwe maqondana nohlelo lwesimanjemanje Lwamalebhu e-Operation Phakisa Yomnotho Wamakhemikhali kanye Nodoti, oluhlelelwe ukuqala ngoNcwaba 2017. Lokhu kwenza ingxenye yokungenelela kwezwe ukulawula izinto ezibeka engcupheni imvelo kanye nempilo yabantu okubangelwa amakhemikhali kanye nodoti. Luzohlinzeka ngelinye ithuba embonini yamakhemikhali yaseNingizimu Afrikaukuba ihlonze imisebenzi yokukhiqiza ehlobene Nokukhiqizwa Kwamakhemikhali Okungawungcolisi Umoya (ukudizayinwa kwemikhiqizo yamakhemikhali kanye nezinqubo ezinciphisa noma eziqeda ukukhiqizwa kwezinto ezinobungozi).2.5. IKhabhinethi ithiwe fahla fahla maqondana nezicelo eziningi zokunqunywa kabusha kwemingcele yesifundazwe ezivela emiphakathini esezifundazweni ezihlukahlukene. Phakathi kwezinye izindawo ezithintekile kukhona uMasipala Wasekhaya i-Elisa Motsoaledi, uMasipala Wasekhaya wase-Marblehall kanye noMasipala Wasekhaya wase-Matatiele.Le miphakathi ibale inqwaba yezizathu zalezi zicelo, ezinjengendawo ekuyo le miphakathi kanye nokufinyelela ezinsizakalweni. Izicelo zamukelwa yiBhodi Lokuklanywa Kwemingcele kaMasipala kanye noMnyango Wokwengamela Ngokubusa.Imingcele yesifundazwe ihlinzekelwe kuMthethosisekelo. Nanoma yikuphi ukucutshungulwa kwezicelo ezinjengalezi kumele kwenziwe ngokomthethosisekelo.IKhabhinethi ivumile ukuthi uhlelo lokunquma kabusha imingcele, olubandakanya iMatatiele, kumele lwethulwe. Lolu hlelo lwephalamende luzobandakanya futhi ukubamba iqhaza komphakathi njengoba kudingwa nguMthethosisekelo kanye nomthetho.3. Imicimbi ezayo3.1. IKhabhinethi igcizelela ikhwela likaMongameli uZuma, ngokukhumbuza amalungu omphakathi ukuba aqoke abantu abavela kuyo yonke imikhakha abafanelwe ukuthola izindondo zokuhlonishwa eziphezulu kakhulu ezweni, Izindondo Zikazwelonke, ngoMbasa ngonyaka ozayo.Lo mcimbi uhlonipha abantu baseNingizmu Afrika kanye nezicukuthwane zasemazweni angaphandle ezisebenze ngobungqaphambili emikhakheni enhlobonhlobo.Amafomu okuqoka ayatholakala kwiwebhusayithi yeHhovisi likaMongameli (www.thepresidency.gov.za), ema-Thusong Service Centre, emahhovisi kamasipala kanye nasemahhovisi amaziko abavoti. Incazelo emfushane enikeza izizathu zokuqoka lowo muntu kumele ifakwe kanye nala mafomu. Ukungeniswa kwamagama abaqokelwe Izindondo Zikazwelonke zowezi-2018 kuzovalwa mhla zingama-31 kuNcwaba 2017.3.2. Umnyango Wezesayensi Nobuchwepheshe uzosingatha Izindondo zowezi-2017 Zabantu Besifazane baseNingizimu Afrika Abakwezesayensi (WISA). Lezi zindondo ziqhakambisa imisebenzi eyimpumelelo yososayensi abaqavile ziphinde zibe yisithangami sokukhuthaza ososayensi besifazane ababamba iqhaza ocwaningweni.I-WISA izosingathwa ngaphansi kwendikimba ethi: “Ukufukulwa Kwabantu Besifazane Endaweni Yomsebenzi Eguqukayo”, ehambelanayo neKhomishana Yenhlangano Yezizwe Ezihlangene maqondana nendikimba yokuseqhulwini ngeSimo sabantu besifazane yowezi-2017.3.3. IKhabhinethi ibonga amalungu eNdlu Yesihlanu Kazwelonke Yabaholi Bendabuko (i-NHTL) isikhathi sawo esesifinyelela ekupheleni. I-NHTL ingumgwamanqa owakhiwe ngabaholi bendabuko abayizithunywa ezivela ezindlini zezifundazwe zabaholi bendabuko zaseNingizimu Afrika, abamele izindlu zezifundazwe ezingeni likazwelonke.Leli qeqebana lakhiwe ngamalungu aphumayo e-NHTL kanye namalungu abeqokwe kabusha ukusebenza enye ithemu eyodwa. Bamele ubuholi bendabuko kanye nemiphakathi yabo futhi bakhuthaza indima yobuholi bendabuko ezweni elibuswa ngokomthethosisekelo.IKhabhinethi nayo njengoMongameli uZuma ibonga Ingonyama u-PP Maubane (uSihlalo), neNgonyama u-SE Mahlangu (Iphini likaSihlalo) kanye namalungu wonke eNdlu Yobuholi Bendabuko. IKhabhinethi yamukela ngezandla ezifudumele amalungu angenayo e-NHTL Yesithupha kanye nalawo ezindlu zezifundazwe eziyisikhombisa.4. Imiyalezo4.1. IKhabhinethi ihalalisela uNks Senamile Masango obe ngumuntu wesifazane wokuqala wase-Afrika ukubamba umzekeliso wokuqala oholwa ngumuntu wase-Afrika elabhorethri Yocwaningo Lwenuzi yeNhlangano yaseYurophu (i-CERN) eSwitzerland. Ubeyingxenye yeqembu labacwaningi abayizitshudeni abavela eNyuvesi yaseNtshonalanga Kapa abafunda i-isotope selenium-70 ukuze baqonde kangcono ukuthi umumo wayo ofana ne-nucleus uhlobana kanjani namazinga ayo amandla.4.2. IKhabhinethi ihalalisela Abantu Abaphikisana Nokuhlukunyezwa Kwabantu Besifazane (i-POWA), asebesungule i-App esiza abantu abaphunyule odlameni olubhekisweni ebulilini obuthile, abasezinhlungwini noma abasalengela engozini, ukuba bathole izinsizakalo ezihlanganisiwe nezididiyelwe.Ngenxa yokuba nentuba eyixhumanisa neSikhungo Solwazi soMnyango Wezokuthuthukiswa Komphakathi, le -App ingakuxhumanisa nezinye izinsizakalo ezifana namaphoyisa kanye nosonhlalakahle, abangakwazi ukuhlonza indawo lapho umyalezo uqhamuka khona.Ngokucindezela nje enkinobhweni yokwethuka kumakhalekhukhwini, isisulu sizoxhunyaniswa neSikhungo Solwazi. Lokhu kusebenzisana phakathi kukahulumeni kanye nezinhlangano ezingekho ngaphansi kukahulumeni kuzosiza kakhulu kwimizamo yokulwisana nesihlava esibi sokuhlukumeza.4.3. IKhabhinethi ihalalisela Iqembu laseNingizimu Afrika ngokuhlabana kwalo okuhlabahlosile emikhakheni yokugijima kanye neyasenkundleni Emidlalweni Yompetha Bomhlaba beNhlangano Yamazwe Ngamazwe Yemibutho Yabasubathi (i-IAAF) ebibanjelwe eLondon.UCaster Semenya uwine igolide ku-800m kanye nethusi ku-1 500m wabantu besifazane, khonamanjalo ube esephula irekhodi lakhe elihle kunawo wonke asawabekile. USemenya wenze izwe laziqhenya yize bekunezinkulumo ezingezinhle ebezikhulunywa ngaye, usalokhu eqinisele futhi ephokophele phambili. Ulandela ezinyathelweni zikaZola Budd, uNatalie du Toit, ongumsubathi okhubazekile, kanye noPenny Heyns, umbhukudi.UWayde van Niekerk uwine igolide ku-400m wabantu besilisa kanye nesiliva ku-200m. Sibonge ngokukhethekile kumqeqeshi, uNks Anna Botha. ULuvo Manyonga uwine indondo yegolide ngomgxumo wakhe ka-8.34m kowamanqamu omgxumo omude wabantu besilisa, uRuswahl Samaai uwine ithusi emgxumweni omude wabantu besilisa, kanye no-Akani Simbine ophume endaweni yesihlanu kowamanqamu ka-100m wabantu besilisa.Ukusebenza kwabo kukhombise ubuchule bezemidlalo besizwe sethu, okuyisigqugquzelo kanye nesikhuthazo kubona bonke abantu baseNingizimu Afrika, ikakhulukazi abasubathi abasebancane ababukela kubona.Laba basubathi benze izwe lethu laziqhenya futhi baphatha ifulegi lethu ngamalengiso. Simema bonke abantu baseNingizimu Afrika ukuba baqhubeke nokweseka wonke amaqembu ethu esizwe, kanjalo nabadlali bethu besilisa kanye nabesimame. Bayisithombe esihle sezwe lethu elihle kakhulu, futhi asingabazi nakancane ukuthi bazogqugquzela abanye abantu abasha ukuba balandele ezinyathelweni zabo.5. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.5.1. Mnu AD Matseke njengoMphathi Omkhulu Oyinhloko (i-CEO) wakwa-Broadband Infraco, kusukela mhla lu-1 kuMandulo 2017 kuya mhla zingama-30 kuNcwaba 2022.5.2. Ukwelulwa kwenkontileka yesikhathi esinqunyiwe ye-CEO yamanje yakwa-Broadband Infraco, uNks PV Kwele, ngezinyanga ezintathu, kusukela mhla lu-1 kuMandulo kuya mhla zingama-30 kuLwezi 2017.5.3. Ukuqashwa kabusha kukaMnu Ian van Niekerk njengeSikhulu Esiyinhloko Sezezimali sakwa-Broadband Infraco.5.4. Dkt Moshibudi Priscilla Rampedi njenge-CEO ye-South African National Biodiversity Institute.5.5. Nks IL Mathenjwa njengePhini likaMqondisi-Jikelele (i-DDG): Ukuqapha Nokulinganisa eHhovisi leKhomishana Yemisebenzi Kahulumeni (i-OPSC).5.6. Nks Wilhemina Reshoketswe Tshabalala njenge-DDG: Inguquko Kwezenhlalo kanye Nenguquko Kwezomnotho eMnyangweni Wabantu Besifazane.   5.7. Mnu Matome Emmanuel Malatsi njenge-DDG: Isithunzi kanye Nokulwisana Nenkohlakalo kwi-OPSC.Imibuzo:Nksz Phumla Williams – Ibamba likaMqondisi-Jikelele (GCIS)Inombolo kamakhalekhukhwini: 083 501 0139"
"ISitatimende Somhlangano weKhabhinethi wangoLwesithathu, mhla zingama-30 kuNcwaba 2017",1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/zu/speeches/statement-cabinet-meeting-wednesday-30-august-2017-1-sep-2017-0000,"IKhabhinethi ihlangane eTuynhuys eKapa.1. Izindaba Ezisematheni1.1. IKhabhinethi iyamukelile imiphumela yeNgqungquthela Ejwayelekile yeziNhloko Zemibuso kanye Nohulumeni yama-37 Yenhlangano Yokuthuthukiswa Kwamazwe aseNingizimu ne-Afrika (i-SADC) ebisingethwe eNingizimu Afrika kusukela mhla ziyi-9 kuya mhla zingama-20 kuNcwaba 2017 ngaphansi kwendikimba ethi: “Sisebenzisana noMkhakha Ozimele Ekuthuthukiseni Imboni kanye Nochungechunge Lokuthengwa Kwempahla Lwesifunda”.Ingqungquthela igxile ekuqalisweni ukusebenza kweQhinga le-SADC Lokwenziwa Kwezimboni kanye Nomkhombandlela wokudlondlobalisa ukukhula komnotho kanye nentuthuko esifundeni. Iqhinga lihlose ukushintsha isakhiwo seminotho yesifunda bese likhuthaza ukwengezwa kobunani ngokugxila emisebenzini yokulungiswa kwemikhiqizo yezolimo, ukuhlomula ngezimbiwa kanye nemikhiqizo yezimonyo. Ingqungquthela igcizelele isidingo sokuba nemiphumela ephathekayo nebambekayo ezophucula ingcebo yezwe. IKhabhinethi nayo njengoMongameli uJacob Zuma ibonga iNkosi Yohlanga uMswati III, uSihlalo ophumayo we-SADC, ngegalelo lakhe elisemqoka kanye nobuholi bakhe, njengoba iNingizimu Afrika ithatha izintambo zomsebenzi wokuba nguSihlalo we-SADC kusukela ngoNcwaba 2017 kuya kuNcwaba 2018.1.2. IKhabhinethi ithulela isigqoko bonke abantu besifazane, futhi idlulisa ukubonga okusuka ngaphakathi enhliziyweni kulabo ababambe iqhaza ekugubheni nasekubungazeni abantu besifazane njengoba sesiyivala Inyanga Yabantu Besifazane, ngaphansi kwendikimba ethi: “Unyaka ka-OR Tambo: Abantu Besifazane Babumbene Ukuqhubela iNingizimu Afrika Phambili”.Yize abantu besifazane sebezuze izinto ezibalulekile eNingizimu Afrika, kuningi okusadinga ukwenziwa kanti futhi izinhlelo zikahulumeni zizoqhubeka nokubeka eqhulwini ukubandakanywa kwabantu besifazane ekuthuthukisweni kwemiphakathi yethu, umnotho kanye nezwe. Abantu besifazane basaqhubeka nokubhekana namazinga angamukelekile okuhlukunyezwa kanye nodlame, ububha kanye nokungasebenzi.1.3. IKhabhinethi iwuqaphelile Umbiko Wokhondolo Lobubha okhishwe ngabesikhungo Sezezibalo eNingizimu Afrika (i-Stats SA) futhi izowubhekisisa. IKhabhinethi igcizelele isibophezelo sayo ezinhlelweni zayo ezicheme nabantu abahluphekayo, ikakhulukazi njengoba ziqondene nezingane eziqhamuka emakhaya ahlwempu.Eminyakeni engama-23 eyedlule, uhulumeni usekhuphule uhlelo lwemali yesibonelelo sikahulumeni kubantu abahluphekayo kanye nababuthakathaka lwasuka ebantwini abay izigidi eziwu-2,7 lwaya kwabayizigidi eziyi-17. Lolu hlelo lusiza izingane ezingaphezu kwama-91% ezifanelekile kanye nabantu abadala abafanelekile abangama-95,5%. Izikole ezingaphezu kwezi-20 000 sezidalulwe njengezingayikhokhisi imali yesikole, nalapho kunabafundi abangaphezu kwezigidi eziyisishiyagalolunye abahlomula ezinhlelweni zokuphakelwa kwezingane ukudla okunomsoco ezikoleni. Isikimu Sikazwelonke Sosizo Lwezimali Lwabafundi (i-NSFAS) kusukela ngowe-1999 sesikhiphe imali engaphezu kwezigidigidi ezingama-72 zamarandi kumalimboleko kanye nemifundaze kubafundi abavela emakhaya ahlwempu. Lokhu sekuholele kubafundi abangaphezu kwezigidi ezimbili abavela emakhaya ahlwempu asebefinyelele imfundo esemazingeni aphezulu. Isamba sezingane eziyizigidi eziwu-1,7 zifunda ezinkulisa, eziyisisekelo esisemqoka sezemfundo.Ngowe-2012 uhulumeni waphinda wethula uhlelo lwezempilo esikoleni, oluyisinyathelo sokungenelela olwenziwa kwezinye izingqinamba ezithuntubeza inqubekelaphambili kwabanye abafundi.Ngaphezu kwalokho, uhulumeni unenqwaba yezinyathelo ezilwisana nobubha ezihlinzeka ngezinsizakalo eziyisisekelo ezimahhala ezigidini zemindeni ehlwempu ezinjengamanzi ahamba ngamapayipi, ukuthuthwa kwemfucuza, ugesi wamahhala kanye nokuthuthwa kukadoti. Uhulumeni uphinde waqalisa ukusebenza kwezinhlelo zokunikezwa komphakathi umsebenzi kanye nezikimu zezezindlu ukuvumela imindeni ehluphekayo ukuba ikwazi ukuba nezindlu.Uhulumeni uzoqhubeka nokuthola izindlela zokuqinisa ezinye zezinhlelo zezibonelelo zikahulumeni ezisungulelwe ukusimamisa abantu abahluphekayo kanye nemiphakathi ebuthakathaka.1.4. IKhabhinethi incoma ukwethulwa kwesibonakude i-Ghana Radio Astronomy Observatory, okwenziwe nguMongameli waseGhana uNana Akufo-Addo kanye noNgqongqoshe Wezesayensi Nobuchwepheshe waseNingizimu Afrika, uNks Naledi Pandor.Lokhu kusemqoka ngokubamba iqhaza kwe-Afrika emklamweni we-Square Kilometre Array (i-SKA). Isibonakude esiseGhana singesokuqala ngaphandle kwesiseNingizimu Afrika, njengelinye lamazwe okubanjiswene nawo.Njengabalingani be-SKA yase-Afrika, iqembu le-SKA South Africa/Hartebeesthoek Radio Astronomy lisebenze ngokuhlanganyela neGhana ukuvuselela isibonakude  ebesingasebenzi  esiseKuntunse.Umnyango Wezobudlelwano Bamazwe  Nokubambisana (i-DIRCO) uxhase ngezimali ingxenye enkulu yomklamo wokuvuselela esi sibonakude usebenzisa Isikhwama Sezimali Sokuzalwa Kabusha Kwe-Afrika kanye Nokubambisana Kwamazwe Omhlaba, esihloselwe ukuqinisa ukusebenza ngokubambisana phakathi kweNingizimu Afrika kanye namanye amazwe ase-Afrika.Ingxenye esemqoka yomzamo oqondiswe ekwakheni i-SKA ezwenikazi lase-Afrika eminyakeni eyishumi ezayo ukuthuthukisa amakhono, izimiso kanye namandla esikhungo adingeka emazweni abambisene kwi-SKA ukuze anikeze ithemba elikhulu ngokubamba iqhaza kwe-Afrika emklamweni.1.5. IKhabhinethi iyasamukela isimemezelo esivela kuNgqongqoshe Wezemvelo, uNks Edna Molewa sokuthi iNingizimu Afrika isiyaphothula ezifundazweni ezintathu ezisilele emuva, ukuqinisekiswa kanye nokucwaningwa kwazo zonke izindawo ezikhona eziphethwe ngabantu abazimele eziphakela ngezimpondo zobhejane. Ucwaningo lokuqala olwabanjwa yizifundazwe lusabhekwa futhi luqinisekiswe nguMnyango kazwelonke Wezemvelo.Lokhu kuzosiza ekuvimbeleni ukushushumbiswa okungenzeka kwezimpondo zobhejane ezitholakale ngokungemthetho futhi kuzoqinisekisa ukuthi izwe linolwazi olugcwele futhi olushaya emhloleni maqondana nesibalo sezimpondo zobhejane ezikhona eNingizimu Afrika ngesikhathi esithile, kanye nomnikazi obhalisiwe wophondo likabhejane ngalunye kulezo zimpondo.Maqondana nesinqumo esikhishwe yiNkantolo Ephakeme yaseNyakatho Gauteng maqondana nokukhishwa kwemvume yokudayisa izimpondo zoBhejane inikezwa umfuyi uMnu John Hume, okubonise indali yokuqala ngqa eyenziwa kwi-inthanethi eNingizimu Afrika yezimpondo zoBhejane, iKhabhinethi igcizelela phakathi kwezinye izimo eziningi zokusebenza, ukuthi; umnikazi wemvume okukhulunywa ngaye, okufanele ukuba uyitholile imvume yokudayisa angadayisa uphondo lukabhejane kuphela kumuntu onemvume yokuthenga ekhishwe ngokoMthetho Kazwelonke Wokuphathwa Kwengxubevange Yezemvelo, wezi-2004 (uMthetho we-10 wezi-2004), omgunyaza ukuthenga uphondo lukabhejane kumnikazi onemvume yokudayisa, kulokhu okunguMnu Hume.Imvume ayikugunyazi ukuhwebelana kwamazwe ngamazwe ngezimpondo zobhejane. Ukuhwebelana ngezimpondo zikabhejane kusalokhu kuvaliwe, ngokwemihlinzeko yeSivumelwano maqondana Nokuhwebelana Kwamazwe Ngamazwe Ngezilwane Nezitshalo Zasendle Ezisengcupheni Yokushabalala (i-CITES). Ngesikhathi sonke sendali Umnyango Wezemvelo kufanele unikezwe imvume yokungena endalini eyenziwa kwi-inthanethi ukuze ukwazi ukuqapha ukuthotshelwa kwemithetho okudingekayo.INingizimu Afrika isalokhu izibophezele ohlelweni olulawulwayo oluphatha uhwebo ezidalweni ezisengcupheni yokushabalala noma ezivikelwe ngokuhambelana nesimiso salapha ngaphakathi ezweni, kanjalo nemihlinzeko ebophezelayo ngokusemthethweni ye-CITES.1.6. IKhabhinethi iyasamukela isinqumo seNkantolo Ephakeme sokulahla ngecala izephulamthetho ezibandakanyeka ecaleni elibandakanya ukululazwa kwesithunzi somuntu omnyama esinenhlese yokucwaswa ngebala ngokufakwa ebhokisini lomngcwabo.Isinqumo sokulahla ngecala sizosebenza njengesexwayiso kulabo abasaqhubekayo nogcwala inzondo yokucwasa ngokobuhlanga ezweni. IKhabhinethi iqinisekisa abantu baseNingizimu Afrika ukuthi nanoma yiluphi uhlobo lokucwasa ngokobuhlanga noma isenzo senzondo ngeke kubekezelelwe nakancane. Ubumbano lomphakathi lusalokhu luyisibopho kuthina sonke njengomphakathi esidinga ukwakhela kusona kanye nokusiqinisa.1.7. IKhabhinethi isamukele Isinqumo seNkantolo yoMthethosisekelo esinqume ukuthi omasipala abasakwazi ukuqhubeka nokuthwesa abanikazi bezindlu abasha izikweletu zikamasipala zabanikazi bangaphambilini. Lesi sinqumo siwusizo kubanikazi bezindlu, abanye babo abese becwile esikweletini seminyaka engama-20 eyadlula. Lesi sinqumo esinjengalesi sizosiza abanikazi bezindlu bakusasa. IKhabhinethi inxusa omasipala ukuba bahambelanise uhlelo lwabo lokuqoqa izikweletu nalesi sinqumo.1.8. IKhabhinethi iyakuqaphela ukuthi uMnyango WezezimaliKuzwelonke wengamele uphenyo lwezinsalela zobugebengu ngokungahanjiswa ngendlela kwezinto ohlelweni Lenqubo Yokuphathwa Kwezimali Oludidiyelwe (i-IFMS).IKhabhinethi iyawuncoma uMnyango Wezezimali Kuzwelonke ngezilawulo zocwaningo langaphakathi olunamandla, ezihlonze ukusetshenziswa kwemali ngendlela engajwayelekile. Iyathemba ukuthi kuzofundwa okuningi maqondana nezinselele okubhekanwe nazo, futhi kuzohlonzwa nanoma yikuphi ukwephulwa komthetho okweziwe ngenhloso noma ubudedengu bese kushushiswa ngemibuzo labo abathintekayo.IKhabhinethi inethemba eligcwele emandleni esikhungo soMnyango Wezezimali Kuzwelonke kanye nasekubeni kwakhe ngumphathi wezimali zikahulumeni. IKhabhinethi izwakalisa futhi ithemba layo ezikhungweni eziqalisa ukusebenza kwezinhlelo ze-IFMS – uMnyango Wezezimali Kuzwelonke, Umnyango Wemisebenzi Kahulumeni kanye Nokuphathwa Kwayo, kanye neSikhungo Solwazi Bezobuchwepheshe Bombuso  (i-SITA) – ukuba ziqalise ukusebenza komklamo ngempumelelo.1.9. IKhabhinethi iyakugxeka ukuputshuka kweMemo yeKhabhinethi ehlongoza izindlela zokukhipha i-South African Airways ezikweletini. IMemo yeKhabhinethi ingumbhalo oyimfihlo kanti ukuwuputshuza kuyaphambana nohlaka lokusebenza lolwazi lwezokuvikeleka lukahulumeni, Amazinga Aphansi Olwazi Lwezokuvikeleka.IKhabhinethi isijube Iqoqo Lezobulungiswa, Ukuvinjelwa Kobugebengu kanye Nokuvikeleka ukuba liphenye ngokuputshuka kolwazi oluyimfihlo futhi inxusa ukuba izinyathelo ezifanelekile zokuqondiswa kobugwegwe zisetshenziswe kulabo abathintekayo.1.10. IKhabhinethi iyakwamukela ukukhuphuka emalini yoxhaso olwenziwa yiNhlangano Yokuthuthukiswa Kwezimboni (i-IDC) ukuze ifake isandla emkhakheni wezokukhiqiza eNingizimu Afrika, njengoba kukhonjisiwe emiphumeleni yezezimali yayo ekhishwe kamuva nje yonyakamali ophele ngoNdasa wezi-2017. Ngenyanga Kazwelonke Yabantu Besifazane, i-IDC igunyaze uxhaso lwezigidigidi eziwu-3,2 zamarandi lwamabhizinisi okufukula abantu besifazane, okwenyuke ngama-178% uma kuqhathaniswa neminyaka edlulile.Lokhu kubandakanye uxhaso olusize umuntu wesifazane omnyama waseNingizimu Afrika ukuthi akhone ukuthenga imayini enkulu yemanganizi. Uxhaso lwezinkampani zokufukula abantu abamnyama lufinyelele ezigidigidini eziwu-10,1 zamarandi, nalapho izigidigidi eziwu-4,7 zamarandi bekungezemiklamo yotshalomali eholwa ngosozimboni abamnyama.Lesi sibalo sigcizelela inqubekelaphambili esiyenziwe ngokuguqulwa kobunikazi bezomnotho ezweni. Isamba semisebenzi eyizi-20 881 isunguliwe noma isindisiwe oxhasweni oluphelele lwe-IDC lonyaka, olufinyelele ezigidigidini eziwu-15,3, okuyizinga eliphezulu kunawo wonke kuze kube manje.Eminyakeni eyisihlanu eyedlule kusukela ngowezi-2013, i-IDC inikezele ngezigidigidi ezingama-68 zamarandi zoxhaso emiklamweni yotshalomali. Ndawonye nomkhakha ozimele bexhasa ngokubambisana, lokhu kugqugquzele utshalozimali olulingana nezigidigidi ezingama-200 zamarandi futhi kwasungula noma kwasindisa imisebenzi eyizi-99 000. IKhabhinethi ihalalisela i-IDC kanye noMnyango Wezokuthuthukiswa Komnotho ngalokhu kusebenza ngesikhathi lapho imizamo yokusimamisa utshalomali kanye nokusungulwa kwemisebenzi kusemqoka kakhulu.1.11. IKhabhinethi iyakwamukela ukumiselwa koPhenyo Lomkhakha maqondana nezindleko eziphezulu ze-data futhi iyakuqaphela ukufakwa kwigazethi kwemibandela yokusebenza okwenziwe yiKhomishana Yezokuncintisana. Uphenyo Lomkhakha luqubuke esicelweni sikaNgqongqoshe Wezokuthuthukiswa Komnotho ngokoMthetho Wezokuncintisana.Izindleko eziphezulu ze-data zinemithelela emibi kakhulu yezomnotho, zikhuphula izindleko zokwenza ibhizinisi futhi zinganqinda amandla eNingizimu Afrika okusebenzisa ngempumelelo ulwazi lwezobuchwepheshe olusha. IKhabhinethi iyaseseka isicelo esifakwe kubahlinzeki bezinsizakalo emkhakheni sokuba behlise izindleko ze-data.1.12. IKhabhinethi iyakwamukela ukucikicwa kweSivumelwano Sokusebenzisana (i-MoU) noHulumeni wase-Flanders maqondana nokukhuthazwa koMnotho Womphakathi eNingizimu Afrika. Iqhinga lezomnotho elaziwa ngokuthi yi-New Growth Path elamukelwa ngowezi-2010 lahlonza umnotho womphakathi njengemunye wemikhakha eyishumi edala imisebenzi.Ngokwe-MoU, uNgqongqoshe Wezokuthuthukiswa Kwezomnotho uzosebenza ngokubambisana neNhlangano Yezabasebenzi Yamazwe Ngamazwe (i-ILO) kanye noHulumeni wase-Flanders ukuze kubhalwe phansi izibonelo eziyimpumelelo zamabhizinisi omphakathi futhi uzoxoxisana nababambiqhaza balapha ngaphakathi ezweni maqondana nokusungulwa kohlaka lokusebenza lwenqubomgomo ukuze kuhlanganiswe futhi kuqiniswe umsebenzi oqondene nomnotho womphakathi.Uhulumeni wase-Flanders uzosebenzisana futhi noMnyango Wezemvelo emklamweni omaqondana nokushintsha kwesimo sezulu kanye nokuvikelwa komoya kanye nezemvelo, ozogxila emaqhingeni okuzijwayeza nokusebenzisa izindlela ezintsha zokwenza.1.13. IKhabhinethi ibuhlungu kakhulu ngokushona kwabantu emigwaqweni yezwe lakithi okubangelwa abashayeli abashayela budedengu ngenkani, abashayela ngobudlova nokungenangqondo. Kamuva nje izingane eziyi-13 zilimalile ngemuva kokuba umshayeli okusolwa ukuthi ubedakiwe eshayise itekisi esihlahleni. Emasontweni amabili edlule esinye isigameko sehle KwaZulu-Natala, esiholele ekushoneni kwabantu abayi-19 kwalimala abayisishiyagalolunye ngemuva kokuba itekisi lishayise ebhulohweni.IKhabhinethi inxusa bonke labo abanezingane abazinakekelayo ukuba baqaphe ngeso lokhozi mayelana nabashayeli abathutha izingane kanye nabagibeli. IKhabhinethi inxusa izikhungo zengalo yomthetho ukuba ziqaphe ngeso lokhozi emigwaqweni yethu ukuqinisekisa ukuphepha kwabantu abasebenzisa imigwaqo.1.14. IKhabhinethi iyalugxeka udlame, ukucekelwa phansi, kanye nokushiswa kwengqalasizinda kahulumeni njengesiteshi samabhasi e-Rea Vaya eGauteng okwenzeke kamuva nje. Ingqalasizinda yezokuthuthwa komphakathi iyinsiza kazwelonke ehloselwe ukusiza umphakathi. Akukho ukungagculiseki komphakathi okungasetjenziswa njengesizathu sokulimaza impahla. IKhabhinethi inxusa izikhungo zengalo yomthetho ukuba zibhekane nalobo bugebengu obunjengalobo.1.15. IKhabhinethi iwushayele izandla umnikelo wezimali owenziwe yiSikhungo Sokuphathwa Kwezinhlekelele Sikazwelonke kuHulumeni Wesifundazwe saseNtshonalanga Kapa. Izigidi ezingaphezu kwama-74 zamarandi zikhishiwe ukuze zibhekane nezinselele ezihlobene nesomiso, kubandakanya nemililo yamadlelo ebisha ubuhanguhangu muva nje kanye nokwentuleka kokudla kwemfunyo. IKhabhinethi iyaqhubeka nokunxusa abantu baseNingizimu Afrika ukuba basebenzise amanzi ngokucophelela.2. Izinqumo zeKhabhinethi2.1. IKhabhinethi ikwamukele ukukhuphuka ekwamukelweni kwezobuchwepheshe obuthuthukiswe khona lapha ekhaya kanye nezinto ezintsha eziqanjiwe eNingizimu Afrika. ISayensi Nezobuchwepheshe ngumkhakha losemqoka emzamweni ombaxaningi kazwelonke ukuvikela izilinganiso zokukhula komnotho eziphezulu oHlelweni Lokuthuthukiswa Kwezwe (i-NDP). NgokoMbiko wezi-2015 wezeSayensi, Ubuchwepheshe kanye Nokuqamba Izinto Ezintsha woMkhandlu Kazwelonke Wezokweluleka maqondana Nokuqamba Izinto Ezintsha (i-NACI) izindleko zobuchwepheshe zicishe zaphindeka kabili njengephesenti yeSamba Somkhiqizo Wezwe (i-GDP) zisuka ku-0.018% ngowezi-2005 ziya ku-0.033% ngowezi-2015.  Iminyango eminingi, umkhakha ozimele kanye nezikhungo zocwaningo zifake umfutho omkhulu wezobuchwepheshe kanye nokuqamba izinto ezintsha ezinhlelweni zazo zentuthuko ngokwehlukana kwazo.Njengendlela yokuqinisa kakhulu lezi zinzuzo, iKhabhinethi igunyaze imikhakha enamathuba emithathu ehlonzwe nguMnyango Wezesayensi Nobuchwepheshe ukweseka kwezobuchwepheshe bezempilo, kwezobuchwepheshe bezokuvikela kanye nobuhlobene nezokuvikeleka kanye nengqalasizinda yomphakathi maqondana nobuchwepheshe.IKhabhinethi iphinde yagunyaza umsebenzi owengeziwe wokulandelela kanye nokulinganisa ukuthuthukiswa kwezobuchwepheshe kanye nezinto ezintsha eziqanjiwe ekuthuthukisweni kwezenhlalo kanye nezomnotho.3. IMithethosivivinywa3.1. IKhabhinethi igunyaze ukwethulwa koMthethosivivinywa we-Overvaal Resorts Limited wezi-2017 ePhalamende.Ukugxila koMthethosivivinywa kungukwesula umthetho wokusungulwa kwe-Aventura, uMthetho we-Overvaal Resorts Limited, we-1993 (uMthetho we-127 we-1993). Lokhu kuzovumela ukuphothulwa kokuchithwa kwe-Aventura. IKhabhinethi yathatha isinqumo sokuchitha i-Aventura ngemuva kokuba yayithatha njengebhizinisi likahulumeni elingabalulekile. NgoNdasa wezi-2017 uMthethosivivinywa wakhishelwa ngaphandle ukuze umphakathi uphawule ngawo.3.2. Ngokuhambelanisa isimiso nezintuthuko ezenzeka kumunxa wezemfundo, iKhabhinethi igunyaze ukushicilelwa kweSichibiyelo soMthethosivivinywa Wemithetho Yezemfundo Eyisisekelo wezi-2017 kuMqulu kaHulumeni ukuze kutholakale imibono yomphakathi.UMthethosivivinywa ungumphumela wokubuyekezwa kwayo yonke imithetho yezemfundo eyisisekelo ngenhloso yokuqinisekisa ukuthi umnyango usebenza ngendlela egculisayo ukuze kwenziwe ngcono ukuphathwa kwesikole, ubuholi kanye nokukwazi ukuphendula, ukuguqula izinsizakalo zezemfundo, kanye nokuvikela abantu ababuthakathaka ukuze kuqinisekiswe inhlalakahle yabafundi.Izichibiyelo zahlongozwa eMthethweni Wezikole zaseNingizimu Afrika, we-1996 (uMthetho wama-84 we-1996), kanye noMthetho Wokuqashwa Kothisha, we-1998 (uMthetho wama-76 we-1998).4. Imicimbi Ezayo4.1. NgoMandulo sizobe singena eNyangeni Yamagugu, iNyanga Yezokuvakasha, iSonto Lokutshala Izihlahla, iNyanga Yabasebenzi Bakahulumeni, iNyanga ye-NDP kanye neSonto LamaThusong Service Centre. Imininingwane ethe xaxa maqondana nale micimbi izokhishwa yiminyango efanelekile.4.2. Njengosihlalo we-SADC, iNingizimu iye yacela ukusingatha Umhlangano we-SADC woNgqongqoshe be-ICT kusukela mhla zi-4 kuya mhla ziyi-7 kuMandulo 2017 ukudingida inqubekelaphambili esiyenziwe maqondana nokuqalisa ukusebenza koHlelo Lwezokuxhumana nele-ICT lwe-SADC.UNgqongqoshe u-Ayanda Dlodlo noNgqongqoshe uSiyabonga Cwele bazohola ithimba lezithunywa zaseNingizimu Afrika kulo mhlangano. Umhlangano uhlose ukuhlinzeka ngomhlahlandlela maqondana nokuxhumana ngobuqhinga kanye nezindaba ze-ICT kanye nokulandelela ukuqaliswa kokusebenza kwezinqumo ezenziwa emihlanganweni edlule. INingizimu Afrika izosebenzisa umhlangano ukukhuthaza ukufinyeleleka kwezinsizakalo ezikhokhelekayo zengqalasizinda ye-ICT, ngaleyo ndlela ibeke izwe njengesizinda sengqalasizinda yesifunda kanye nokukhuthaza amabhizinisi asafufusa (ama-SMME) ngaphansi kohlelo lwe-SADC lokuthuthukiswa kwezimboni kanye nezinhlelo zokuhlanganisa isifunda.4.3. INgqungquthela yeSishiyagalombili yeBrazil, Russia, India, China neNingizimu Afrika (i-BRICS) izobanjelwa eXiamen, eChina kusukela mhla zi-4 kuya mhla zi-5 kuMandulo 2017. Indikimba yokuba nguSihlalo we-BRICS kweChina ithi: “I-BRICS: Izinsebenziswano Eziqinile Zekusasa Eliqhakazile”.Isamba sohwebo phakathi kweNingizimu Afrika kanye namanye amazwe e-BRICS sifinyelele ezigidigidini ezingama-US$29 ngowezi-2016. Izwe iNingizimu Afrika ethumela kulona izimpahla zohwebo eziningi  emazweni angamalunga e-BRICS kusalokhu kuyiChina, ilandelwe yi-India, Brazil bese kugcina iRussia. Kuphinde futhi kube yiChina ethumela izimpahla zohwebo ezininzi kuleli emazweni angamalunga e-BRICS.Ingqungquthela ye-BRICS yowezi-2017 izofaka phakathi izinto eziseqhulwini ezinhlanu ezisemqoka okuyilezi ezilandelayo, ukugxilisa ukubambisana, ukuqinisa ukuphathwa komhlaba jikelele, ukugqugquzela izivumelwano sokusebenzisana phakathi kwabantu, ukuthuthukisa ukwenziwa ngcono kwezikhungo kanye nokwakha izinsebenziswano ezibanzi.Inhloso esemqoka yeNingizimu Afrika kwi-BRICS wukukhuthaza ukuhwebelana okwengeza inani, ukuhehela utshalomali emikhakheni yezokukhiqiza yezwe kanye nokuthuthukisa ukubambisana ukuze kuqhutshelwe phambili izinjongo zethu zentuthuko.4.4. IKhabhinethi ikuqaphelile ukubamba iqhaza kwezinkampani zaseNingizimu Afrika emcimbini wama-53 Wombukiso Wohwebo Lwamazwe Ngamazwe waseMaputo, odume kakhulu ngokuthi yi-FACIM, ozobanjelwa eMozambique kusukela mhla zingama-28 kuNcwaba kuya mhla zi-3 kuMandulo 2017. I-FACIM ngumbukiso wohwebo lwemikhakha ehlukahlukene yamazwe ngamazwe obanjwa njalo ngonyaka ukuveza iMozambique njengezwe elihehayo lokuvakashelwa ngenhloso yokuhweba nokutshala imali.Izinkampani ezingamashumi amabili zixhaswe nguMnyango Wezohwebo Nezimboni (i-dti) ngenkathi eziyi-10 zisekwe yiSikhungo Sokukhula Komnotho saseMpumalanga. Izinkampani zimele imikhakha ehlukahlukene kubandakanya umkhakha wamakhemikhali, owokulungiswa kwemikhiqizo yezolimo, owezimpahla kanye nendwangu, owobunjiniyela, owezezinsizakusebenza zasezimayini kanye nowotshalomali, kanye nowobuchwepheshe bukagesi nezobuchwepheshe kanye nowezokwakha.IMozambique iyizwe lesithathu ngobukhulu iNingizimu Afrika ehwebelana nalo esifundeni se-SADC, ngemuva kweBotswana kanye neNamibia. Uhwebo phakathi kwalamazwe amabili lukhuphukile kusukela ezigidigidini ezingama-29 zamarandi ngowezi-2012 kuya ezigidigidini ezingama-43 zamarandi ngowezi-2016. Kunezinkampani ezingama-300 njengamanje zaseNingizimu Afrika ezisebenza eMozambique.Ukubamba iqhaza kwezinkampani zaseNingizimu Afrika kwi-FACIM kutholwe ukubongwa okukhethekile ngenkathi kuneKhomishana Yamazwe Amabili ngesonto eledlule njengenye yezinkundla osomabhizinisi bakulamazwe amabili abangayisebenzisa ukuxoxisana maqondana nokubambisana okungaba khona kanye nezinsebenziswano zokukhuphula uhwebo kanye notshalomali phakathi kwalamazwe akithi.4.5. UNgqongqoshe Wezasekhaya, uSolwazi uHlengiwe Mkhize, uzobamba iqhaza Enkulumweni-ngxoxo yoNgqongqoshe Yokufuduka Kwabantu yeAfrika eseNingizimu ezobanjelwa eSwaziland kusukela mhla zi-2 kuya mhla zi-4 kuMandulo 2017. Injongo ephelele yalo mcimbi ukuqinisa inkulumo-ngxoxo phakathi kwamazwe angamalungu e-SADC ukwenza ngcono ukuphathwa kokufuduka kwabantu esifundeni. Izindaba okumele zibhekisiswe zibandakanya ukungabi nazwe lilikhaya lakho, ukufuduka kwabantu, ukuphathwa kwemingcele kanye nokufuduka kwabasebenzi.5. Imiyalezo5.1. IKhabhinethi izwakalisa amazwi ayo enduduzo kulaba:UNgqongqoshe Wamaphoyisa uFikile Mbalula kanye nomndeni wakhe kulandela ukwedlula emhlabeni kukamama wakhe, uMama Emma Mbalula. Engathi bengathola amandla okubhekana nobuhlungu obujulile obuza nokudlula emhlabeni kukamama wakunoma yiliphi ikhaya.izihlobo zabasebenzi abathathu basezimayini abesebeqinisekisiwe ukuthi bashonile kulandela ukudilika komgodi waseMayini iKusasalethu eduze kwaseCartonville eGauteng, ngenxa yokundindizela komhlaba okuqophe u-1.8 eSikalini sikaRichter. IKhabhinethi inethemba lokuthi abavukuzi ababili abasadukile bazotakulwa ngamathimba abatakuli angaphansi komhlaba sikhuluma nje futhi isikhululekile ngenxa yokuthi inqwaba yabavukuzi ikhishelwe ngaphandle iphephile phakathi nalesi sigameko.uHulumeni kanye nabantu beRepublic of Sierra Leone kulandela esinye isigameko sezikhukhula ezimbi kakhulu esezake zaba khona ezwenikazi lethu. Le nhlekelele yezemvelo ishaqe izingxenye ezisemqoka zakuleliya lizwe, nokuholele ekulahlekeni kwemiphefumulo eminingi kakhulu, ukucekeleka phansi kwempahla kanye nokushiya ngemuva inkambabeyibuza yenhlekelele yoluntu. Ngokusebenzisa i-DIRCO, iNingizimu Afrika ithembisa ukufaka izigidi eziyi-8 zamarandi ukusiza ukubhekana nale nhlekelele. 5.2. IKhabhinethi ihalalisela wonke Amasulumane abambe ngempumelelo i-Haj (uhambo oluya endaweni engcwele) futhi ifisela wonke Amasulumane u-‘Eid-al-Adha onenjabulo.6. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.6.1. Mnu Mziwonke Dlabantu njengeSikhulu esiyiNhloko Ephethe (i-CEO) soMkhandlu Kazwelonke Wokubhaliswa Kwabakhi Bemizi.6.2. IBhodi Elikhethekile Lokweluleka Ngezigceme Zezomnotho:Nks Lizeka Valerie Matshekga (ilungu eliqokiwe le-IDC); kanye noMnu Sipho Reginald Zikode (ilungu elishintshanayo loMnyango Wezohwebo Nezimboni). Imibuzo:Ms Phumla Williams – Ibamba likaMqondisi-Jikelele (GCIS)Inombolo kamakhalekhukhwini: 083 501 0139"
Isitatimende Somhlangano WeKhabhinethi wangomhla ziyi-13 kuMandulo 2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/zu/speeches/statement-cabinet-meeting-13-september-2017-14-sep-2017-0000,"IKhabhinethi yabamba umhlangano wayo ngoLwesithathu mhla ziyi-13 kuMandulo 2017 e-Tuynhuys, eKapa.1. Izindaba Ezisematheni1.1. Ezomnotho1.1.1. IKhabhinethi izwakalise ukuthokoza kwayo ngokukhula kweSamba Somkhiqizo Wezwe (i-GDP) ngama-2.5% ekoteni yesibili yowezi-2017, osekwenze ukuba leli lizwe liphume kwinzikamnotho ebeselingene kuyona. Izibalo ezibonisa lokhu zikhishwe wuphiko Lwezezibalo eNingizimu Afrika (i-Stats SA) ngeviki eledlule, futhi lokhu kusho ukuthi umnotho ukhule ngama-1.1% uma kuqhathaniswa nesikhathi sifanayo ngonyaka odlule.1.1.2. Nakuba iKhabhinethi ingathandi ukuphanga umdaka lingakani, iyakholelwa ukuthi izwe seliqalile ukubona izinkomba zokuqala zokusimama komnotho okwakhelwe phezu kwesisekelo esiqinile soHlelo Olunamaphuzu Ayisishiyagalolunye, okuhloswe ngalo ukukhulisa umnotho waseNingizimu Afrika futhi kudalwe namathuba omsebenzi adingeka kakhulu kuleli.Lokhu sekuholele ekwethulweni kwezizinda zomnotho ezine kanye nokukhula kwemikhiqizo yezolimo engakalungiswa ethunyelwa emazweni angaphandle, ngama-14.6% ngonyaka kusukela ngowezi-2012.1.1.3. Uhlelo Losozimboni Abamnyama selusekele imiklamo engama-62, ehehe utshalomali oluvela emkhakheni ozimele olungamarandi angamabhiliyoni angama-26 futhi kuze kube manje seludale namathuba omsebenzi ayizi-19 859. Ngenhloso yokweseka ukulungiswa kwemikhiqizo kuleli, kuhlonzwe imikhiqizo nemikhakha engama-21 ezokhiqizwa futhi ilungiswe ngaphakathi kuleli.Kuze kube manje, umkhakhanso we-Operation Phakisa usuvule amathuba otshalomali olulinganiselwa kumabhiliyoni angama-24.6 amarandi emkhakheni wezomnotho wasolwandle, futhi kulesi sisamba uhulumeni ufake utshalomali olungamarandi angamabhiliyoni ayi-15.Nakuba utshalomali lugxile ikakhulukazi emkhakheni wezokuthuthukiswa kwengqalasizinda yezikhumulo zemikhumbi, nowemikhiqizo yasolwandle, ikakhulukazi ukwakhiwa kwezikebhe, nowokufuywa nokulinywa kwezilwane nezitshalo zasolwandle kanye nezingcwaningo zesayensi emkhakheni wemikhiqizo kawoyela negesi yemvelo, iminyango kahulumeni isifake isandla esibonakalayo impela emizamweni yokuqinisekisa ukukhula kwalo mkhakha. Sekudaleke amathuba omsebenzi ayizi-6 517 emikhakheni ehlukahlukene. 1.1.4. IKhabhinethi ithanda ukugcizelela phezu kwekhwela eliqondiswe kuyo yonke imikhakha yomphakathi, ikakhulukazi uhulumeni, amabhizinisi kanye nezinhlangano zomphakathi wonkana, lokuba kwakhelwe emfuthweni omuhle wokukhula komnotho otholakale ngekota yesibili yonyaka ukuze kuqhutshekelwe phambili namazinga aphakeme entuthuko nokukhula komnotho, futhi ngalokho kuvinjelwe nokulahleka kwamathuba omsebenzi.1.1.5. UNgqongqoshe Wezezimali, uMnu Malusi Gigaba, uyaqhubeka nokufakana imilomo nemikhakha ehlukahlukene mayelana nohlelo lokusebenza lokuqinisekisa ukukhula komnotho okubandakanya bonke abantu, futhi kulindeleke ukuba lokhu kukhuthaze ukwethenjwa kwaleli lizwe ngabatshalizimali. UNgqongqoshe uzohlinzeka ngemininingwane ethe xaxa ngalokhu ngenkathi ethula iSitatimende Senqubomgomo Yesabelomali Sesikhathi Esimaphakathi ePhalamende mhla ziyi-18 kuMfumfu 2017.1.2. Isikhungo esihlinzeka ngezinsizakalo i-InvestSA One Stop Shop – saseNtshonalanga Kapa1.2.1. IKhabhinethi ikushayela ihlombe ukwethulwa kwesikhungo esihlinzeka ngezinsizakalo ezihlukahlukene ngaphansi kophahla olulodwa, i-InvestSA One Stop Shop, okungesokuqala ngqa ukwethulwa esifundazweni.UMongameli Jacob Zuma wasethula ngokusemthethweni lesi sikhungo esifundazweni saseNtshonalanga Kapa futhi wagcizelela ukuthi uhulumeni usazibophezele ngempela ukwenza ngcono isimo sokutshalwa kwezimali eNingizimu Afrika, njengoba iyizwe elihlinzeka ngamathuba amahle kakhulu kulabo abanesifiso sokutshala izimali zabo kuleli.1.2.2. Lesi sikhungo sizokwenza kube lula ukwenza ibhizinisi kuleli futhi sinciphise nezindleko zalokhu ngokuhlinzeka ngosizo nomhlahlandlela onohlonze kubatshalizimali kanye nokunciphisa izihibe ezibangelwa wukungalawulwa kahle kwenqubo yokwenza ibhizinisi kuleli futhi kususwe nezithiyo ezivimbela noma ezibambezela ukwenziwa kwebhizinisi ngokushesha.1.2.3. I-InvestSA One Stop Shop Kahulumeni yethulwa ngoNdasa kulo nyaka futhi ngokusebenzisa uMnyango Wezohwebo Nezezimboni (i-dti), kuzosungulwa izikhungo ezinjengalesi kuzo zonke izifundazwe zakuleli eziyisishiyagalolunye – njengoba esokuqala sesisunguliwe eNtshonalanga Kapa kuzolandela iKwaZulu-Natali ne-Gauteng.1.3. Umgubho weminyaka emihlanu kwasungulwa uHlelo Lokuthuthukiswa Kwezwe (i-NDP)1.3.1. IKhabhinethi nayo njengabantu baseNingizimu Afrika igubha ukuhlangana kweminyaka emihlanu kwasungulwa i-NDP, eyamukelwa ngokusemthethweni yiPhalamende mhla ziyi-12 kuMandulo 2012 njengohlelo olungumhlahlandlela onohlonze wokuthuthukiswa kwenhlalo-mnotho kuleli, okuhloswe ngalo ukubhekana ngqo nezinselelo ezintathu ezinkulu: ububha, ukuntuleka kwamathuba omsebenzi kanye nokungalingani okukhona kuleli, ngaphambi kokuba kufike unyaka wezi-2030.1.3.2. Njengomhlahlandlela ophokophele ekuchumeni kwezwe, i-NDP ingeyabo bonke abantu baseNingizimu Afrika futhi imele amathemba nezifiso zayo yonke imikhakha yemiphakathi yakuleli, zokuphila eNingizimu Afrika engcono kakhulu kunakuqala.1.3.3. IKhabhinethi iyabanxusa bonke abantu baseNingizimu Afrika ukuba bayeseke ngokuphelele iNhloso-mbono yowezi-2030 eshiwo ku-NDP.1.4. INgqungquthela ye-BRICS1.4.1. IKhabhinethi iyiphawulile iNgqungquthela yesi-9 ye-Brazil, Russia, India, China kanye neNingizimu Afrika (i-BRICS) ebanjwe ngempumelelo enkulu e-Xiamen kwelase-China kusukela mhla zi-3 kuya kumhla zi-5 kuMandulo 2017 ngaphansi kwesiqubulo esithi: “I-BRICS: Ubambiswano Oluqinile Oluzoletha Ikusasa Eliqhakazile”.1.4.2. Le ngqungquthela ithathe igxathu elinohlonze eliphokophele ekwakhiweni kobumbano nokusebenzisana okuqinile phakathi kwamazwe asafufusa nasathuthuka ukuze kuqaliswe i-Ajenda yowezi-2030 yokuletha iNtuthuko Esimeme.1.4.3. Ubambiswano lweNingizimu Afrika ku-BRICS lusekelwe phezu kokuqhutshekiselwa phambili kwezimfuno nezidingo zaleli lizwe, ukugqugquzela ubumbano lwesifunda kanye nokukhuthaza uhlelo lokuphatha nokulawula emhlabeni jikelele olubandakanya bonke abathintekayo.1.4.4. Ngonyaka odlule, umthamo ophelele wohwebo phakathi kweNingizimu Afrika namanye amazwe e-BRICS wafinyelela kwisamba esingamadola aseMelika angamabhiliyoni angama-29. Izwe le-BRICS okuthunyelwa kulona kakhulu imikhiqizo yaseNingizimu Afrika kusalokhu kuyi-China, kulandele i-India, Brazil kanye ne-Russia. Kubonakala isimo esifanayo futhi uma kuza odabeni lwemikhiqizo evela emazweni angaphandle engena kuleli, njengoba i-China isalokhu ingumthombo omkhulukazi wempahla yakwamanye amazwe engena eNingizimu Afrika. Nakuba iNingizimu Afrika iyizwe elicebe kakhulu ngezimbiwa, kusemqoka ukuba kusungulwe izinhlelo zokuqinisekisa ukulungiswa kwemikhiqizo yezimbiwa ngaphakathi kuleli lizwe ngenhloso yokusekela inqubomgomo yethu yokusungulwa kwezimboni kuleli.1.4.5. Ukwamukelwa kwesiMemezelo se-BRICS Esisemthethweni sase-Xiamen kanye noHlelo Lokusebenza kwagcizelela isisekelo esiqinile esenziwe yi-BRICS ekusungulweni kwezindlela eziphusile zokuletha ubambiswano olunohlonze futhi olubonakalayo.1.4.6. IKhabhinethi iyakuthokozela ukuhlonishwa kweNingizimu Afrika njengoba izothatha izintambo njengoSihlalo omusha we-BRICS futhi lokhu kuzoqinisa izinhloso zayo zokwakhela phezu kohlelo lwe-BRICS lokuqinisekisa ukuthuthuka nokuchuma kwamazwe abambisene ku-BRICS, njengoba ilungiselela ukusingatha iNgqungquthela ye-10 ye-BRICS ngowezi-2018.1.5. INingizimu Afrika ne-Russia basayina isivumelwano1.5.1. IKhabhinethi isamukela ngezandla ezimhlophe isivumelwano esisayinwe yiNingizimu Afrika ne-Russia ngenkathi kubanjwe iNgqungquthela ye-BRICS yesi-9, esizoletha utshalomali olungamadola aseMelika ayizigidi ezingama-400 oluzofakwa ekuthuthukisweni komkhakha kawoyela negesi yemvelo waseNingizimu Afrika.1.5.2. Inkampani kawoyela yaseNingizimu Afrika, i-PetroSA, kanye nenkampani yezwe lase-Russia ecinga futhi ithungathe izimbiwa emathunjini omhlaba, ebizwa ngokuthi yi-Rosgeo, sezenze isivumelwano sokuthungathwa kwezimbiwa kwisiqeshana somhlaba ongunombolo 9 no-11a oGwini  Oluseningizimu lwezwe laseNingizimu Afrika.1.5.3. Ukuthungathwa nokucingwa kwezimbiwa zikawoyela negesi yemvelo eNingizimu Afrika kuyinto esemqoka kakhulu ekuqinisekisweni kokutholakala kwamandla ezibaseli anele kuleli.1.5.4. Inkampani yase-Russia, i-Rosgeo, izokwenza umsebenzi wokuthungatha izimbiwa emathunjini omhlaba, iphinde futhi yenze nomsebenzi wokubhola nokumba imigodi ejulile okuzocingwa kuyona izimbiwa. Lo mklamo ungaholela ekutheni kumpontshwe futhi kukhishwe igesi yemvelo engamakhubhikhi-mitha ayizigidi ezine nsuku zonke futhi emva kwalokho ithunyelwe kwisikhungo esihluza imikhiqizo kawoyela negesi yemvelo se-PetroSA   esise-Mossel Bay, oGwini Oluseningizimu, lapho kuGuqulwa khona Igesi Yemvelo ibe Yisibaseli Esiwuketshezi. 1.6. Amazwe angaphandle okuthunyelwa kuwona impahla ekhiqizwe eNingizimu Afrika1.6.1. IKhabhinethi ihalalisela i-dti ngokuhola iqembu lezinkampani zaseNingizimu Afrika ezingama-20 eziyingxenye yombukiso wezi-2017 wase-Moscow Wamazwe Ngamazwe Wokudla, oqhubekayo njengamanje kuze kube ngumhla ziyi-15 kuMandulo 2017.1.6.2. Njengoba ukubamba iqhaza kwalezi zinkampani zakuleli ezivela emkhakheni wokulungiswa kwemikhiqizo yezolimo kugqugquzela futhi kukhangise imboni yaseNingizimu Afrika yokulungiswa kwemikhiqizo yezolimo, kuphinda kuqininise futhi kuqinisekise ukuba khona kwezinkampani zaseNingizimu Afrika ezihweba futhi zenza ibhizinisi kwelase-Russia.1.6.3. Ukubamba kwazo iqhaza kwenzeke ngosizo oluvela oHlelweni Lokugqugquzela Ukukhangiswa Nokuthunyelwa Kwezimpahla Zakuleli Emazweni Angaphandle kanye Nosizo Oluqondiswe Kubatshalizimali lwe-dti, okuwuhlelo olufaka isandla esikhulu ekufuneni amazwe angaphandle okuzothunyelwa kuwona impahla nezinsizakalo zakuleli futhi kusenjalo kuhehwe notshalomali olusha olungena ngqo kuleli.1.6.4. Uhwebo phakathi kweNingizimu Afrika ne-Russia lukhuphuke kakhulu lusuka kumarandi angabhiliyoni amahlanu ngowezi-2012 lwafinyelela cishe kumarandi angamabhiliyoni ayisishiyagalombili ngowezi-2016. Imikhiqizo yaseNingizimu Afrika ethunyelwa kakhulu emazweni angaphandle ibandakanya izithelo namantongomane, ugologo novinika, iwayini kanye nemishini esebenza ngogesi.1.7. Ukusetshenziswa kwezingane1.7.1 IKhabhinethi ikhathazekile ngezigameko zakamuva zokusetshenziswa kwezingane, lapho kutholakale izingane zisebenza emapulazini esifundazweni saseNyakatho Ntshonalanga kanye naseFreyistata. IKhabhinethi iyakugxeka lokhu kuxhashazwa nokusetshenziswa kwezingane ezintulayo, okuyinto engamukelekile neze.1.7.2 IKhabhinethi iyawancoma impela lawo malungu omphakathi abikele uMnyango Wezabasebenzi, futhi ngokuhlanganyela noMnyango Wezokuthuthukiswa Komphakathi, lo mnyango uthathe izinyathelo ngokushesha zokubhekana ngqo nalesi senzo esibi kangaka sokuxhashazwa kwezingane.1.7.3 IKhabhinethi iyakuthokozela ukuthi lezi zingane ezithintekile sezithathiwe zathunyelwa endaweni ephephile, futhi iyakuthokozela nokuthi uMnyango Wezokuthuthukiswa Komphakathi uzoqinisa imikhankaso yawo yokuqapha nokuhlola izizinda okusetshenzelwa kuzona futhi uzosebenzisana nezikhungo zokuqinisekisa ukuthotshelwa komthetho ukuze baboshwe futhi bajeziswe ngendlela efanelekile abenzi bobubi.1.7.4 Izingane zethu ziyingomuso lezwe. IKhabhinethi iyazigxeka zonke izinhlobo zokusetshenziswa kwezingane futhi iyabanxusa bonke abantu baseNingizimu Afrika ukuba bahlale beqaphile ngaso sonke isikhathi futhi babikele iziphathimandla ngalabo abephula imigomo nezimiso zoMthethosisekelo wezwe lethu.1.7.5 UMthetho Wezikole ZaseNingizimu Afrika we-1996 (uMthetho wama-84 we-1996) ngokuhlanganyela noMthetho Wezingane, wezi-2005 (uMthetho wama-38 wezi-2005) ubeka umyalelo ocacile wokuthi zonke izingane ezineminyaka yobudala ephakathi kweyisikhombisa neyi-15 ziphoqelekile ukuba zibe sesikoleni. Ngokuyalela komthetho, abazali nabalondolozi bezingane kumele baqinisekise ukuthi izingane ezineminyaka eshiwo ngenhla zibhalisiwe futhi ziyaya esikoleni nsuku zonke futhi uma bengakwenzi lokhu kungenzeka babhekane nomthelela ongemuhle wokwephula umthetho.1.8. Isomiso1.8.1. IKhabhinethi iyabonga kakhulu kulabo bantu baseNingizimu Afrika abasabelile ekhweleni lokongiwa kwamanzi.1.8.2. INingizimu Afrika iyizwe elingenawo kahle amanzi futhi izimo zesomiso ezilokhu ziqhubeke njalo ezindaweni ezithile zezwe ziyisikhumbuzo kubo bonke abantu bakuleli sokuba balisebenzise ngobuhlakani iconsi ngalinye lamanzi futhi bawasebenzise ngokuwonga.1.8.3. Nakuba imizamo yokonga amanzi ilekelela ekunciphiseni ingcindezi ekhona phezu kwemithombo yamanzi, isilinganiso esiphansi kunesejwayelekile sezimvula ezibikwe esifundazweni saseNtsholalanga Kapa naKwaZulu-Natali siwubufakazi bokuthi kusekuningi okumele kwenziwe ngenhloso yokonga amanzi.1.8.4. Ithimba LoNgqongqoshe Beminyango Ehlukahlukene Abajutshwe Umsebenzi Wokubhekana Nesomiso, liholwa nguMnyango Wokwengamela Ngokubambisana Nezindaba Zendabuko, liyaqhubeka nokuqapha izimo zesomiso kanye nokuhlinzeka ngosizo oludingekayo ngokusebenzisa iminyango efanelekile ukuze kuncishiswe umthelela omubi obangelwa  yilesi simo sesomiso.1.8.5. Uhulumeni usehlinzeke ngemali engamarandi ayizigidi ezingama-74 okuhloswe ngayo ukulekelela ezimweni ezinzima ezibangelwa yisomiso esilokhu siqhubeke njalo eNtshonalanga Kapa.1.8.6. UMnyango Wezamanzi Nokuthuthwa Kwendle nawo sewenze inqubekela phambili emalungiselelweni okuqaliswa koHlelo Lokukhuphula Umthamo Wamanzi Ngokudonsa Amanzi Omfula i-Berg River Ayofakwa Edamini i-Voelvlei. Irekhodi lesinqumo sokuHlolwa Komthelela Walokhu Kwimvelo kulindeleke ukuba lihlinzekwe ngaphambi kokuphela kwenyanga kaMandulo. UNgqongqoshe Wezamanzi Nokuthuthwa Kwendle, uNkz Nomvula Mokonyane, useyalele uphiko i-Trans-Caledon Tunnel Authority ukuba lwenze imizamo yokuthola izimali bese luqalisa lo mklamo. Lolu phiko seluqalile ukubonisana nabasebenzisi bamanzi abakhulu futhi khona maduze nje luzoxhumana noNgqongqoshe ukuze kuvunyelwane noNgqongqoshe Wezezimali mayelana nemikhawulo yokuboleka izimali ezizosetshenziswa kulo mklamo.1.8.7. IKhabinethi iyagcizelela ekhweleni eliqondiswe kubo bonke abantu baseNingizimu Afrika lokuba baqinisekise ukuthi ukongiwa kwamanzi kuba yingxenye yempilo yabo yansuku zonke.1.9. Eziphathelene nelase-Lesotho1.9.1. IKhabhinethi nayo njengoMongameli Zuma iyakugxeka ukubulawa okungenangqondo koMkhuzi Wombutho Wamasosha ase-Lesotho, uJenene Khoantle Motšomotšo.1.9.2. Siyinto engamukelekile nakancane lesi sigameko sakamuva sodlame. Futhi sekusemahlombe abantu nabaholi base-Lesotho ukuqinisekisa ukuthi lubuyiswa ngokushesha okukhulu uzinzo kanye nesimo esijwayelekile kuleliya lizwe. 1.9.3. Sisalokhu sinethemba lokuthi iThimba LoNgqongqoshe Abajutshwe Ukuba Bayobheka Isimo futhi Bathole Namaqiniso leNhlangano Yokuthuthukiswa Kwamazwe aseNingizimu ye-Afrika (i-SADC) lizokwazi ukulekelela i-Lesotho ukuba ihlonze izinhlelo nezindlela zokungenelela ezifanelekile. I-SADC ayikaguquki neze kwinjongo yayo yokuqinisa, ukuvikela kanye nokugcina intando yeningi labantu, ukuthula, ukuvikeleka kanye nozinzo esifundeni ngokusebenzisana nabaholi base-Lesotho.1.10. Eziphathelene nelase-Libya1.10.1. IKhabhinethi iyayamukela imiphumela yeKomidi Elisezingeni Eliphakeme Eliqondene ne-Libya leNhlangano Yamazwe ase-Afrika (i-AU) eyakhishwa emva koMhlangano Wabaholi Bemibuso Nohulumeni obubanjelwe e-Brazzaville, kwelase-Congo.1.10.2. UMongameli Zuma wabamba iqhaza eKomidini Elisezingeni Eliphakeme, elaxoxisana futhi labuyekeza imizamo yokuthola isixazululoesizoqhubeka unomphela kwingxabano nombango oqhubekayo kwelase-Libya.1.10.3. Njengelungu leKomidi Elisezingeni Eliphakeme Eliqondene ne-Libya, iNingizimu Afrika iyayeseka yonke imizamo ye-AU okuhloswe ngayo  ukuthola isixazululo ngokuthula enkingeni yase-Libya.1.10.4. IKhabhinethi iyagcizelela esitatimendeni sikaMongameli Zuma sokuthiiNingizimu Afrika izimisele emizamweni yokuVuselela Kabusha Nokuthuthukisa Izwe lase-Libya Emva Kwenxushunxushu Elibhekene Nayo futhi izimisele nokwabelana ne-Libya ngezifundo ezafundwa yileli lizwe eziphathelene nokubuyisana, ukwakhiwa komthethosisekelo kanye nokuguqulwa koMbuso ngokusebenzisa intando yeningi labantu.1.10.5. IKhabhinethi iyakugcizelela futhi nokubaluleka kokubonisana kwamazwe omhlaba nokulekelela kwawo i-Libya ngendlela ehambelanayo.1.11. INgqungquthela Yamazwe Abambe Iqhaza (i-CoP13)1.11.1. IKhabhinethi iyakwamukela ukuthi iNingizimu Afrika, njengelizwe elisayine iSivumelwano SeNhlangano Yezizwe (i-UN) Sokulwisana Nokuguquka Kwezindawo Zibe Wugwadule, ibambe iqhaza kwiSigcawu se-13 se-COP13 esiqhubekayo njengamanje e-Ordos, kwelase-China kusukela mhla ziyisi-6 kuze kube ngumhla ziyi-16 kuMandulo 2017.1.11.2. Kulindeleke ukuba le ngqungquthela iphothule futhi yamukele uhlaka olukhethekile olusha lowezi 2018-2030 ngaphansi kwesiqubulo esithi “Sisebenzela Umhlaba Osesimweni Esihle Ukuze Kuhlomule Izizukulwane Ezikhona Njengamanje kanye Nezangomuso”. INingizimu Afrika izosebenzela ukuqinisekisa ukuthi izinqubomgomo ziyaguqulwa zibe yizinyathelo eziphathekayo futhi ezibonakalayo.1.11.3. INingizimu Afrika izosebenzisana nawo wonke amazwe ase-Afrika, iphakamise futhi igcizelele imibono yayo kanye neyelizwekazi. Ingxenye yale ngqungquthela Esesigabeni Esiphakeme izocubungula futhi ihlinzeke ngomhlahlandlela wokuxazulula izinselelo eziphathelene nezinkinga eziqubukayo zokuguquka komhlaba ube wugwadule, ukucekeleka phansi komhlaba kanye nesomiso.1.11.4. IKhabhinethi iyabanxusa bonke abantu baseNingizimu Afrika ukuba bavikele futhi banakekele imvelo ukuze yongelwe izizukulwane zangomuso.1.12. Abanikazi nabaqhubi bomsebenzi wokuthutha umphakathi1.12.1. IKhabhinethi iyazigxeka izenzo zodlame, ukushiswa kwamatekisi kanye nezigameko zokwesabisa phakathi kwaBanikazi Bamatekisi Azimele Asebenzisa Umshini Wemitha Obala Ibanga Elihanjiwe (ama-Meter Taxi Operators) kanye Nabanikazi Bamatekisi Abizwa Ngokusebenzisa Uhlelokusebenza Lukamakhalekhukhwini (i-E- Hailing) ezenzeke e-Sandton, eGoli.1.12.2. IKhabinethi inxusa izikhungo zokuqinisekisa ukuthotshelwa komthetho ukuba zibhekane ngqo nabaphehli bodlame nokwesabisa, kepha-ke kumele lokhu zikwenze ngaphakathi kwemigomo yokusebenza koMthethosisekelo.1.12.3. Lezi zigameko ziphazamisa imizamo eqinile eseyenziwe yileli lizwe ukwakha isimo lapho abantu behweba ngokukhululeka futhi ngaphansi kokuncintisana okuhle, ngaphandle kokwesatshiswa nokwenzelela.1.13. Amakhansela1.13.1.1. IKhabhinethi iyakugxeka ukuhlaselwa nokubulawa kwamakhansela kwezinye zezifundazwe zakuleli futhi idlulisa ukudabuka kwayo kanye namazwi enduduzo emindenini nakubangani balawo makhansela abulewe. Lokhu kuphambene kakhulu nenkambiso namagugu-mgomo oMthethosisekelo, futhi kudicilela phansi isithunzi sombuso wentando yeningi labantu othuthukisayo, nelungelo labantu lokukhetha abameleli babo njengomphakathi.1.13.2. Kusukela ekuqaleni konyaka, sekubulawe amakhansela amaningana esifundazweni saKwaZulu-Natali futhi kamuva nje kubikwe ukuthi naseMpumalanga Kapa kukhona amakhansela asebulewe.1.13.3. Lolu dlame seluthathe izimpilo zabantu abasha abebeyizishoshovu ezilwela umphakathi, kubandakanya noNobhala-Jikelele waphambilini woPhiko Lwentsha LukaKhongolose (i-ANCYL), uSindiso Magaqa, obengumuntu omusha onesibindi kakhulu, futhi obesazodlala indima enkulu ekwakheni iNingizimu Afrika echumile futhi ephumelelayo.1.13.4. Siyawanxusa amaqembu ezepolitiki ukuba agqugquzele ukuthi kube khona ukubekezelelana phakathi kwamalungu awo futhi sinxusa nemiphakathi ukuba iwusekele uMbutho Wamaphoyisa aseNingizimu Afrika (i-SAPS) ophenyweni lwawo.1.14. Inyanga Yamagugu1.14.1. IKhabhinethi iyabakhuthaza bonke abantu baseNingizimu Afrika ukuba baqhubeke nokugubha iNyanga Yamagugu ngaphansi kwesiqubulo esithi: “Unyaka ka-Oliver Reginald Tambo:  Sigubha Amagugu Enkululeko Yethu”.1.14.2. Imigubho yale nyanga yenzeka ngesikhathi esifanayo nomgubho wokuhlangana kweminyaka eyikhulu kwazalwa u-OR Tambo, isishoshovu esabe silithanda kakhulu izwekazi lase-Afrika, esabonisa ukuzimisela nokuzinikela okukhulu ekusebenzeleni abantu baseNingizimu Afrika, izwekazi lase-Afrika kanye nomhlaba wonkana. Siqophe futhi neminyaka engama-40 kwashona u-Steve Bantu Biko, owabulawa ngesihluku esikhulu ngumbuso wobandlululo.1.14.3. UNgqongqoshe Wezobuciko Namasiko, uMnu Nathi Mthethwa, uselukhiphile uhlelo oluzolandelwa emigubhweni yale nyanga.2. Izinqumo zeKhabhinethi2.1. IKhabhinethi ihlinzekwe ngolwazi oluphathelene nemibiko yenqubekela phambili yokusebenza ngekota yokuqala yowezi-2017/18 mayelana nokufezekiswa kwemiphumela ebekwe eqhulwini esikhathini esiphakathi kukaMbasa noNhlangulana 2017.2.2. Uhulumeni uyaqhubeka nokwenza inqubekela phambili enhle kakhulu ekufezekisweni kwemiphumela eyi-14 ebekwe eqhulwini, esuselwa oHlakeni Lokusebenza Lwesikhathi Esimaphakathi (i-MTSF) sowezi 2014-2019, okwenza ukuba uhulumeni asondele kakhudlwana ekufezekisweni kweNhloso-mbono yowezi-2030 eshiwo ku-NDP.2.3. IKhabhinethi ithulelwe futhi umbiko ngaleyo mikhakha ehlangabezane nokubambezeleka futhi ihlinzekwe nangolwazi oluphathelene nezinyathelo ezidingekayo ukusheshisa ukufezekiswa kwemiphumela.Ngeviki elisukela mhla ziyisi-6 kuze kube ngumhla ziyi-15 kuMfumfu 2017, kuzobanjwa izithangamu zabezindaba eziqhutshwa ngaMaqoqwana Ongqongqoshe Beminyango Ehlukahlukene. Uhlelo lokubanjwa kwale zithangamu luzofakwa imininingwane emisha ngokuqhubekayo bese luboniswa ku-www.gov.za.2.4. IKhabhinethi isigunyazile isiphakamiso sokuba iNingizimu Afrika isingathe uMbukiso Wokuxhumana Ngezingcingo Emhlabeni Wenhlangano Yamazwe Ngamazwe Yezokuxhumana Ngezingcingo (i-ITU) ngoMandulo 2018. Lona ngumbukiso obanjwa minyaka yonke futhi uyisithangamu sokuba abaholi bohulumeni nabezimboni bafakane imilomo ngezinselelo, ubambiswano kanye nezixazululo, futhi bahlonze namathuba okutshalwa kwezimali kanye nezindlela eziphuma phambili zokuthuthukiswa kwenhlalo-mnotho ngokusebenzisa ubuChwepheshe Bolwazi Nokuxhumana (ama-ICT).Kuzobe kungokokuqala ngqa ukuba lo mcimbi ubanjelwe kwizwekazi lase-Afrika. Ngenkathi kubanjwe lo mcimbi, imboni yeze-ICT yaseNingizimu Afrika izohlinzekwa ngethuba lokubonisa imikhiqizo yayo ehlukahlukene. Umkhakha wezokuvakasha waleli lizwe nawo uzohlomula kakhulu ngesikhathi kubanjwe lo mcimbi.3. Imicimbi ezayo3.1. UMongameli Zuma uzohola izithunywa zeNingizimu Afrika ezizokwethamela iSigcawu Esijwayelekile sama-72 Sesigungu Sikawonkewonke seNhlangano Yezizwe (i-UN) esizobanjwa ngaphansi kwesiqubulo esithi “Sigxila Kubantu: Silwela Ukuthula Nempilo Ekahle Kubo Bonke Abantu Emhlabeni Osimeme”, edolobheni lase-New York, e-United States of America. Ngenkathi ibambe iqhaza kulesi Sigcawu sama-72, iNingizimu Afrika izoqhubeka nokusebenzela ukulethwa kwezinguquko kwi-UN.3.2. UMongameli Jacob Zuma njengosihlalo we-SADC, uzobiza iNgqungquthela Ekhethekile ye-Double Troika yeziNhloko Zemibuso Nohulumeni ezobanjwa mhla ziyi-15 kuMandulo 2017 ePitoli. Le Ngqungquthela Ekhethekile ye-Double Troika iwumphumela wezigameko zakamuva eziphathelene nesimo sezepolitiki nokuvikeleka ezenzeke kwelase-Lesotho.3.3 Ithimba laseNingizimu Afrika lezithunywa ezisesigabeni esiphakeme lizokwenza isethulo salo sokuqala sokusingatha uMqhudelwano Wamazwe Ngamazwe Webhola Lombhoxo wezi-2023 edolobheni lase-London mhla zingama-25 kuMandulo 2017. INingizimu Afrika inomlando omuhle futhi owaziwa emhlabeni jikelele wokusingatha imicimbi enjengalona. IKhabhinethi ithanda ukugcizelela ukuthi isisekela ngokuphelele lesi Siphakamiso Sokusingatha Indebe Yomhlaba Yebhola Lombhoxo futhi iyabanxusa abantu baseNingizimu Afrika ukuba nabo basisekele lesi Siphakamiso ngoba sizodlala indima enkulu ekuqiniseni ubumbano lomphakathi kanye nokwakha isizwe futhi lokhu kuzolekelela kakhulu ekuthuthukisweni kwezemidlalo kuleli.4. Imiyalezo4.1. IKhabhinethi ifisela izakhamuzi zase-Germany impumelelo njengoba zilungiselela ukubamba iqhaza okhethweni lwezwe oluzobanjwa mhla zingama-24 kuMandulo 2017 lapho zizoqoka khona amalungu ephalamende lakhona, i-Bundestag yehlandla le-19, yona-ke ezobe isikhetha uMongameli ozokwakha uhulumeni omusha. Izwe lase-Germany yizwe eliqavile elitshala izimali eNingizimu Afrika, futhi elikuthokozelayo ukuqhubeka nobudlelwano, ukusebenzisana kanye nobambiswano oluhle phakathi kwayo neNingizimu Afrika.4.2. IKhabhinethi ithanda ukuzwakalisa amazwi okuzwelana kwayo nabantu besifunda sase-Caribbean kanjalo nasezingxenyeni ezithile zase-Cuba kanye nase-United States kulandela umonakalo omkhulu odalwe yisiphepho esinamandla i-Hurricane Irma. IKhabhinethi idlulisa amazwi enduduzo kwizihlobo zalabo abalahlekelwe yizimpilo zabo kanye nempahla yabo kule nhlekelele.4.3. IKhabhinethi nayo, njengesizwe, ihalalisela u-Kevin Anderson ngokufinyelela kowamanqamu emqhudelwaneni webhola lomphebezo i-US Open. Ungumdlali wokuqala ukufinyelela esigabeni sowamanqamu emqhudelwaneni omkhulu webhola lomphebezo kusukela ngowe-1994. Asithandabuzi nakancane ukuthi uzoqhubeka nokwakhela phezu kwale mpumelelo emangalisayo ayizuzile futhi ngalokho afake ugqozi nofuqufuqu kubantu abasha baseNingizimu Afrika abanamakhono kwezemidlalo.4.4. IKhabhinethi ithanda ukuhalalisela u-Trevor Noah ngokunqoba kwakhe iNdondo ye-Emmy emkhakheni wochungechunge oludle umhlanganiso emidlalweni emifushane ehlukahlukene, ngomdlalo wakhe okhethekile we-YouTube, osihloko sithi, The Daily Show: Between the Scenes.Imibuzo:Nkz Phumla Williams – iBamba LoMqondisi-Jikelele (GCIS)Umakhalekhukhwini: 083 501 0139"
Isitatimende somhlangano weKhabhinethi wangomhla zingama-27 kuMandulo 2017,29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/zu/speeches/statement-cabinet-meeting-27-september-2017-29-sep-2017-0000,"IKhabhinethi yabamba umhlangano wayo ngoLwesithathu mhla zingama-27 kuMandulo 2017 e-Union Buildings, ePitoli.A. Izindaba Ezisematheni1. Isigungu-Jikelele seNhlangano Yezizwe (i-UNGA)1.1. IKhabinethi iyishayele ihlombe inkulumo kaMongameli Jacob Zuma ayethula eMhlanganweni Ojwayelekile wama-72 we-UNGA e-New York, kwelase-USA mhla ziyi-12 kuMandulo 2017, ngaphansi kwesiqubulo esithi “Sigxila Kubantu: Silwela Ukuthula Nempilo Enhle Kubantu Bonke Emhlabeni Osimeme”.1.2. Izingxoxo zabe zigxile, phakathi kokunye, kwiziNjongo Zentuthuko Esimeme (ama-SDG); ukuguquguquka kwesimo sezulu; izindaba eziphathelene nokuthula nokuvikeleka kanye nezinguquko kuNhlangano Yezizwe, ikakhulukazi izinguquko eMkhandlwini Wezokuvikela Wenhlangano Yezizwe.1.3.UMongameli Zuma wasayina futhi neSivumelwano Sokuvinjelwa Kwezikhali Zenuzi, okuyisenzo esibonisa ukuzibophezela okuqhubekayo kweNingizimu Afrika ekuqinisekiseni ukuqedwa ngokuphelele kobungozi bezikhali zenuzi emhlabeni futhi kuqinisekiswe nokuthi ubuchwepheshe benuzi busetshenziselwa ukufeza izinjongo zoxolo kuphela.1.4. UMongameli Zuma wasingatha futhi nomcimbi wesidlo sakusihlwa wokugubha iminyaka eyikhulu kwazalwa uMongameli waphambilini we-African National Congress, uMnu Oliver Reginald Tambo.2. INyanga Yamagugu2.1. IKhabhinethi ibonga kubo bonke abantu baseNingizimu Afrika ababamba iqhaza emigubhweni yeNyanga Yamagugu, ngoMandulo, futhi igcizelela emyalezweni kaMongameli Zuma awethula ngoSuku Lwamagugu wokuthi bonke abantu bakuleli kumele bazabalazele ukuletha ubumbano olukhudlwana kuleli lizwe lethu elinabantu abahlukahlukene futhi abaphuma ezinhlakeni ezihlukahlukene.2.2. Njengoba leli lizwe seliphothula imigubho yeNyanga Yamagugu ngaphansi kwesiqubulo esithi: “Unyaka ka-Oliver Reginald Tambo:  Sigubha Amagugu Enkululeko Yethu”, abantu baseNingizimu Afrika bayakhuthazwa ukuba bakhele phezu kwezimompilo ezisekelwa kakhulu wuMthethosisekelo wezwe futhi baqinise nemizamo yokwakha isizwe esingenabo ububha, esingenabo abantu abangenamakhaya futhi esingenayo inkinga yokungalingani kwabantu.2.3. Ekugqugquzeleni umoya wokubungaza amagugu ezwe, iKhabhinethi isishayela ihlombe isivumelwano esisayinwe yiNingizimu Afrika ne-Tanzania, okuhloswe ngaso ukulondoloza umlando womzabalazo wenkululeko.2.4. INhlangano Yezizwe ikugunyazile ukuqaliswa koMklamo Womgubho Womgwaqo Obheke Kuzimele-geqe kwelase-Afrika. Lo mklamo wumgubho womoya wobumbano nobambiswano phakathi kwezinhlangano zase-Afrika ezazilwela inkululeko futhi uzoholela ekwakhiweni kwesigcina-magugu, umtapo wolwazi kanye nesigcina-mlando.3. Usuku Lwezokuvakasha Emhlabeni3.1. INingizimu Afrika, ngaphansi kobuholi bukaNgqongqoshe Wezokuvakasha, uNkz. Tokozile Xasa, yabamba iqhaza emgubhweni woSuku Lwezokuvakasha Emhlabeni, mhla zingama-27 kuMandulo 2017, futhi yabamba iqhaza nasemigubhweni yeNyanga Yezokuvakasha, ngaphansi kwesiqubulo esithi: “Ezokuvakasha Ezisimeme – Ziyithuluzi Lokuletha Intuthuko”. Lokhu kuhlinzeka ngethuba lokweseka ukulethwa kwezinguquko kwinqubomgomo, nokuguqula izindlela zokwenza ibhizinisi futhi kuguqulwe nendlela amakhasimende ezokuvakasha enza ngayo izinto, ukuze kulethwe ukusimama okukhudlwana impela emkhakheni wezokuvakasha, okuyinto engafaka isandla esikhulu ekufezweni kweziNjongo Zentuthuko Esimeme. NgoSuku Lwezokuvakasha Emhlabeni amazwe ahlukahlukene, futhi okungamazwe alandela amasikompilo ahlukahlukene, abungaza ezokuvakasha ngezindlela ezihlukahlukene eziqondene nesifunda ngasinye, ezinjengokuhlinzekwa kwezaphulelo emalini yokungena ezikhungweni zamagugu ezithile ukuze kukhuliswe isibalo sabantu abathola ithuba lokuvakashela lezi zikhungo futhi/noma abantu bahlinzekwa ngethuba lokungena mahhala eziqiwini nasemapaki, futhi kwabanjwa nemicimbi ehlukahlukene yokubandakanywa kwababambiqhaza.3.2. INingizimu Afrika isibonise impumelelo enkulu ekugqugquzeleni ezokuvakasha ngokusebenzisa izikhungo zayo ezihlukahlukene eziheha abavakashi, njengamapaki neziqiwi zakuleli, namabhishi ayo aklonyeliswe ngendondo yamabhishi ahlanzeke kakhulu kanye nezizinda zamagugu ezigunyazwe yizinhlangano zomhlaba. Njengoba umkhakha wezokuvakasha uqasha abasebenzi abaningi kangaka, lokho kuthathwa njengesikhali esikhulu sokulwisana nenkinga yokuntuleka kwamathuba omsebenzi kuleli. Njengezwe elithandwa kakhulu ngabavakashi, maningi amathuba okuba iNingizimu Afrika ikhulise imikhakha yayo ehlukahlukene yezokuvakasha, okuyinto ezowusimamisa kakhulu umnotho wakuleli ngokusebenzisa imikhakha yezokuvakasha enjengomkhakha wokuvakashelwa kwezindawo zasemakhaya, umkhakha wokuvakashela kuleli kwabantu  bakwamanye amazwe bezothola usizo lokwelashwa, umkhakha wezokuvakasha ophathelene nezolimo kanye nomkhakha wezokuvakasha ophathelene namasiko.4. Isivumelwano sentengo yemishanguzo yokudambisa ingculazi4.1. IKhabhinethi isishayela ihlombe isivumelwano esiyingqophamlando sentengo yemishanguzo yokudambisa isandulelangculazi esenziwe nguNgqongqoshe Wezempilo, uDkt. Aaron Motsoaledi, ngokubambisana nezinhlangano zamazwe ngamazwe ezihlukahlukene, okuhloswe ngaso ukusheshisa ukutholakala kohlelo lokudambisa isandulelangculazi ngephilisi elilodwa elishibhile futhi eliphuzwa kanye kuphela ngosuku.4.2. Kulinganiselwa ekutheni ukuncishiswa kwentengo yemishanguzo kuzokongela leli lizwe imali engafinyelela ku-R11.7 wamabhiliyoni kule minyaka eyisithupha ezayo. Lokhu kuzokwenza ukuba iNingizimu Afrika ikwazi ukufaka iziguli ezengeziwe ohlelweni lokwelashwa ngemishanguzo.4.3. Isivumelwano sentengo yemishanguzo sizokwenza ukuba umshanguzo i-Dolutegravir, onconywa kakhulu yiNhlangano Yezempilo Emhlabeni, utholakale ngentengo ephansi kulawo mazwe aneminotho esafufusa kanye neminotho emaphakathi ngobukhulu.4.4. Njengoba sekusayinwe lesi sivumelwano, uMnyango Wezempilo uhlose ukwethula iphilisi elilodwa futhi eliphuzwa kanye ngosuku eliyinhlanganisela yemishanguzo emithathu, i-Tenofovir, i-Lamivudine kanye ne-Dolutegravir ngoMbasa wezi-2018.4.5. IKhabhinethi inxusa labo bantu baseNingizimu Afrika abaya ocansini, ikakhulukazi intsha, ukuba baqhubeke nokunakekela izimpilo zabo ngokuqikelela ukuthi bayazisebenzisa izindlela zokuzivikela esifweni sengculazi, ngokuthi bazithibe bangayi ocansini, noma babe nomlingani oyedwa kuphela futhi bathembeke kuyena, basebenzise ikhondomu ngaso sonke isikhathi futhi bakwenze kube yinto eyinjwayelo ukuhlolelwa isandulelangculazi.5. Ezempilo5.1. IKhabhinethi ikushayela ihlombe ukuvulwa kophiko olusha lwesibhedlela i-Cecilia Makiwane eMdantsane, edolobheni lase-East London. Leli yigxathu eliyingqophamlando eliphokophele ekuqalisweni koMshwalense Kazwelonke Wezempilo ozoholela ekuhlinzekweni kosizo lwezempilo olusezingeni eliphezulu, ikakhulukazi emiphakathini ehlwempu.5.2. Lesi sibhedlela sikanokusho esisezingeni lomhlaba siwumklamo wokutshalwa kwezimali okuhloswe ngawo ukufeza inhloso-mbono yoHlelo Lokuthuthukiswa Kwezwe (i-NDP) kanye neziNjongo Zentuthuko Esimeme zeNhlangano Yezizwe ezibandakanya ukuqinisekisa ukuthi bonke abantu emhlabeni bathola usizo lwezempilo olusezingeni elifanele.5.3. Lesi sibhedlela, esinemibhede angama-526, sisekelwe wuhlelo oludidiyelwe okuhloswe ngalo ukukhulisa izinga lokuhlinzekwa kosizo lwezempilo. Lolu hlelo lusebenzisa izindlela zobuchwepheshe zesimanjemanje ukunciphisa isikhathi esichithwa yiziguli ngenkathi zisalindile emgqeni, nokwenza ngcono ukuhlonzwa kwezifo kanye nokuqinisekisa ukuthi iziguli zihlinzekwa ngosizo lwezempilo ngokushesha.5.4. Lolu tshalo-mali lwengqalasizinda oludle ibhiliyoni lamarandi luzosekela ukuthuthukiswa komnotho wasemalokishini. Njengoba sivuselela ingqalasizinda yezempilo, sikhulisa namathuba okuba imiphakathi yendawo yenze ngcono izimpilo zayo ngokuthi kuvulwe amathuba omsebenzi futhi kuhlinzekwe ngamathuba okuba abantu bakwazi ukusungula amabhizinisi ezindaweni abahlala kuzo.6. INyanga Yezokuthuthukiswa Komphakathi6.1. IKhabhinethi inxusa abantu baseNingizimu Afrika ukuba baqhubeke nokulekelela ekuhlinzekweni kosizo kubantu abahlwempu, njengoba kungasensuku zatshwala kufike iNyanga Yokuthuthukiswa Komphakathi ngoMfumfu.6.2. Umgubho weNyanga Yokuthuthukiswa Komphakathi ubanjwa minyaka yonke ngenhloso yokukhumbula amagxathu amakhulu asethathwe yileli lizwe ekuhlinzekweni kwezibonelelo zompakathi kubantu abahlwempu futhi abadinga ukubhekelelwa kakhulu eNingizimu Afrika.6.3. UMongameli Zuma uzokwethula ngokusemthethweni isikhumbuzo seNyanga Yokuthuthukiswa Komphakathi ngoLwesihlanu, mhla zingama-29 kuMandulo 2017.6.4. IKhabhinethi ithanda ukufisela bonke abantu asebekhulile bakuleli uSuku Lwabantu Asebekhulile olumnandi, njengoba lolu suku luzogujwa mhla lu-1 kuMfumfu 2017.6.5. Abantu baseNingizimu Afrika bayakhuthazwa ukuba basebenzise inyanga kaMfumfu ukuhlonipha nokukhumbula indima eyadlalwa ngabantu abadala kanye nokuzinikela kwabo okukhulu emzabalazweni wenkululeko yezwe lethu. Kungumsebenzi wabo bonke abantu bakuleli, hhayi uhulumeni nje kuphela, ukunikeza abantu abadala kanye nalabo abahluphekayo ukunakekelwa okuthe xaxa.6.6. Uhlelo lwezibonelelo zikahulumeni ezihlinzekwa nguhulumeni waseNingizimu Afrika lwakhelwe phezu kwenkolelo eqinile yokuthi izibonelelo zikahulumeni ziyilungelo lesintu eliyisisekelo futhi zisemqoka kakhulu ekubuyisweni kwesithunzi sezakhamuzi zakuleli. Izibonelelomali zikahulumeni zihlinzeka ngosizo lwezimali emakhaya ayizigidi ngezigidi futhi, ngokusebenzisana nohulumeni, ziyabalekelela abantu abantulayo ukuba benze ngcono izimo abaphila ngaphansi kwazo ngesithunzi.7. Amalungiselelo okuhlolwa kwabafundi7.1. IKhabhinethi ifisela abafundi okuhle kodwa, ikakhulukazi labo abenza iBanga le-12, njengoba belungiselela ukuhlolwa kwabo kokuphela konyaka.7.2. Ahamba kahle kakhulu amalungiselelo oMnyango Wezemfundo Eyisisekelo (i-DBE) okuhlolwa kukamatikuletsheni okuzoqalwa mhla ziyi-16 kuMfumfu 2017, lapho abafundi ababhalisiwe abangaphezu kwezi-798 000 bezobhala khona izivivinyo zabo zokuphela konyaka.7.3. I-DBE ihlinzeka ngokwesekwa okwengeziwe kubafundi bakamatikuletsheni njengoba beqhubeka nokufunda nokuzilungiselela ezikoleni zabo ntambama emva kokuphuma kwesikole, nangezimpelasonto nangamaholidi ezikole.7.4. IKhabhinethi iyabanxusa abazali kanye nabalondolozi bezingane ukuba bahlinzeke abafundi ngakho konke ukwesekwa abakudingayo njengoba belungiselela ukuhlolwa kwabo.8. IViki lama-Thusong Service Centre Elibanjwa Njalo Ngonyaka8.1. Uhulumeni uliphothule ngempumelelo Iviki lama-Thusong Service Centre elibanjwa njalo ngonyaka, ebelibanjwe kusukela mhla ziyi-18 kuya kumhla zingama-22 kuMandulo 2017 ngaphansi kwesiqubulo esithi: “Unyaka ka-OR Tambo – Sithuthukisa Amabhizinisi Asafufusa ezikhungweni ezingama-Thusong Service Centre”.8.2. Lokhu kuyingxenye yeNyanga Yophiko Lwezemisebenzi Kahulumeni futhi kwagqugquzela uhlelo lwe-Thusong ngokubonisa uhlelo oludidiyelwe lokuhlinzeka ngezinsizakalo ezingomahambanendlwana futhi kwaboniswa nendlela olusebenza ngayo lolu hlelo ekubhekeleleni izidingo zezakhamuzi zakuleli. Ama-Thusong Services Centre aletha izinsizakalo ezihlukahlukene zikahulumeni kanye nolwazi eduze kwamakhaya abantu bakuleli.8.3. Lolu hlelo lufinyelela kubantu abalinganiselwa ezigidini eziyisithupha abahlomulayo njalo ngonyaka ngaphansi koHlelo Oludidiyelwe Oluhlinzeka Ngezinsizakalo Ezingomahambanendlwana, neViki lama-Thusong Service Centre Elibanjwa Njalo Ngonyaka kanye nezinye izinhlelo zoPhiko Lukahulumeni Lwezokuxhumana Nokuhlinzeka Ngolwazi (i-GCIS).8.4. Ngokusebenzisa lolu hlelo, uhulumeni uyaqhubeka nokulungisa isimo sokungahlinzekwa kwezinsizakalo zomphakathi ngendlela elinganayo esiwumphumela wezinqubo zesikhathi esedlule, futhi uhulumeni wenza lokhu ngokuletha izinsizakalo ezisezingeni eliphezulu eduze kwezindawo lapho kuhlala khona abantu ababencishwe amathuba okubamba iqhaza ngokuphelele ezinhlelweni zokuthuthukiswa kwenhlalo-mnotho yabantu.8.5. Futhi ama-Thusong Service Centre ahlomisa imiphakathi ngokuqeqeshwa ngamakhono abawadingayo ukuze bakwazi ukwenza ngcono izimpilo zabo, ngokusebenzisa ubambiswano olukhona njengamanje phakathi kukahulumeni, amabhizinisi kahulumeni kanye nabomkhakha ozimele.8.6. IKhabhinethi iyagcizelela ekhweleni lokunxuswa kwemiphakathi ukuba iqhubeke nokusebenzisa ama-Thusong Service Centre ukufinyelela ezinsizakalweni  ezihlinzekwa yizimpiko ezihlukahlukene zikahulumeni, njengoMnyango Wezasekhaya, Owezabasebenzi, Owezobulungiswa, uPhiko Lwezibonelelo Zikahulumeni lwaseNingizimu Afrika kanye nesiKhwama Sezingozi Zomgwaqo.9. Ezase-Myanmar9.1. IKhabhinethi ikhathazekile ngempicabadala yesimo senhlalo esingesihle neze esibhekene nabantu abawuhlanga lwama-Rohingya asebebalekile bashiya amakhaya abo kwelase-Myanmar.9.2. INingizimu Afrika iyasisekela isitatimende sikaNobhala-Jikelele weNhlangano Yezizwe uMnu. António Guterres, ogcizelele isibopho sikahulumeni wase-Myanmar sokuvikela yonke imiphakathi ekhahlamezekile, futhi uphinde wacela ukuba izinhlangano ezisiza abantu zivunyelwe ukuba zifinyelele futhi zihlinzeke ngosizo kuleyo miphakathi edinga usizo nokuvikeleka.9.3. IKhabhinethi inxusa wonke amaqembu ukuba ayeke ukuzibandakanya ezenzweni zodlame ukuze kunqandwe usizi nokuhlupheka kwabantu okuqhubekayo njengamanje futhi iyanxusa ukuba sixazululwe ngokushesha isimo esingesihle neze esiqhubekayo njengamanje esifundazweni sase-Rakhine, ngokulandela izimiso nemigomo ebekwe ngumthetho.10. Ezase-Angola10.1. IKhabhinethi nayo, njengoMongameli Zuma, ihalalisela izwe lase-Angola ngokubamba ukhetho olube yimpumelelo. UMongameli Zuma ubewuthamele umcimbi wokugcotshwa kukaMongameli João Manuel Gonçalves Lourenço obubanjelwe e-Luanda ngoLwesibili mhla zingama-26 kuMandulo 2017.10.2. INingizimu Afrika ne-Angola ngamazwe anomlando ofanayo wokulwiswana nengcindezelo yokubuswa ngabezizwe kanye nobandlululo. Kusukela ngowe-1994, lawa mazwe amabili alokhu eqhubeke njalo nokukhulisa nokwelula ubambiswano oluqinile olukhona phakathi kwawo.10.3. I-Angola ngelinye lamazwe ahwebelana neNingizimu Afrika kakhulu ezwekazini lase-Afrika futhi iyaqhubeka nokukhulisa nokwelula ubudlelwano bayo neNingizimu Afrika.11. Ukuhlaselwa kwezivakashi zase-Netherlands11.1. IKhabhinethi iyasigxeka isigameko sakamuva sokuqolwa kwezivakashi zase-Netherlands ezilandelwe yilezi zigebengu ngenkathi ziphuma esikhumulweni sezindiza i-OR Tambo International Airport. Bonke abantu baseNingizimu Afrika kumele bakugxeke kakhulu ubugebengu obunjengalobu ngoba bubeka engcupheni umkhakha wethu wezokuvakasha okhula ngesivinini esikhulu. IKhabinethi iphinde yanxusa uMbutho Wamaphoyisa aseNingizimu Afrika ukuba wenze konke okusemandleni awo ukubopha abenzi balesi senzo sobugebengu esibi kangaka.  11.2. IKhabhinethi iyawunxusa umphakathi ukuba ubikele amaphoyisa uma uhlangabezana nanoma yiluphi ulwazi olungawalekelela ophenyweni lwawo futhi inxusa ukuba kuqinisekiswe ukuthi bagixabezwa ngezijeziso eziqinile labo abayotholwa benecala lalokhu.12. Ukwethulwa kwebhukwana lomthetho wendabuko wesizwe sa-Bakoena Ba Mopeli12.1. IKhabhinethi ikushayela ihlombe ukwethulwa kwebhukwana loMthetho Wendabuko isihloko salo esithi: Bakoena Ba Mopeli Customary Law of Succession and Genealogy, njengoba lokhu kuyimpumelelo eyingqophamlando kwezobuholi bendabuko eNingizimu Afrika.12.2. UNgqongqoshe Wezokwengamela Ngokubambisana Nezendabuko, uMnu. Des van Rooyen, kanye neNgonyama u-Letsie III, iNhloko Yombuso wase-Lesotho, bebewuthamele lo mcimbi obubanjwe mhla zingama-25 kuMandulo 2017.12.3. UMnyango Wezokwengamela Ngokubambisana Nezendabuko waqala ukubhala umlando wamaKhosi NeziNdlovukazi eziyi-13 kusukela ngowezi-2011. Leli bhukwana lizolekelela abantu ukuba bawuqonde kahle umlando wesizwe sa-Bakoena Ba Mopeli kanye nokulandelana kwamakhosi aso ukuze kugcinwe umlando waleli lizwe.B. Izinqumo ZeKhabinethi1.  Isivumelwano seNhlangano Yokuthuthukiswa Komphakathi waseNingizimu ne-Afrika (i-SADC)1.1. IKhabhinethi ikugunyazile ukwamukelwa yiPhalamende ngokusemthethweni kweSivumelwano se-SADC sokuPhathwa Kwemvelo Ukuze Kulethwe Intuthuko Esimeme. Injongo yalesi sivumelwano wukugqugquzela ukusetshenziswa ngendlela esimeme kanye nokuphathwa kahle kwemvelo egxamalazele imingcele yamazwe e-SADC ahlukahlukene, okuyinto ezoba wusizo kakhulu emazweni e-SADC.1.2. INingizimu Afrika, njengoSihlalo we-SADC kusukela ngoNcwaba 2017 kuze kube nguNcwaba 2018, izibophezele ekuqiniseni imizamo yokonga nokuvikela imithombo yemvelo egxamalazele imingcele yamazwe esifunda se-SADC kanye nokugqugquzela intuthuko esimeme kulesi sifunda.1.3. Lokhu kuyahambelana nohlelo lwe-NDP, olubeka eqhulwini ukuqiniswa kokudidiyelwa kwesifunda se-SADC nokuqinisekisa ukusimama kwemvelo nokuletha uguquko ngendlela efanele futhi elingene ukuze kuguqukelwe emnothweni okhiqiza intuthu encane kakhulu engcolisa umoya nemvelo.2. INgqungquthela Yongqongqoshe Yobambiswano Lokuthatha Izinyathelo Zokuqinisekisa Umnotho Obhekelela Imvelo2.1. IKhabhinethi ikugunyazile ukusingathwa kweNgqungquthela Yongqongqoshe Yobambiswano Lokuthatha Izinyathelo Zokuqinisekisa Umnotho Obhekelela Imvelo, ezobanjwa ngoMandulo 2018. Lesi sigcawu sisekela amazwe kanye nezifunda ukuba zenze ukusimama kwemvelo kube wumongo nomgogodla wezinqubomgomo nezinkambiso zomnotho ngenhloso yokuqhubekisela phambili i-Ajenda yowezi-2030 yeNtuthuko Esimeme.2.2. Lolu wuhlelo lweNhlangano Yezizwe oluzoqoqela ndawonye ubungoti obuvela ezimpikweni  ezinhlanu zeNhlangano Yezizwe, okuwuHlelo  Lwenhlangano Yezizwe Lwezemvelo; iNhlangano Yezabasebenzi Yamazwe Ngamazwe; uHlelo Lwentuthuko Lwenhlangano Yezizwe; Uphiko Lwenhlangano Yezizwe Lokuthuthukiswa Kwezimboni kanye neSikhungo Senhlangano Yezizwe Socwaningo Nokuqeqeshwa.2.3. Ukusingathwa kwale Ngqungquthela Yongqongqoshe kuzoqhubekisela phambili i-ajenda, ngaphakathi kuleli lizwe kanye nasezwenikazi lase-Afrika, yokukhuliswa komnotho okubandakanya abantu bonke ngokuthi kwamukelwe umgudu wezomnotho ogcizelela ukukhiqizwa kwentuthu encane kakhulu futhi ukwazi ukubhekana nesimo sezulu esiguquguqukayo futhi esinobunzima.3. IBhodi Yezamanzi YaseMngeni3.1 IKhabhinethi yahlinzekwa ngolwazi mayelana nesimo seBhodi Yezamanzi YaseMngeni, okuyibhodi yezamanzi engeyesibili ngobukhulu kuleli njengoba yenza inzuzo engaphezu kuka-R2,4 wamabhiliyoni futhi iSabelomali sayo Semisebenzi Emikhulu seminyaka emihlanu singaphezu kwamarandi angamabhiliyoni ayisikhombisa. IKhabhinethi yahlinzekwe ngolwazi futhi nangezingxoxo ezibanjwe nguMnyango Wezamanzi Nezokuthuthwa Kwendle nabatshali-zimali.3.2 Ukuze kulethwe uzinzo ezindabeni zeBhodi eziphathelene nokuphatha nokwengamela, iKhabhinethi ikugunyazile ukuqokwa kweBhodi Yesikhashana ngenkathi uNgqongqoshe esazama ukusheshisa inqubo yokuqokwa kweBhodi Yezamanzi YaseMngeni ezosebenza ngokugcwele. IKhabinethi igculisekile ngomsebenzi owenziwa nguNgqongqoshe ekuletheni uzinzo kwiBhodi Yezamanzi YaseMngeni.C.  Imithethosivivinywa1. Isichibiyelo Somthetho Wezokuhlolwa Nokuklanywa Komhlaba1.1. IKhabhinethi ikugunyazile ukushicilelwa kweSichibiyelo Somthetho Wezokuhlolwa Nokuklanywa Komhlaba ukuze umphakathi uzwakalise imibono yawo. Lo Mthethosivivinywa uchibiyela uMthetho Wezokuhlolwa Nokuklanywa Komhlaba we-1997 (uMthetho we-8 we-1997).1.2. Lezi zichibiyelo zizocacisa amandla namagunya okuphendula nokwengamela futhi uhlinzekele nokuqokwa kwamalungu omphakathi athile njengamalungu eBhodi Yokulawulwa Komsebenzi Wokuhlola Nokuklama Umhlaba, ukuze kwenziwe ngcono ukulawulwa kokuhlolwa nokuklanywa komhlaba eNingizimu Afrika.1.3. Lo Mthethosivivinywa uhlose futhi nokulawula ukuhlolwa nokuklanywa komhlaba eNingizimu Afrika ngokunikeza uMhloli-Jikelele Womhlaba amandla okuqapha nokuphatha indlela okwenziwa ngayo umsebenzi wokuhlola nokuklama umhlaba mayelana nesimo somhlaba nokuguquka kwaso ngokuhamba kwesikhathi (i-geodetic), isimo somhlaba kubandakanya izinto ezakheke ngokwemvelo kanye nezakhiwo ezakhiwe ngabantu (i-topographic) kanye nemingcele ebonisa ukuklanywa nokuhlukaniswa komhlaba (i-cadastral), kubandakanya nokuhlinzekwa kwezinsizakalo eziphathelene nedatha yomhlaba (i-geospatial) kanye nolwazi oluphathelene nomhlaba ezweni lonkana.2. Umthethosivivinywa Wokuchibiyela Imithetho Yezesayensi Nobuchwepheshe wezi-20172.1. IKhabhinethi ikugunyazile ukushicilelwa kweSichibiyelo Somthetho Wezesayensi Nobuchwepheshe wezi-2017 ukuze umphakathi uzwakalise imibono yawo. Lo Mthethosivivinywa uphakamisa ukuhanjelaniswa nokufaniswa kwezimiso ezilawula imisebenzi eyenziwayo kanye nokuphathwa kwezikhungo zikahulumeni ezingaphansi kwesandla sikaNgqongqoshe Wezesayensi Nobuchwepheshe. Lokhu kuzoqinisekisa ukuhambelana kwazo zonke izidingo okumele zineliswe kanye nezinqubo zokuphatha okumele zilandelwe yilezi zikhungo.D. Imicimbi ezayo1. INyanga Yezokuthutha1.1. Njengoba inyanga kaMfumfu 2017 iwuphawu lweNyanga Yezokuthutha ngaphansi kwesiqubulo esithi: “Sisonke siqhubekisela iNingizimu Afrika phambili”, iKhabhinethi inxusa bonke abantu bakuleli ukuba basebenzisane ukuqinisekisa ukuthi ingqalasizinda yezokuthutha yezwe iyabahlomulisa bonke abantu bakuleli futhi iKhabhinethi ikhuthaza abasebenzisi bomgwaqo ukuba basebenzise umgwaqo ngokucophelela futhi baqinisekise ukuthi nsuku zonke bakubeka eqhulwini ukuphepha emgwaqeni. Uma sisebenza ngokubambisana singakunciphisa ukufa nokulimala kwabantu abaningi okwenzeka emigwaqeni yethu.1.2. NgeNyanga Yezokuthutha, uhulumeni – eholwa nguMnyango Wezokuthutha kanye nezikhungo ezingaphansi kwawo – uzoqhakambisa imihlomulo yezomnotho etholakala kulo mkhakha ngokubonisa izinsizakalo zengqalasizinda yezokuthutha, emkhakheni wezokuthutha ngomoya, ezokuthutha zasolwandle, ezokuthutha umphakathi, ezokuthutha ngomgwaqo kanye nezokuthutha ngezitimela. Umcimbi kazwelonke wokwethulwa kwale nyanga uzobanjelwa enkundleni yezemidlalo i-Sinaba Stadium e-Daveyton ngaphansi koMkhandlu-dolobha wase-Ekurhuleni mhla zingama-29 kuMandulo 2017.1.3. Utshalo-mali olufakwa emkhakheni wezokuthutha lugqugquzela intuthuko nokuvulwa kwamathuba omsebenzi njengengxenye yoHlelo lweNingizimu Afrika Olunamaphuzu Ayisishiyagalolunye, okuhloswe ngalo ukukhulisa umnotho kanye nokudala amathuba omsebenzi adingeka kakhulu kuleli. Lolu tshalo-mali luzoqinisekisa ukwakhiwa kwenethiwekhi yezokuthutha edidiyelwe ezweni lonkana.2. INingizimu Afrika izosingatha isigcawu sesibili seKhomishana yeNingizimu Afrika neZimbabwe (i-BNC)UMongameli Jacob Zuma uzosingatha uzakwabo waseZimbabwe, uMongameli Robert Mugabe, ozovakashela eNingizimu Afrika mhla zi-3 kuMfumfu njengengxenye yoMhlangano Wesibili Wekhomishana yezwe laseNingizimu Afrika nelase-Zimbabwe (i-BNC). I-BNC yasayinwa ngoMbasa 2015 futhi yathulwa ngokusemthethweni ngoMfumfu 2016 e-Harare, e-Zimbabwe.INingizimu kanye ne-Zimbabwe ngamazwe anobudlelwano obuhle bezepolitiki, ezomnotho kanye nezenhlalo yomphakathi obusekelwe ngamaxhama omlando aqinile ezokusebenzisana nokubambisana aseqhubeke iminyaka ngeminyaka phakathi kwalawa mazwe amabili. Lawa mazwe awagcini nje kuphela ngobambiswano oluphathelene nomlando kepha abambisene futhi nakwezomnotho.  Izwe lase-Zimbabwe ngelinye lamazwe amahlanu ahwebelana kakhulu neNingizimu Afrika kuleli zwekazi, futhi izibalo zokuhwebelana phakathi kwalawa mazwe ziyakhula minyaka yonke. Ngowezi-2016, iNingizimu Afrika yathumela kwelase-Zimbabwe impahla ebalelwa ku-R29.3 wamabhiliyoni.E. Imiyalezo1. Umgubho wosuku lokuzalwa lukaMama u-Winnie Madikizela-Mandela1.1. IKhabhinethi ihlanganyela nabo bonke abantu bakuleli ekufiseleni uMama u-Winnie Madikizela-Mandela, odume ngelikaMama Wesizwe, umgubho wosuku lokuzalwa omnandi njengoba ehlanganise iminyaka yobudala engama-81 ngoLwesibili mhla zingama-26 kuMandulo 2017.1.2. UMama uMadikizela-Mandela ungomunye wezingqalabutho zaseNingizimu Afrika eziyintandokazi kubantu bakuleli futhi uhlonishwa kakhulu. IKhabhinethi iyambonga ngegalelo lakhe emzabalazweni wenkululeko yakuleli eyatholakala kanzima futhi imfisela unyaka onezibusiso azowuchitha nabantu abathandayo nomndeni wakhe.2. I-Banyana Banyana2.1. IKhabhinethi ihalalisela i-Banyana Banyana ngokunqoba kwayo uMqhudelwano we-COSAFA Webhola Lezinyawo Labesifazane Wezi-2017 emva kokushaya iqembu lase-Zimbabwe ngamagoli amabili kwelilodwa emdlalweni wamanqamu kwaBulawayo. I-Banyana Banyana indizise ifulegi laseNingizimu Afrika ngokuziqhenya futhi umdlalo wabo omuhle uzofaka ugqozi nakwabanye abantu abasha baseNingizimu Afrika abanekhono ukuba nabo babonakalise ikhono labo futhi baqinisekise ukuthi baphuma phambili kulokho abakwenzayo.3. Ukuzamazama komhlaba kwelase-Mexico3.1. IKhabhinethi nayo, njengoMongameli Zuma, idlulisa amazwi enduduzo kuMongameli wase-Mexico u-Enrique Peña Nieto kulandela ukuzamazama komhlaba, i-tsunami kanye nesiphepho esinamandla esidale umonakalo omkhulu, osekuholele ekushoneni kwabantu abangaphezu kwama-225 kanye nokucekela phansi kwengqalasizinda.F. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1.  IKhabhinethi ikugunyazile ukuqokwa kwalaba abalandelayo njengamalungu  eBhodi Yesikhashana yo-Umgeni Water Board:a. Nkz. Ziphozethu Mathenjwa (uSihlalo);b. Nkz Nompumelelo Chamane;c. Mnu. Visvin Reddy;d. Mnu. David Dikoko;e. Nkz. Zodwa Manase;f.  Adv Tshidi Hatashe; kanyeg. NoMnu. Midiavhathu Tshivhase.2. Laba abalandelayo baqokwe njengamalungu e-Takeover Regulation Panel:a. Mnu. Sandile Bubele Siyaka (oqokwe okwehlandla lesibili);b. Mnu. Ntshengedzeni Anthony Michael Tshivhase (oqokwe okwehlandla lesibili);c.  Mnu. Christopher Ewing (oqokwe okwehlandla lesibili);d. Mnu. Ebrahim Aboobaker Moolla (oqokwe okwehlandla lesibili);e. Nkz. Nonzukiso Zukie Siyotula; kanyef.  NoNkz Nocamagu Nomfundo Mbulawa.3. Abaqondisi abangeyona ingxenye yesigungu seziphathimandla be-Board of the Export Credit Insurance Corporation of South Africa SOC Limited:a. Mnu. Dhevendren Dharmalingam (uSihlalo);b. Nkz. Vuyelwa Matsiliza (oqokwe kabusha); kanyec.  NoNkz. Siobhain O’Mahony (oqokwe kabusha).4.  UMnu. Patrick Khulekani Dlamini oqokwe kabusha njengoMphathi Omkhulu weBhange Lentuthuko leNingizimu ne-Afrika futhi onguMqondisi Omkhulu weBhodi.Imibuzo ingaqondiswa ku:Nkz. Phumla WilliamsIbamba likaMqondisi-Jikelele (GCIS)Umakhalekhukhwini: 083 501 0139"
Isitatimende Somhlangano weKhabhinethi Wangomhla ziyi-18 kuMfumfu 2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/zu/speeches/statement-cabinet-meeting-18-october-2017-19-oct-2017-0000,"IKhabhinethi labamba umhlangano walo ngoLwesithathu mhla ziyi-18 kuMfumfu 2017, eTuynhuys, eKapa.A. Izindaba Ezisematheni1. Usuku Lwenkululeko Yemithombo Yezindaba1.1. IKhabhinethi, nayo njengezakhamizi zaseNingizimu Afrika, libungaza uSuku Lwenkululeko Yemithombo Yezindaba, ngoLwesine, mhla ziyi-19 kuMfumfu 2017.1.2. Imithombo yezindaba yabamba iqhaza elikhulu ekulwisaneni nobandlululo, yavumbulula izigameko ezinyantisayo kanye nesihluku sikahulumeni wobandlululo. Lo nyaka ungunyaka wama-40 selokhu uhulumeni wobandlululo amisa ukusebenza kwamaphephandaba ayenohlonze njenge-The World, i-The Weekend World kanye ne-The Voice.1.3. Namuhla, inkululeko yemithombo yezindaba iqukethwe kuMthethosisekelo waseNingizimu Afrika futhi iyisakhi esisemqoka ekuthuthukisweni kwezwe lakithi.1.4. IKhabhinethi liqhubeka nokukhuthaza izakhamizi zaseNingizimu Afrika ukuthi ziqhubeke nokugqugquzela ukutholakala kolwazi futhi zisebenzise ilungelo lenkululeko yemithombo yezindaba ebandakanya ukwakha iNingizimu Afrika ebumbene, engacwasi ngokwebala nangokobulili, ebuswa ngentando yeningi yabantu futhi enempumelelo.2. Umnotho Wasolwandle2.1. IKhabhinethi lincoma uMongameli uJacob Zuma ngokwethulela ababambiqhaza umbiko mayelana nenqubekela phambili ngokuqaliswa kwe-Operation Phakisa: Umnotho Wasolwandle futhi linxusa bonke ababambiqhaza ukuthi baqhubeke nokubambisana nohulumeni ukuze kubonakale amathuba omnotho otholakala olwandle lwakithi.2.2. Umnotho Wasolwandle sewube negalelo elingu-4.4% kuMkhiqizo WaseNingizimu Afrika Wonyaka Wonke (i-GDP) futhi umbiko kaMongameli oqondiswe kubabambiqhaza ubonakalise ukuzimisela okukhulu kanye nokwesekwa kwabo bonke ababambisene noHulumeni abathathe isinyathelo sokufinyelela emathubeni amakhulu.2.3. Imiklamo Yomnotho Wasolwandle ikwaze ukuvula amathuba otshalomali oludidiyele oluyizigidi ezingama-24.6 zamarandi ezivela kuhulumeni kanye nasezimbonini ezizimele, futhi idale imisebenzi engaphezu kwezi-6 500.2.4. Utshalomali olukhulukazi eMnothweni Wasolwandle, olulawulwa ngokoxhaso oluvela kuhulumeni, labelwa ukuthuthukiswa kwengqalasizinda, ikakhulukazi amatheku, ukukhiqiza, ukwakha izikebhe, imvelo ephila olwandle kanye nocwaningo lwezesayensi emkhakheni wezamafutha kanye negesi.2.5. Uhulumeni uhlele ukusungula isikhungo esisodwa esikhulukazi sokwakha izikebhe eNingizimu ne-Afrika. Ipaki Lokwakhiwa Kwezikebhe KwaZulu-Natali Ethekwini lase-Durban lizovula amathuba otshalomali olusha, izimpahla ezithunyelwa kwamanye amazwe kanye namathuba omsebenzi.3. Uhambo Olusemthethweni LwaseZambia3.1. IKhabhinethi lamukela imiphumela evele Ohambweni Olusemthethweni lukaMongameli Zuma eRiphabhulikhi yaseZambia olwaqala mhla ziyi-12 kuya ku-13 kuMfumfu 2017.3.2. Izingxoxo ezabanjwa phakathi kukaMongameli Zuma nozakwabo waseZambia uMongameli Edgar Lungu ziqinise ubudlelwano obuhle bezombusazwe, ezomnotho kanye nezamasiko phakathi kwala mazwe amabili, obusekelwe ubudlelwano obuqinile bakudala obaqala ngeminyaka yomzabalazo wenkululeko.3.3. Labo Mongameli Bamazwe bavule ngokusemthweni indawo yamagugu esizwe i-OR Tambo National Heritage Site eChelstone, eLusaka, behlonipha igalelo lika-OR Tambo emzabalazweni wenkululeko weningizimu ne-Afrika.3.4. IZambia isangelinye lamazwe abekwa eqhulwini kwezokuhwebelana neNingizimu Afrika esifundeni kanye nasezwenikazi. Ukubambisana kwezomnotho phakathi kweNingizimu Afrika kanye neZambia kuyaqhubeka nokukhula, njengoba umkhiqizo iNingizimu Afrika ehwebela iZambia ngawo ulinganiselwa emalini eyizigidigidi ezingama-30 zamarandi ngowezi-2016. La mazwe amabili asebenzisana emikhakheni enhlobonhlobo, okubandakanya ezohwebo notshalomali, ezesayensi nobuchwepheshe, ezokuvikela, ezolimo, ezemvelo, ezamandla kanye nezempilo.4.  Uhambo Olusemthethweni LwaseNigeria4.1. IKhabhinethi lihalalisela uMongameli Zuma ngokuhlonishwa ngesichuse kanye nokuqanjwa komgwaqo ngegama lakhe eNigeria, ngesikhathi kunohambo olusemthethweni lokuqinisa ubudlelwano bezenhlalomnotho kanye nezinye izindlela zokusebenzisana.4.2. UNdunankulu Wesifundazwe i-Imo, uRochas Okoracha, uhloniphe uMongameli Zuma nge-Imo Merit Award, okuyindondo esezingeni eliphezulu kakhulu kulesi Sifundazwe, enikwa labo ababe negalelo elilethe uguquko ekuthuthukisweni kwemiphakathi yangakubo.5. UMhlangano WoMkhandlu WoNgqongqoshe be-Indian Ocean Rim Association (IORA) we-175.1. INingizimu Afrika ithathe isikhundla sokuba uSihlalo we-IORA emhlanganweni we-17 obanjelwe eDurban kusukela mhla ziyi-14 kuya kweziyi-18 kuMfumfu 2017.5.2. Isiqubulo seNingizimu Afrika ngehlandla layo sithi ""Ukubumba Abantu Base-Afrika, e-Asia, e-Australasia kanye naseMiddle East Ngokuthuthukisa Ukusebenzisana Ngenhloso Yokuletha Ukuthula, Uzinzo kanye Nentuthuko Esimeme"".5.3. IKhabhinethi ligcizelele ukuzibophelela kwalo ngokusebenzisa lesi sihlalo ukuze kuqhutshezelwe ukusebenzisana kwezifunda emikhakheni okungabalwa kuyo umnotho wasolwandle; ukufukulwa kwabantu besifazane kwezomnotho; ukukhuthazwa kwamabhizinisi amancane nasafufusa; ukufukulwa kwabantu abasebasha, kanye nokusebenzisana kwezemfundo, ezesayensi kanye nezobuchwepheshe.6.  Imihlangano yaminyaka yonke yeSikhwama Sezimali Somhlaba Wonke (i-IMF) kanye neBhange Lomhlaba6.1. UNgqongqoshe Wezezimali, uMnu Malusi Gigaba, utshele iKhabhinethi emuva kokubamba iqhaza kweNingizimu Afrika emihlanganweni yaminyaka yonke ye-IMF neBhange Lomhlaba, eyabanjwa kusukela ngomhla ziyi-13 kuya kumhla ziyi-15 kuMfumfu 2017.6.2. Imihlangano ihlinzeke ngethuba lokuhlola okuqhubekayo emhlabeni jikelele kwezentuthuko nokwendlalela izinhlelo zeNingizimu Afrika ngokwayo ukuze kuthuthukiswe ezenhlalomnotho, ukukhula komnotho okubandakanya wonke umuntu, ukudalwa kwamathuba omsebenzi kanye nokuqedwa kobubha.6.3. IKhabhinethi liphinde laziswa ngomhlangano obanjwe uNgqongqoshe uGigaba  nezinhlangano ezenza izilinganiso zeminotho yamazwe omhlaba kanye nabatshalimali ukugcizelela izinqubomgomo ezikhona eNingizimu Afrika kanye nendlela esetshenziselwa ukulungisa isimo sezezimali.6.4. IKhabhinethi lanelisekile ngokuqinisekiswa kwabatshalimali ngezinhlelo zikahulumeni zokukhulisa umnotho kanye nokuzibophelela kukahulumeni ekudingideni izindaba zokuphatha ezinkampanini ezingaphansi kukahulumeni.6.5. Isitatimende seNqubomgomo Yesabelomali Sesikhathi Esimaphakathi (i-MTBPS) sizokwethulwa ePhalamende, eKapa, mhla zingama-25 kuMfumfu futhi sizocacisa izinhlelo zikahulumeni zokusebenzisa imali eminyakeni emithathu ezayo.7.  Ukuthuthukiswa kwengqalasizinda7.1. IKhabhinethi lishayele ihlombe uxhaso olukhulu lokuthuthukiswa kwengqalasizinda kahulumeni, ngokuvula kukaMongameli uZuma ngokusemthethweni amabhuloho amathathu eBotlokwa eLimpopo ngomhla ziyi-17 kuMfumfu 2017.7.2. Inhlangano Yemigwaqo kaHulumeni eNingizimu Afrika (i-Sanral) yakhe amabhuloho aseBotlokwa, okubalwa kuwo elinye lamabhuloho asemgwaqweni kanye namabhuloho amabili abantu abahamba ngezinyawo ku-N1 phakathi kwePolokwane neMakhado.7.3. IKhabhinethi ayingabazi ukuthi lo mklamo uzozithuthukisa kakhulu izimo zezokuthutha kanye nezokuphepha kubo bonke abantu abasebenzisa umgwaqo kuleya ndawo.8.  Amabhizinisi Amancane Nasafufusa8.1. IKhabhinethi lincoma ukuthi uMnyango Wezokuthuthukiswa Kwamabhizinisi Amancane ngokuhlanganyela ekusingatheni umbukiso iChina International Small and Medium Enterprises (SME) Fair wakulo nyaka, njengoba uba negalelo ekuvuleleni amabhizinisi asafufusa kanye nemifelandawonye yaseNingizimu Afrika amathuba okuthi athengise imikhiqizo yawo ezweni lase-China.  Umbukiso we-SME uzoba seGuangzhou, eChina kusukela ngomhla ziyi-10 kuya kumhla zingama-27 kuMfumfu 2017.8.2. Amabhizinisi amancane awumongo womnotho wethu futhi awumnyombo wokukhula komnotho kanye nokudalwa kwamathuba omsebenzi eNingizimu Afrika, futhi ukuzibandakanya kwethu embukisweni wohwebo kusinike amathuba okuthengisa imikhiqizo yethu kwamanye amazwe kanye nawokukhulisa amabhizinisi.8.3. IKhabhinethi linesiqiniseko sokuthi lokhu kuveza ukuzibophelela kukahulumeni emgomweni wokukhuthaza nokuqhubekisa ukuqalwa kwamabhizinisi amasha. Utshalomali emabhizinisini amancane luzosiza izwe lithole isisombululo ezingqinambeni ezikhona kwezenhlalomnotho.9.  Ezokuvakasha9.1. IKhabhinethi lamukela ukwethulwa koHlelo Lwabaqaphi Ababhekele Ezokuvakasha Kuzwelonke eSoweto, ngoLwesibili mhla zingama-17 kuMfumfu 2017, okuhloswe ngalo ukukhuthaza ukuthi izivakashi ziphathwe ngezandla ezifudumele kanye nokuphucula ukuphepha kwezivakashi.9.2. UMnyango Wezokuvakasha, ngokubambisana noPhiko Oluphethe Ezokuvakasha eGauteng, wethule lolu hlelo Emgwaqweni uVilakazi, okuwuwo kuphela umgwaqo emhlabeni ozigqaja ngokuthi kwahlala kuwo izigayigayi ezimbili ezaklonyeliswa ngama-Nobel Peace Prize - owayenguMongameli uNelson Mandela kanye noMbhishophi Omkhulu Osele Esidla Umhlalaphansi uDesmond Tutu. 9.3. Lolu hlelo luhambisana nemigomo yoHlelo Lwentuthukiswa Kwezwe (i-NDP) futhi luhlose ukudala amathuba omsebenzi abantu abasha abangama-200, abazoqeqeshelwa ukuba abaqaphi ezindaweni zokuvakasha isikhathi sezinyanga ezingama-36.9.4. IKhabhinethi ikhuthaza abanikazi bamabhizinisi kanye nemiphakathi eseGauteng ukuthi isebenzisane nabaqaphi ababhekele ezokuvakasha ukuze kuthuthukiswe ukuphepha kwezivakashi futhi kusetshenziswe amathuba ezomnotho angatholakala kule mboni.10. Ezesayensi Nobuchwepheshe10.1. IKhabinethi lamukela futhi lihalalisela ososayensi ababambe iqhaza emsebenzini wokusinga obekwenziwa ngesibonisikude (itheleskophu) Esikhungweni saseNingizimu Afrika Esicwaninga Ngomkhathi (i-SAAO) kanye neSibonisikude Esikhulukazi SaseNingizimu Ne-Afrika (i-SALT).   Lokhu kuholele ekubambisaneni kwamazwe ahlukene okokuqala ngqa ngenhloso yokwenza ucwaningo ngemvelaphi yamagagasi okunqubuzana adalwa izinkanyezi ezincinyana ezimbili ezinqubuzanayo. Ukunqubuzana kwadala ukuthi kube nokuqhuma kokukhanya okubizwa ngokuthi i-kilanova. I-kilanova iwukuqhuma okwenzeka lapho izinkanyezi ezincinyana ezimbili zijikelezana noma inkanyezi encinyane ilumbana ne-black hole.10.2. Le miphumela ivule amasango amasha kwisayensi yezezinkanyezi, ngesigameko sokuqala sezinkanyezi esibonakele emagagasini okunqubuzana kanye nokukhanya. I-SALT kanye nezinye izibonisikude ze-SAAO ezihlinzeke ngeminye yemininingo yokuqala yalokho osekuthathwa ngokuthi isigameko sesayensi yezezinkanyezi esesicwaningwe kakhulu kunangaphambilini.10.3. I-SALT ne-SAAO ngezinye zezikhungo ezingama-70 ezinezibosikude ezisemhlabeni nezisemkhathini ezabona lesi sibhicongo sokunqubuzana kwezinkanyezi ezincinyane ezimbili, okwenzeke emuva kokuba amagagasi okunqubuzana ebonakala esikhungweni esicwaninga ngomkhathi sase-United States, i-Laser Interfermeter Gravitational-Wave Observatory, kanye ne-Virgo ese-Europe.11. Umbukiso Womhlaba Wentsha kanye Nabafundi11.1. IRussia isingethe uMbukiso Womhlaba Wentsha kanye Nabafundi wezi-2017 oqale ngomhla ziyi-14 kuya kwezingama-22 kuMfumfu 2017, ohanjelwe abantu abasha abangaphezu kwezi-20 000 basemazweni ayi-150.11.2. Inhloso yombukiso ukuhlanganisa abantu abasha basemhlabeni ngaphansi kombono wezobulungiswa, ukuqiniswa kobudlelwano bakumazwe ngamazwe, kanye nokuthuthukisa ubudlelwano kubantu bezinhlanga kanye namasiko ahlukene.12. Ukuvikelwa kwabantwana12.1. IKhabinethi liveze ukukhathazeka kwalo kulandela imibiko ephazamisayo ngobugebengu obubhekiswe ezinganeni, njengoba kamuva nje kube nezinsolo zokunukubezwa ngokocansi kwabafundi abangaphezu kwama-80 basesikoleni samabanga aphansi i-AB Xuma e-Orlando, eSoweto wunogada wesikole. Umnyango wasesifundazweni uncome ukusukuma ngokushesha okubonakele kususwa abaphathi besikole ngokuphazima kweso, ukuletha osonhlalakahle kanye nokuqalisa uphenyo oluqhutshwa uphiko oluzimele.12.2. IKhabhinethi linxusa yonke imiphakathi yaseNingizimu Afrika ukuthi ibambane ngezandla kuvikelwe izingane kunoma oluphi uhlobo lobugebengu nokuhlukunyezwa, futhi kubanjiswane namaphoyisa endawo ukuze kugcinwe imiphakathi yethu iphephile.13. Ukuhlolwa Kwabafundi13.1. IKhabinethi likholwa ukuthi ukuhlolwa kokuphela konyaka kwezikole kuzoqhubeka ngaphandle kokuphazamiseka kulandela umbhikisho omkhulu kuleli sonto obowuholwa inyunyana yothisha, i-South African Democratic Teacher's Union (i-SADTU).13.2. I-SADTU idlulisele uhlu lwezikhalo kuNgqongqoshe Wezemfundo Eyisisekelo, uNkk. Angie Motshekga, ozibophelele ekuxazululeni izinkinga ngokushesha. Kubalulekile ukuthi bonke ababambiqhaza basebenzisane ukuze kube nesimo esifanele abafundi ukuze bakwazi ukugxila ekufundeni nasekuhlolweni kokuphela konyaka.14. Izimvula ezinamandla14.1. IKhabhinethi idlulisa ukuzwelana kakhulu nalabo abashiywe izihlobo zabo ngesikhathi kunezimvula ezinamandla zakamuva kwezinye izindawo zezwe.14.2. IKhabhinethi liphinda libonga bonke abazinikele, izinhlangano zomphakathi, imiphakathi, abasebenzi abasiza ezimweni zomonakalo kanye namathimba Alawula Umonakalo ngokusiza labo abathintekile.14.3. UNgqongqoshe Wokwengamelo Ngokubambisana Nezendabuko, uMnu. Des van Rooyen, esikhundleni sakhe njengenhloko yeSikhungo Sokulawulwa Komonakalo Kuzwelonke eNingizimu Afrika, uhambele izindawo ezikhahlamezwe izimvula ezinamandla kuMasipala Omkhulu waseThekwini KwaZulu-Natali ngomhla ziyi-13 kuMfumfu 2017 kanye nakuMasipala Wendawo iMogale City eGauteng mhla zingama-16 kuMfumfu 2017. Lezi zimvula ezinamandla ezikhahlameze izindawo eziningi zezwe, zidlule nemiphefumulo yabantu abayi-19 futhi kwalimala abangama-20.  UNgqongqoshe van Rooyen uphinde wahambela izindawo zasePhilippi eNtshonalanga Kapa ezivelelwe umonakalo kamuva lapho amalungu omndeni ayisithupha okubandakanya izingane ezintathu, eshonile ngenxa yomlilo oqothule izindlu eziyimijondolo ezintathu kanye nesitolo esincane.15. I-Life Esidimeni15.1. IKhabhinethi lazisa ukuqala kwenqubo yokuxazulula izimpikiswano ngokunye okwakungenzeka eLife Esidimeni njengalokho okungase kube ukuqala kokuphenduleka kwemibuzo emindenini eyashonelwa iziguli.15.2. IKhabhinethi idlulisa ukumethemba ngaphandle kokunqikaza owayeyiPhini Lejaji Eliyinhloko LaseNkantolo YoMthethosisekelo uDikgang Moseneke, ongumehluleli kulolu daba futhi lifisela amalungu omndeni amandla njengoba ebuka kudingidwa lesi sehlo.15.3. Uphenyo kumele lusize ekuphenduleni imibuzo kule mindeni ethintekayo kodwa luphinde lufundise uhulumeni jikelele izifundo. Uhulumeni uzimisele ngokuhlinzeka ngezidingo eziseqophelweni eliphezulu eNingizimu Afrika.16. Umkhuhlane Wezinkhukhu Nezinyoni, i-Avian Influenze16.1. IKhabhinethi liqinisekisiwe ukuthi uMnyango Wezolimo, Amahlathi kanye Nezokudoba (i-DAFF) wenza ucwaningo oluhambisanayo emapulazini asezweni lilonke ngenhloso yokugwema ukusabalala kokuqubuka komkhuhlane wezinkukhu nezinyoni, i-Avian Influenza (HPAI) H5N8.16.2. Lo mkhuhlane ubonakele ezinyonini. IKhabhinethi inxusa umphakathi ukuthi ugweme ukubamba izinkukhu nezinyoni ezigulayo noma ezifile futhi ungazami ukupha izinyoni zasendle ukudla kepha ubikele abaphethe uma kunezinkukhu nezinyoni osola ukuthi ziyagula.17. Ukuhlaselwa kwamaphoyisa17.1. IKhabhinethi ligxeka ukuhlaselwa kwamaphoyisa ayisithupha angamalungu Ombutho Wamaphoyisa eNingizimu Afrika (i-SAPS) eVanderbijlpark eGauteng ngomhla ziyi-10 kuMfumfu 2017 ebulawa amalungu omphakathi.17.2. Izinhlangano eziphoqelela umthetho zijutshelwe ukuvikela umphakathi kunoma eziphi izenzo zobugebengu. Ngakho, alukho uhlobo lobungozi olunosetshenziswa njengesizathu sokuhlasela izinhlangano eziphoqelela umthetho. 17.3. IKhabhinethi linxusa amalungu omphakathi ukuthi asebenzisane namaphoyisa ukubamba izigebengu nokusiza ekwenzeni iNingizimu Afrika ibe ngephephile elungele bonke abantu.B. Izinqumo zeKhabinethi18. Uhlelo Lokubonelela Umphakathi Ngezindlu18.1. IKhabhinethi lachazelwa ngokutholakele kanye nezincomo eziqondene Nomthelela kanye Nokuhlolwa Kokuqaliswa Kohlelo Lokubonelela Umphakathi Ngezindlu kanye nohlelo lokuthuthukisa, ngenhloso yokuqeda ukuhlaliswa kwabantu ngokuqhelelana okwadalwa uhulumeni wobandlululo ngokuthuthukisa kokugqagqana kwezindawo kanye nokusondezwa ezindaweni ezisemadolobheni emiklamweni yokwakhiwa kwezindlu.18.2. Uhlelo luhlinzeka ngendawo yokuhlala okuqashwa kuyo engambi eqolo yemindeni ehola kancane kanye nehola imali emaphakathi ezindaweni ebeyingase icwaseke kuyo ngenxa yezimo zokumba eqolo kwaleyo ndawo noma yabelwe izindlu ezingalungile.18.3. Yilolu kuphela uhlelo olusebenzisa uxhaso oluyisikweletu; lucubungule amaphrojekthi aqhubekisekayo ngokwezimali isikhathi eside; futhi ludale ukungena nokuphuma kwemali okunozinzo njengoba iziqashi zizokhokha imali yokuqasha futhi izikhungo zokubonelela umphakathi ngezindlu zikhokhele izinsiza, intela kanye nezidingo-ngqangi zikamasipala.18.4. Lo mbiko usiza iminyango efanele ukuthi iqhubeke nokuthuthukisa izinhlelo zayo zokusebenza ngokwahlukana kwayo. Umbiko ogcwele uzofakwa kuwebhusayithi yoMnyango Wezokuhlela, Ukuqapha kanye Nokuhlola (i-www.dpme.gov.za).19. Imisebenzi Yentsha Yakuzwelonke (i-NYS)19.1. IKhabhinethi ligunyaze Uhlaka Lohlelo lwe-NYS olubukeziwe noluthuthukisiwe njengengxenye yokuthuthukisa abantu abasha babe izakhamuzi zaseNingizimu Afrika ezishabashekayo.19.2. I-NYS ivulela abantu abasha baseNingizimu Afrika ithuba lokuba amalungu asebenzayo ezweni futhi babe negalelo elihle ekuthuthukisweni kwezwe khona manjalo bezithuthukisa bona siqu nangokomsebenzi. Lokhu kuzobandakanya ukuthi abantu abasha bazibandakanye emisebenzini ezohlomulisa imiphakathi yasendaweni ibe ithuthukisa amakhono abo ngemisebenzi kanye nokufunda ukuze kwande amathuba abo okuthola imisebenzi nokuba abaqali bamabhizinisi ngempumelelo.20. ISonto lesi-3 Lesithangami Se-Afrika Lokwengezela Imisebenzi Yokwelulelwa Kwezolimo20.1. IKhabhinethi ligunyaze ukusingathwa kweSonto lesi-3 Lesithangami Se-Afrika Lokwengezela Imisebenzi Yokwelulekwa Kwezolimo, esizobanjwa KwaZulu-Natali kusukela ngomhla zingama-30 kuMfumfu kuya kumhlaka 3 kuLwezi 2017.20.2. Lo mbuthano uhambisana ne-NDP futhi uhlonza ukukhiqizwa kokudla okwanele njengendlela yokubhekana nenselele ehlukaniseke kathathu: ukusweleka kwamathuba omsebenzi, ububha kanye nokungalingani.20.3. Isiqubulo sithi: ""Ukukhuphula ezolimo ezihambisana nesimo sezulu: ukudidiyela intsha, abantu besifazane, kanye nokushintsa kwezobuchwepheshe"", futhi umcimbi uzobanjwa ngaphansi kobuholi be-DAFF, ngokuhlanganyela noNhlangano yaseNingizimu Afrika Yowelulwa Kwezolimo kanye neSigungu Se-Afrika Somisebenzi Yokwelulekwa Kwezolimo.20.4. Lezi zigungu zezwekazi zoKwandisa Ezolimo kanye Nemisebenzi Yokweluleka (i-AEAS) e-Afrika zivula inkundla yokufundisana kanye nokusungulwa kwamasu amasha phakathi kwabahlinzekeli be-AEAS kulo lonke lase-Afrika nasemhlabeni.20.5. I-NDP iphinde ilwele ukuthuthukiswa kwamakhono kanye nokuqeqesha emkhakheni wezolimo, okubandakanya ukuqeqesha abasebenzi abasha bezokwengezela abazophumelela ekubhekaneni nezidingo zabalimi abasebenzela ukuziphilisa.21. Iqoqo Lamazwe Ahweba Ngewayini Emhlabeni21.1. Njengoba kususwe izithiyo kwezohwebo, iKhabhinethi laziswe ngesimo seNingizimu Afrika ekubeni uSihlalo weQoqo Lamazwe Ahweba Ngewayini Emhlabeni (i-WWTG) kusukela kuMbasa 2017 kuya kuNhlaba 2018. Njengosihlalo, iNingizimu Afrika izosingatha umhlangano wonyaka we-WWTG eKapa kusukela ngomhla lu-1 kuya kumhla zi-3 kuLwezi 2017.21.2. Iqoqo lihlose ukulawula ukuhwebelana kwamazwe ngamazwe ngewayini ngokusebenzisa ukwabelana ngolwazi, ukudingidwa kwezinkinga ngemithetho elawula emazweni akhiqiza nahweba ngewayini kanye nezindlela ezihlanganisiwe zokususwa kwezithiyo kwezohwebo. Abakhiqizi abasafufusa kanye nezinkampani zaseNingizimu Afrika ezithengisela amazwe angaphandle iwayini bayahlomula ngokuzibandakanya kweNingizimu Afrika 21.3. Lokhu kunegalelo Ohlelweni Olunaphuzu Ayisishiyagalolunye kanye ne-NDP, ehlose ukuvuselela ezolimo kanye nohlelo lokulungiswa kwemikhiqizo yezolimo. Emkhakheni wezewayini, inhloso ukwandisa indawo ngokukhiqizwa kwewayini, ukwesekela abakhiqizi abasafufusa kanye namazwe ekungagxilwa kuwo ukuze kukhuliswe isamba somkhiqizo wewayini othunyelwa ngaphandle.22. UMhlangano Waminyaka Yonke wesi-5 Wenhlangano i-ID4AFRICA22.1. IKhabhinethi ligunyaze ukusingatha kweNingizimu Afrika uMhlangano Waminyaka Yonke Wesi-5 we-ID4Africa ngowezi-2019.22.2. I-ID4Africa uyinhlangano ehlanganisa inqwaba yababambiqhaza ekhuthaza ukulandelwa kwendlela yezobuchwepheshe yokuhola ukuthuthukiswa kwenhlalomnotho yase-Afrika ngokusobala nangendlela ebonakalisa ukukhathala.22.3. Inhloso ngezingxoxo ukuthuthukisa indlela okubhaliswa ngayo abantu kanye nendlela imininingo yezibalo eqoqwa, ididiyelwe futhi icutshungulwe ngayo, okwenza ababhali bemithetho bakwazi ukuthola ulwazi olungathenjwa.22.4. Ukusingatha lo mhlangano kuzosiza iNingizimu Afrika ukuze ibone ezinye izimpokophelo ze-NDP futhi ziqwashise ngokubaluleka kweqhingasu lezindlela zokuhlonza iNingizimu Afrika njengezindlela zokuqopha zobuchwepheshe ezisetshenziselwa izincwadi zokuvakashela kwamanye amazwe (amaphasiphothi) kanye namakhadi awumazisi akhiwe ngendlela yobuchwepheshe. Kuzophinde kube negalelo elihle ekubizeleni amanye amazwe asesifundeni ukuthi abone okuzuzwayo ngamakhadi awumazisi akhiwe ngendlela yobuchwepheshe.23. Izibalo zobugebengu zikazwelonke23.1. IKhabhinethi laziswe ngezibalo zobugebengu kuzwelonke zesikhathi esisukela kumhla lu-1 kuMbasa kuya kumhla zingama-31 kuNdasa 2017.23.2. Izibalo zobugebengu zaminyaka yonke zisiza uhulumeni akwazi ukuqapha imigomo esemqoka yokulwa nobugebengu, njengoba imiswe kuHlaka Lokusebenza Kwesikhathi Esimaphakathi (i-MTSF) lowezi-2014-2019. Izibalo zobugebengu zisetshenziswa njengendlela yokuqwashisa kusanesikhathi ukuze kuqiniswe izinhlelo zokuvikela ubugebengu kanye namaqhingasu eminyango eyahlukene.23.3. IKhabhinethi ligunyaze ukuthi uNgqongqoshe uFikile Mbalula akhiphe umbiko. C. Imicimbi Ezayo24. Umgubho Weminyaka Eyikhulu kwazalwa u-OR Tambo24.1. IKhabhinethi liyakujabulela ukubona ukuthi izinhlelo zomgubho weminyaka eyikhulu kwazalwa u-OR Tambo seyisesigabeni esiphambili futhi imema zonke izakhamizi zaseNingizimu Afrika ukuthi ziqhubeke nokuzifundisa ngomlando oyifa walesi sigagayi Somzabalazo wethu, iqhaza alidlala enkululekweni yethu, kanye nalokho okwakuyigugu kuye okusawumhlahlandlela wethu nanamuhla.24.2. UMongameli uZuma wamemezela unyaka wezi-2017 njengonyaka ka-OR Tambo ngaphansi kwesiqubulo esithi ""Impilo Nomlando Oyifa ka-OR Tambo"" futhi ngoLwesine, mhla ziyi-19 kuMfumfu 2017, uzokwembula isichuse esikhulukazi sika-OR Tambo Esikhumulweni Sezindiza i-OR Tambo International Airport, Ekurhuleni, eGauteng.24.3. Izakhamizi zaseNingizimu Afrika zikhuthazwa ukuthi zihlanganyele ekubungazeni iminyaka eyikhulu, okuzophela mhla zingama-27 kuMfumfu eMbizana, eMpumalanga Kapa, okuyindawo lesi Sigagayi Somzabalazo esazalelwa kuyo eminyakeni eyi-100 eyadlula.24.4. Uhulumeni uyaqhubeka nokwakhela phezu kwemisebenzi ka-OR Tambo kusukela ngowe-1994, futhi okuningi esesikuzuzile njengezakhamizi zaseNingizimu Afrika kumele kubungazwe futhi kuvikelwe. 24.5. IKomidi loNgqongqoshe Abahlukene elinomsebenzi wokulungiselela imibungazo yeminyaka eyikhulu, osihlalo walo kunguNgqongqoshe uJeff Radebe, lizokwazisa imithombo yezindaba ngoLwesihlanu zingama-20 kuMfumfu ngokuthi uhulumeni usewulungele kangakanani lo mbungazo.D. Imiyalezo25. Ukuhlaselwa kwaseSomalia25.1. IKhabhinethi likugxeka kakhulu ukuhlaselwa ngebhomu kwakamuva ngaphandle kwehhotela laseMogadishu, eSomalia.  Kubikwe ukuthi kushone abantu abangama-300 futhi kwalimala amakhulu. IKhabhinethi lidlulisa ukuzwelana okukhulu nalabo abalahlekelwe izihlobo zabo kulokhu kuhlaselwa kwabantu abamsulwa okunyantisayo.26. Ukuzwelana nomndeni wakwaLubisi26.1. IKhabhinethi ithi alwehlanga lungehlanga kuoMqondisi-Jikelele oseHhovisi LikaMongameli, uDkt. Cassius Lubisi, kulandela ukudlula emhlabeni komkakhe, uNkk. Lumka Lubisi, ekuqaleni kwale nyanga. IKhabhinethi lithi sengathi umndeni mawulale ngenxeba kulesi sikhathi sefu elimnyama.E. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile(a) Iphini LikaMqondisi Jikelele (i-DDG): Kwezokuphatha Ukuqeqesha Nokuhanjiswa Komsebenzi, Esikoleni Sikahulumeni Kuzwelonke (i-NSG), uMnu S Manana;(b) Isikhulu Esiphethe Ezezimali (i-CFO), UMnyango Wezemisebenzi Yomphakathi (i-DPW), uNksz R Sadiki;(c) Inhloko Yophiko: Lwezokuphathwa Kwezokwakha e-DPW, uMnu B Mokhothu;(d) I-DDG: Kwezezimali Zikahulumeni Emnyangweni Wezezimali Kuzwelonke, uDkt MP Modise;(e) I-DDG: Ezemisebenzi Yasesibhedlela Esezingeni Lesithathu Kwezempilo kanye Nokuthuthukiswa Kwabasebenzi, KuMnyango Wezempilo, Dkt WW Chitha;(f) UMqondisi Omkhulu Wesikhungo i-Centre for Public Service Innovation, Nksz TE Rabebe;(g) Ibhodi Lesikhashana le-Passenger Rail Agency of South Africa:UMmeli Wasemajajini Tintswalo Annah Nana Makhubele (SC) – (USihlalo);Dkt Natalie Skeepers;Solz John Maluleke; kanyenoNksz Magdelene Cheryl Reddy.(h) Ibhodi LeSouth African Airways:Mnu JB Magwaza – (USihlalo);Nksz Nolitha Fakude – (Iphini Likasihlalo);Mnu Geoff Rothschild;Nksz Tinyiko Mhlari;Mnu Ahmed Bassa; kanyenoMnu Martin Kingston.Imibuzo: Nksz Phumla Williams – Ibamba LikaMqondisi Jikelele (GCIS)Iselula: 083 501 0139"
Isitatimende Somhlangano weKhabhinethi Wangomhla ziyi-1 kuLwezi 2017,2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/zu/speeches/statement-cabinet-meeting-wednesday-1-november-2017-2-nov-2017-0000,"IKhabhinethi lahlangana eTuynhuys, eKapa.    A. Izindaba Ezisematheni1. Isitatimende seNqubomgomo Yesabelomali Sesikhathi Esimaphakathi (i-MTBPS) sowezi-20171.1. IKhabhinethi lamukela i-MTBPS eyethulwe uNgqongqoshe Wezezimali, uMnu. Malusi Gigaba, ePhalamende, eKapa, ngesonto eledlule.1.2. Ukuchitshiyelwa kwesabelomali kuyaqhubeka nokuhola ukukhula komnotho okubandakanyayo kanye nokuqiniswa kwesimo sezimali kube kuvikelwa futhi kukhuthazwa ukuthi imali isetshenziselwe izinhlelo zomphakathi kwezemfundo, ezempilo, ingqalasizinda eyisisekelo kanye nezibonelelo zikahulumeni, abantu abaningi baseNingizimu Afrika abethembele kukho ukuze baphile impilo engcono.1.3. Esimweni sezimali esinezingqinamba, ukuzibophezela kukahulumeni ukuhlangabezana nezinselele eNingizimu Afrika kubonakala ngezindlela zokungenelela ukuze kukhuliswe iminotho yasemalokishini nasezindaweni zasemakhaya, kuqiniswe ukuphatha okuhle ezinkampanini zikahulumeni, kanjalo nokwandisa isabelomali esanele kwezemfundo yasemazingeni aphakeme.  1.4. IKhabhinethi linxusa zonke izakhamizi zaseNingizimu Afrika ukuthi zihlanganyele emizamweni yokukhulisa umnotho.2. Ucwaningo Ngesimo Sabantu Abaqashiwe2.1. IKhabhinethi lamukela ukukhishwa koCwaningo Ngokuqashwa Kwabantu Emisebenzini kwekota lesithathu lowezi-2017, elibonakalise ukuthi isimo sokungatholakali kwamathuba omsebenzi asikashintshi kusukela ekoteni eledlule elabonakalisa ama-27.7%. Amathuba omsebenzi avelile emikhakheni okusetshenzwa kuwo ngokugcwele abe yizi-187 000 ngekota. Umkhakha okungasetshenzwa kuwo ngokugcwele ulahlekelwe ngamathuba omsebenzi ayizi-71 000 kanti wona owezolimo ulahlekelwe ngamathuba omsebenzi ayizi-25 000. Uhulumeni usazibophelele ekwenzeni konke okusemandleni ukubhekana nezinselele zokungabibikho kwamathuba omsebenzi futhi unxusa imboni ezimele ukuthi idlale eyayo indima.3. Ukugujwa Kweminyaka Eyikhulu Kwazalwa u-Oliver Reginald Tambo3.1.    IKhabhinethi libonga zonke izakhamizi zaseNingizimu Afrika ngokubungaza iminyaka eyikhulu kwazalwa iqhawe Lomzabalazo u-OR Tambo, okwagcina ngombungazo owaba ngoLwesihlanu, ngomhla zingama-27 kuMfumfu 2017 Esigodini iNkantolo eMpumalanga Kapa.3.2.    Njengengxenye yemibungazo yeminyaka eyikhulu, uMongameli Jacob Zuma wavula ngokusemthethweni imiklamo yokuthuthukisa, okubandakanya: Ukuvulwa kwedamu iLudeke eMbizana, elakhiwa ngaphansi koHlelo Lokuhlinzeka Ngamanzi Esifundeni SaseMbizana. Ukuvakashela umndeni wakwaNyameni Esigodini iLudeke lapho uMongameli akhanyisa khona ugesi, njengengxenye yohlelo lukahulumeni lokufaka ugesi ezindaweni zasemakhaya eMbizana namaphethelo;Abafundi banikwa amabhayisikili esikoleni i-OR Tambo Technical High School, ngaphansi kohlelo loMnyango Wezokuthutha i-‘Shova Kalula’, olweseka abafundi abahamba ibanga elingaphezu kwamakhilomitha amathathu uma beya esikoleni;    Ukunikela ngamakhompyutha kubafundi baseVukuzenzele Special School okuyisikole sabantwana abaphila nokukhubazeka, okwakuholwa uNgqongqoshe Wezokuxhumana, uMmamoloko Kubayi-Ngubane.4. Izibalo Zobugebengu4.1. IKhabhinethi inxusa zonke izakhamizi zaseNingizimu Afrika kanye nemiphakathi ukuthi kubanjiswane namaphoyisa ukulwa nobugebengu. Izibalo zobugebengu ezikhishwe kamuva nje uNgqongqoshe Wamaphoyisa, uMnu. Fikile Mbalula, ziveze ezinye zezindawo labo esenze kangcono khona ngokulwisana nobugebengu kanye nezinye izindawo ezisanamazinga obugebengu aphezulu.4.2. IKhabhinethi likholwa ukuthi uma kungabanjiswana sonke singazuza ngokwakha imiphakathi ephephile nengaba sethubeni lokuthuthukiswa.  4.3. Izibalo zobugebengu zisiza uhulumeni kanye noMbutho Wamaphoyisa aseNingizimu Afrika (i-SAPS) ukuqapha izindawo okugaselwa kuzo kakhulu futhi ziyisixwayiso sokuqinisa izindlela zokusebenza kanye namasu okunqanda ubugebengu. Ziyingxenye yesu lokunqanda ubugebengu ukuze kuqinisekiswe ukuthi bonke abantu ezweni abazizwa bephephile nje kuphela kepha  baphephile impela.5. Udlame Olubhekiswe Kubantu Besifazane (i-GBV)5.1. IKhabhinethi liphinda ligxeka ukuhlukunyezwa kwabantu besifazane nabantwana ngokocansi, noma ngabe abenzi bala macala bakweziphi izikhundla emphakathini.5.2. IKhabhinethi likhuthaza izisulu ukuthi zibubike lobu bugebengu obunyantisa umzimba emaphoyiseni, okumele aphenye izinsolo ze-GBV futhi athathe izinyathelo ezingokomthetho ukuqinisekisa ukuthi kuba nobulungiswa.5.3. Sekusondele umkhankaso Wezinsuku Eziyi-16 Zokulwa Nodlame Olubhekiswe Kwabesifazane Nezingane futhi iKhabhinethi ligunyaze isiqubulo sakulo nyaka esithi: ""Ngibale Nami: Sisonke Siqhubezela Phambili iNingizimu Afrika Engenalo Udlame"".5.4. IKhabhinethi linxusa zonke izakhamizi ukuthi zifundisane ngamalungelo abantu besifazane nezingane, kanye nangezindlela ezinhlobonhlobo ezikhona zokusiza izisulu zobugebengu.5.5. UMkhankaso Wezinsuku eziyi-16 Zokulwa nalesi sihlava ungumkhankaso weNhlangano Yezizwe (i-UN), oqala ngomhla zingama-25 kuLwezi (Usuku Lomhlaba Jikelele Lokuqeda Udlame olubhekiswe Kubantu Besifazane) kuya kungomhla ziyi-10 kuZibandlela (Usuku Lwamalungelo Abantu Emhlabeni Jikelele) minyaka yonke.  5.6. Izakhamizi zaseNingizimu Afrika zikhuthazwa ukuthi zizibandakanye ezinhlelweni zokukhuluma nokuqwashisa ezisemiphakathini nasemikhakheni yazo.6. Ingqungquthela Yokuguqula Ezokuvakasha6.1. IKhabhinethi linxusa bonke ababambiqhaza ukuthi beseke izinhlelo zokuguqula umkhakha wezokuvakasha njengoba ungaletha inzuzo emnothweni wezwe ngokufukula imiphakathi eyayincishwe amathuba phambilini futhi zihole ukwanda kwamathuba omsebenzi.6.2. UMnyango Wezokuvakasha usingathe iNgqungquthela Yokuguqula Ezokuvakasha Kuzwelonke mhla zingama-30 nama-31 kuMfumfu 2017 ngaphansi kwesiqubulo esithi: “Ezokuvakasha Zabantu Bonke: Guqula, Khulisa bese Uqhubekise"", okwakhiswa kuyo uMbiko Ngesimo Sokuguqula Umkhakha kanye nokwethulwa kweNkundla Yezokuvakasha Ethuthukisa Abantu Abamnyama Kwezomnotho Ovulelekile (i-B-BBEE) kanye Nesikhwama Sokuguqulwa Kwezokuvakasha.7. Ukuvakashelwa uMongameli Macky Sall waseSenegal7.1. IKhabhinethi lamukela Ukuvakashelwa uMongameli weRiphabhulikhi yaseSenegal, uMhlonishwa uMacky Sally ngomhla zingama-20 kuMfumfu 2017. INingizimu Afrika neSenegal yaxoxisana ngezimo ezisemqoka zezwekazi kanye nezomhlaba jikelele futhi kwasayinwa izivumelwano ezinhlobonhlobo.7.2. La mazwe amabili anobudlelwano obuhle kwezombusazwe, ezomnotho kanye nezenhlalakahle, okusekelwe ubudlelwano obuqinile bakudala obaqala ngeminyaka yomzabalazo wenkululeko.  7.3. Ukusayinwa kweMemorandamu Yokuvumelana ngokuhlanganisa isiqhingi iRobben Island (esasisetshenziswa umbuso wobandlululo ukubopha izishoshovu ezazilwela inkululeko) nesiqhingi iGorée Islands (umzila owasetshenziselwa ukuthutha abantu abamnyama base-Afrika ngomkhumbi beyophiliswa impilo yobugqila) kuphinde kuqinise ubudlelwane bala mazwe kwezamasiko nomlando njengoba kukhunjulwa Izinkulumo zaseNgqungqutheleni yaseDakar zangowe-1987.8. Ukuvakasha kwethimba lase-Indonesia eNingizimu Afrika8.1. IKhabhinethi lamukela ukuvakashela eNingizimu Afrika kukaSultan Husain Abubakar Syah waseTidore e-Indonesia. Ithimba laseTidore libandakanya uMuhammad Amnin Farouk, oyisizukulwane sikaTuan Guru, isishoshovu somzabalazo esaboshwa uhulumeni waseHolland, wasithumela esiqhingini iRobben Island ngowe-1780. UTuan Guru (Imam Adbullah bin Qadi Abdussalum) kanye nabanye abathathu ayehamba nabo baboshwa cishe iminyaka eyi-12 okwalandelwa ukugcinwa kwabo ekudingisweni eKapa, lapho aba negalelo elikhulu ekuthuthukiseni umphakathi wasendaweni ngokwakha i-mosque yokuqala. Izikhamizi eziningi zaseNingizimu Afrika zidabuka  esizukulwaneni sakhe.8.2. Leli thimba livakashele iSigungu Sikazwelonke (i-NA) kanye Nomkhandlu Kazwelonke Wezifundazwe (i-NCOP) lapho amukelwe khona izikhulu ezongamele, iPhini Likamongameli uCyril Ramaphosa kanye noNgqongqoshe Wezokuthuthukiswa Komnotho uNgqongqoshe Ebrahim Patel.8.3. Lolu hambo ligqamise umlando wala mazwe womabili okubuswa ontamolukhuluni kanye namakhulu-minyaka okulwela inkululeko kwabantu base-Indonesia naseNingizimu Afrika. Namuhla sibungaza ezohwebo, ezokuvakasha kanye nokunye okuxhumanisa la mazwe amabili kwezomnotho.9. Ukuhlola kokuphela konyaka kwezikole9.1. IKhabhinethi lanelisekile ngokuthi ukuhlola kokuphela konyaka kwezikole okuqhubeka ezikoleni kanye nakwezinye izikhungo zemfundo kuqhubeka ngaphandle kwezinkinga.9.2. Imfundo yiyo eseqhulwini ekuholeni izwe elizoba nekusasa elingcono kubo bonke abasezweni. Abazali nabanakekeli babantwana bayanxuswa ukuthi baqhubeke nokweseka abafundi ngokufanele ngalesi sikhathi.9.3. Izinhlelo zokusiza abafundi abasele ezifundweni zoMnyango Wezemfundo Eyisisekelo kanye nezinye izinhlelo zisize abafundi abathikanyezwe imibhikisho kulo nyaka futhi kulindeleke imiphumela emihle.10. Ukubumbana komphakathi10.1. IKhabhinethi lincoma amaphoyisa kanye nokubambisana kwemiphakathi esize ukuze kulahlwe ngecala uWillem Oosthuizen noTheo Jackson. Laba ababili baphoqa uVictor Mlotshwa ukuthi angene ebhokisini lomngcwabo futhi bamesabisa ngokuthi bazomuthela ngophethilomu.10.2. Isahlulelo siveza ukuthi imithetho yaseNingizimu Afrika iqinile kwezokuvikelwa kwamalungelo azo zonke izakhamizi.  10.3. IKhabhinethi liphinda ligcizelela ukuthi amalungelo azo zonke izakhamizi zaseNingizimu Afrika okuhlanganyela emibhikishweni enokuthula ayingxenye yentando yeningi labantu elingokomthethosisekelo. Nokho, amalungelo amiswe kuMthethosisekelo weRiphabhulikhi yaseNingizimu Afrika we-1996 akahambi wodwa futhi akufanele alimaze amalungelo abanye abantu angokomthethosisekelo.  10.4. IKhabhinethi ligxeka ukuvinjwa kwemigwaqo yomphakathi, ukuvezwa kwezimpawu zokucindezela zangaphambilini kanye nokulinyazwa kwezimpawu zezwe eziyisibonakaliso sentando yeningi labantu eyajulukelwa.10.5. IKhabhinethi lizibophezele eqhazeni lalo lokwakha umphakathi obumbene wabo bonke abantu futhi unxusa izakhamizi ukuthi zidlale eyazo indima ngokuqikelela nangomoya wokusebenzisana ukwakha iNingizimu Afrika ebumbene, engacwasi ngokwebala, engacwasi ngokobulili, ebuswa ngentando yeningi labantu futhi enempumelelo.B. Izinqumo ZeKhabhinethi11.1. IKhabhinethi ligunyaze uMbiko Wesimo Sohulumeni Basekhaya baseNingizimu Afrika wezi-2015/16.  Lo mbiko wendlala inqubekela phambili ebonakele ekuqalisweni koHlelo Lokubuyela Emasisweni (i-B2B), okuwuhlelo lokuthatha isinyathelo sokuqinisekisa ukuhlinzeka ngezidingo eziyisisekelo, ukuphatha okuhle kanye nokuphathwa kwezimali ngokufanele.Lo mbiko ugqamisa izingxenye ezibhekene nezinselele futhi uhlinzeka ngesisekelo sokuqalisa isigaba sesibili soHlelo i-B2B.Lo mbiko uzokwethulwa ePhalamende.11.2. IKhabhinethi leseke izichibiyelo eziphakanyisiwe ezintathu zeMigomo Yohlaka lwe-B-BBEE. Izichibiyelo zibhekana nezinselele zomkhakha kanye nokwehlukile kwezoguquko ebezingeke zadingideka ngokugcwele emigomweni ewujikelele. Le mikhakha emithathu ngeyezoLimo, Ezezimali kanye Nezokwakha. Izichibiyelo eziphakanyisiwe zitholakale ngokubambisana nababambiqhaza abafanele. Yonke imigomo yomkhakha echitshiyelwe izobhalwa kusomqulu kahulumeni.11.3. IKhabhinethi ligunyaze Iqhingasu Lezobuchwepheshe Kuzwelonke, i-National e-Strategy, kanye nokushicilelwa kwayo kuSomqulu Kahulumeni. Yashicilelwa kuMbasa 2017 ukuze kutholakale izimvo zomphakathi. I-e-stragegy iveza umbono okuvunyelwene ngawo kanye noguquko lwezinhlelo olusuka emphakathini onolwazi luya kumnotho wolwazi nomphakathi.Ibhekana nezinselele, ezibandakanya ukwahlukana kwezobuchwepheshe phakathi kwabadla izambane likapondo kanye nabadla imbuya ngothi, phakathi kwezinhlanga ezahlukene, izindawo zokuhlala ezahlukahlukene kanye nezinkinga eziqondene nobulili. Ihlinzeka ngenkundla yokuthi izakhamizi zaseNingizimu Afrika zikwazi ukuzibandakanya kwezobuchwepheshe, obubalulekile nobuhambisana nezentuthuko kanye nempumelelo yezomnotho ukuze kuzuze umphakathi uwonkana. UMnyango Wezengqalasizinda  Yezokuxhumana  Nezinsizakalo Zeposi uzochaza kabanzi ngaleli qhingasu.11.4. IKhabhinethi ligunyaze Iqhingasu Lezobuchwepheshe Kuzwelonke kanye Nomhlahlandlela, i-National e-Strategy and Roadmap, ezoshicilelwa kwayo kuSomqulu Kahulumeni. Lizoletha uguquko kwezobuchwepheshe oluzosetshenziswa umphakathi futhi livula ithuba lokuhlinzeka ngemisebenzi eseqophelweni elingcono kube kusetshenziswa ubuchwepheshe bedijithali. Iqhingasu liqondiswe, phakathi kokunye, ukulondolozwa kwezinhlelo zikahulumeni kanye nezinqubo eziphindaphindwayo, izizindalwazi, ukungahambisani kohlelo olukhulu kanye nokunganelisi. Lizophinde landise ukusetshenziswa kolwazi nokuxhumana ngendlela yobuchwepheshe (i-ICT), kugqanyiswe izinhlelo kanye namasu amasha kwezobuchwepheshe azosetshenziswa uhulumeni osebenza ngobuchwepheshe.  11.5. IKhabhinethi ligunyaze Iqhingasu Lokuthuthukisa Amabhizinisi Amancane Nasafufusa (ama-SMME) ngokwe-ICT. Lokhu ukungenelela okuqondene nomkhakha othile ukuze ubhekane nezinselele ama-SMME abhekene nazo emkhakheni we-ICT.Leli qhingasu lihlongoza izindlela zokungenelela ukuze kusheshiswe ukuthuthukisa nokukhula kwamabhizinisi amancane emkhakheni we-ICT, kube kulawulwa ukukhula kwamazinga okudidiyela nokusebenzisa i-ICT emkhakheni wamabhizinisi amancane jikelele.Leli qhingasu lihlose ukweseka amabhizinisi e-ICT asaqala, ukuqinisa amabhizinisi asekhona kanye nokwandisa amathuba okuthola ama-SMME asebenza ngempumelelo.11.6. IKhabhinethi ligunyaze ukushicilelwa koMbiko Wokuhlola Uhlelo Lokuhlinzeka Ngokudla Okunempilo Ezikoleni Kuzwelonke. Lolu wuhlelo lukahulumeni olunesabelomali esiyizigidigidi ezingu-5.5 zamarandi okuholele ekutheni abantwana abayizigidi eziyisishiyagalolunye zasemiphakathini empofu zithole ukudla okunempilo esikoleni nsukuzonke. Umbiko ubonakalisa izindawo okumele kuqaliswe khona uhlelo ngempumelelo kanye nezinye izindawo okudingeka ukuthi zithuthukiswe.Umbiko uzotholakala kuwebhusayithi yoMnyango Wezokuhlela, Ukuqapha kanye Nokuhlola (www.dpme.gov.za)11.7. IKhabhinethi leseka isimo seNingizimu Afrika sokukhethwa kabusha ebulungeni beminyaka emibili yoMkhandlu Womhlaba Jikelele Wenhlangano Yezasolwandle (IMO). Lolu khetho luzobanjwa lapho kuzobe kunoMhlangano Owujikelele wama-30 weNhlangano ngomhla zingama-27 kuLwezi kuya kumhla ziyi-6 kuZibandlela 2017 eLondon, e-United Kingdom.INingizimu Afrika iyizwe elinolwandle futhi chishe ama-80% ohwebo lwamazwe ngamazwe lwenziwa ngolwandle.  Ubulungu beNingizimu Afrika eMkhandlwini i-IMO bunegalelo ekwandeni kwamathuba omsebenzi okususelwa ohlelweni i-Operation Phakisa: yoMnotho Wasolwandle.11.8. IKhabhinethi ligunyaze ukwethula ePhalamende kokulungiswa kweSichibiyelo seSivumelwano saseMontreal Ngalokho Okunciphisa Ungwengwezi Osemkhathini (i-ozone layer) ukuze kubandakanywe ama-hydrofluorocarbons (ama-HFC). Ukuchibiyela kubheke ukuqeda ama-HFC (Isivumelwano saseKigali), angezinye zezisi zemvelo ezikhiqizwa ngokwemvelo ezinesandla ekuncishisweni kukangwengwezi osemkhathini. INingizimu Afrika vele seyasayina Isivumelwano saseMontreal.  11.9. IKhabhinethi liphinde lagunyaza ukwethulwa ePhalamende kokulungiswa kweSivumelwano saseMinamata se-Mercury. Sihlinzeka ngamathuba okuvikela abantu ababuthaka, ikakhulukazi labo abahlala ezindaweni okuqhutshwa kuzo imisebenzi yokuvukuza, kube kunezimo ezingezinhle ezidalwa i-mercury kwezemvelo nasempilweni yabantu.11.10. IKhabhinethi laziswe ngoMbiko Wekhomishana Yophenyo eqondiswe Kwezemfundo Ephakeme Nokuqeqesha eRiphabhulikhi yaseNingizimu Afrika. IKomidi Lezezimali LikaMongameli lizohlala maduze ukudingida umthelela okhona kwezezimali.  UMnyango Wezemfundo Ephakeme Nokuqeqesha kuzodingeka ukuthi ubukeze izinqubomgomo ezifanele kanye nomthetho, lapho kunesidingo.  UMongameli Zuma uzokhipha umbiko uqondiswe emphakathini esikhathini esingatheni futhi isikhulumi sikaMongameli, uDkt. Bongani Ngqulunga, sizokwenza isimemezelo ngalolu daba.C. Imithethosivivinyo12.1. IKhabhinethi ligunyaze UMthethosivivinyo Wamaholo Okungeholelwe Ngaphansi Kwawo Kuzwelonke enomthelela    emholweni okungeholelwe ngaphansi kwawo kubasebenzi abahola imali encane kakhulu eNingizimu Afrika. UMthethosivivinyo unxusa ukuthi bonke abasebenzi baholelwe iholo elingengaphansi kweholo okungeholelwe imali engaphansi kwalo. Uma lo Mthethosivivinyo sowusebenza abaqashi kuzolindeleka ukuthi bakhokhele abasebenzi babo umholo ongengaphansi kweholo okungeholelwe ngaphansi kwalo, elizochitshiyelwa  minyaka yonke.12.2. IKhabhibheni liphinde lagunyaza ukwethulwa ePhalamende koMthethosivivinywa Wokuchibiyela Imigomo Eyisisekelo Yokuqashwa wowezi-2017. Lokhu kuchibiyela uMthetho Wemigomo Yokusebenza Eyisisekelo, we-1997 (uMthetho 75 we-1997) ukuze kuqinisekiswe ukuthi kufakwa isiqeshana esikhuluma ngoMthethosivivinyo Wamaholo Okungeholelwe Ngaphansi Kwawo.12.3. IKhabhinethi ligunyaze ukwethulwa ePhalamende koMthethosivivinywa Wokuchibiyela Ezobudlelwano Nabasebenzi wowezi-2017. Lo Mthethosivivinyo uwumphumela wokubonisana nabo bonke ababambiqhaza abafanele. Udingida, phakathi kokunye, izinqubo  zokubhikisha, iziteleka ezidonsa isikhathi esingaphezu kwaleso ebesilindelekile kanye nezinhlaka ezelulekayo uma kunemidonsiswano.   12.4. IKhabhinethi ligunyaze ukwethulwa ePhalamende koMthethosisivinywa Wokuchibiyela Uhulumeni Wendawo: Izinhlaka Zomasipala wowezi-2017. Lokhu kuchibiyela uMthetho Kahulumeni Wendawo: Wezinhlaka Zikahulumeni, we-1998 (uMthetho 117 we-1998).UMthetho uhlose ukuqinisa izinhlelo zohulumeni abahlukene kanye nokubusa ngokwentando yeningi labantu. Uhlose nokudingida izinkinga eziqondene nokulawula nokuphatha ukhetho lomasipala, kanye nokukhuthaza ukusebenza ngempumelelo nokuqalisa ngokushesha uMthetho, kanjalo nokuqinisa ukuqapha nobuholi komasipala.12.5. IKhabhinethi ligunyaze ukwethulwa ePhalamende koMthethosivivinywa Wohlelo Lokubhaliswa Kwamatayitela  Nge-Intanethi wowezi-2017. UMthethosivivinyo sewudlule kuhlelo lokubonisana nomphakathi.Uvumela ukuthuthukiswa kohlelo lokubhaliswa kwamatayitela nge-intanethi (i-e-DRS), ukuze kuqhutshwe amatayitela, kubhaliseke amatayitela amaningi njengoba kubizelwe izinhlelo zokubuyisela umhlaba zikaHulumeni.12.6. Njengengxenye yokukhuthaza ukusetshenziswa kwe-ICT ukwakha umnotho obandakanyayo, iKhabhinethi ligunyaze uMthethosivivinywa Wesikhungo Samakhono Ezobuchwepheshe Kuzwelonke wowezi-2017, i-iKamva National e-Skills Institute, (uMthethosivivinywa i-iNeSI) ezofakwa kusomqulu kahulumeni ukuze kubonisanwe nomphakathi futhi kutholakale izimvo zawo.UMthethosivivinywa i-iNeSI uhlinzekela ukusungulwa kwe-iNeSI njengesikhungo sikahulumeni esinothetho waso osilawulayo, ukubhekana nokusilela kwamakhono ezobuchwepheshe avimba utshalomali, ukuthuthukiswa kwezenhlalomnotho kanye nokuthuthukiswa kwabasebenzi ezweni.Lokhu kuzodala ukusungulwa kwezikhungo zokukhiqizwa kwe-ICT esifundazweni ngasinye, okuzobe sekusiza i-iNeSI ukuze ithuthuke futhi yakhe izinhlelo ezifanele kanye nezinsiza zokuqeqesha, kukhuthazwe futhi kuqhutshwe ucwaningo olusha, futhi kuvulelwe abafundi asebagogoda abaqhuba izifundo zabo ukuze bakwazi ukwenza ucwaningo.12.7. IKhabinethi ligunyaze ukushicilelwa koMthethosivivinywa Wokuchibiyela Izinsizakalo Zeposi kuSomqulu kaHulumeni ukuze kuqoqwe izimvo zomphakathi. Lokhu kuchibiyela uMthethosivivinywa Wokuchibiyela Izinsizakalo Zeposi No. 124 we-1998.Lo mthethosivivinywa uhlinzekela ukuhlelwa kabusha komkhakha wezeposi ukuze ube negalelo ekuqinisekiseni ukuthi imisebenzi emisha yobuchwepheshe itholakala kumuntu wonke kube kuqhutshekwa nokuhlinzeka ngemisebenzi emidala yeposi eseqophelweni eliphezulu nephephile.Lokhu kunegalelo eqophelweni lesithunzi sabantu ngokutholakala kolwazi kanye nezinsazakalo zeposi ezingambi eqolo, ezilawula ukuthuthukiswa kwezenhlalakahle futhi ezithuthukisa iqophelo lempilo yomuntu ngamunye kanye nemiphakathi.D. Imicimbi EzayoIKhabhinethi liphinde lazisa ukuthi eminye yemicimbi ezayo ohlwini lwezinto eziza kwenziwa uhulumeni.13. Uhlelo lokuqapha lukaMongameli, i-Presidential Siyahlola Monitoring Programme13.1. Kuhlelwe ukuthi uMongameli Zuma avakashele Isibhedlela iSteve Biko Academic eTshwane  ngoLwesihlanu, ngomhla zi-3 kuLwezi 2017 ukuqapha ukuhlinzekwa kwezidingo zezempilo njengengxenye yohlelo lokuqapha lukaMongameli, i-Presidential Siyahlola Monitoring Programme.Lesi sibhedlela singesinye sezibhedlela zikahulumeni eziphuma phambili ezweni futhi saqanjwa ngegama likaSteve Bantu Biko, iqhawe lomzabalazo eseladlula futhi elalingumfundi wezobudokotela eNyuvesi yaseNatali (eseyibizwa ngokuthi iNyuvesi YaKwaZulu-Natali).Uhambo lukaMongameli Zuma luyingxenye yohlelo lokuqapha lukahulumeni oluhlose ukudingida izingqinamba ezikhungethe izibhedlela zikahulumeni kanye nokuthuthukisa uhlelo lokunakekela ngezempilo, okungokunye kwezinhlelo eziseqhulwini kuhulumeni.14. INyanga Kazwelonke Yokuqwashisa Ngamalungelo Abantu Abaphila Nokukhubazeka14.1. IKhabhinethi linxusa zonke izakhamizi zaseNingizimu Afrika ukuthi zeseke Inyanga Kazwelonke Yokuqwashisa Ngamalungelo Abantu Abaphila Nokukhubazeka phakathi kwangomhla zi-3 kuLwezi kuya kungomhla zi-3 kuZibandlela 2017, oluhambisana noSuku Lomhlaba Jikelele Lwabantu Abaphila Nokukhubazeka.Izakhamizi zaseNingizimu Afrika zikhuthazwa ukuthi ziqwashise futhi zivikele amalungelo abantu abaphila nokukhubazeka, kube kwaziswa impumelelo esesibe nayo ekudingideni izinselele abantu abaphila nokukhubazeka ababhekana nazo.15. Ingqungquthela Kazwelonke Yokuthuthukisa Umnotho Wendawo15.1.UMnyango Wokwengamela Ngokubambisana kanye Nezendabuko kanyenoMnyango Wezokuthuthukiswa Kwamabhizinisi Amancane uzohola iNgqungquthela Kazwelonke Yokuthuthukisa Umnotho Wendawo yokuqala ngomhla we-9 nowe-10 kuLwezi 2017 eGauteng.Le ngqungquthela iyinkundla ebalulekile yokuxoxisana phakathi kukahulumeni kanye nomkhakha ozimele ngezindaba eziyizinhlolo ezimisiwe kanye nalezo ezisemqoka ukuze kufukulwe iminotho yezindawo ngokwakha indawo evumayo yokufinyelela entuthukweni yezomnotho ebandakanyayo.E. Imiyalezo16.1. IKhabhinethi lamukela isimemezelo semali engaphezu kwesigidigidi esisodwa sama-US dollar esizotshalwa eMnothweni waseNingizimu Afrika ezinyangeni ezizayo oqondiswe kwezobuchwepheshe, ezemfundo kanye nezamabhizinisi ezolimo.  Lokhu kumenyezelwe Inxusa uHarold Doley, Jr, uMphathi Webhange Lentuthuko lase-Afrika.16.2. IKhabhinethi lihalalisela uDkt. Nono Simelela ngokuqokwa kwakhe njengoMsizi kaMqondisi-Jikelele weNhlangano Yezempilo Yomhlaba (i-WHO). UDkt. Simelela uzoba yinhloko yoPhiko lwe-WHO olubhekelele Ezemindeni, Ezabantu Besifazane, Ezezingane kanye Nezezingane Esezikhulile kusukela ngomhla ziyi-13 kuLwezi 2017. Ungowesifazane wokuqala womdabu owudokotela wezifo zabantu besifazane, i-gynaecologist, eNingizimu Afrika.  16.3. IKhabhinethi lamukela isimemezelo se-World Rugby zokuncoma iNingizimu Afrika njengezwe elikhethelwe ukusingatha umncintiswano Wendebe Yomhlaba Yomdlalo Webhola Lombhoxo ngowezi-2023. IKhabhinethi liphinde lancoma umsebenzi owenziwe uNgqongqoshe Wezemidlalo Nokungcebeleka, uMnu. Thulas Nxesi, iPhini likaMongameli uRamaphosa kanye nethimba laseNingizimu Afrika Lomdlalo Webhola Lombhoxo ebelishabashekela ukuthi lo mncintiswano uze kuleli. Isinqumo sokugcina sizomenyezelwa i-World Rugby ngomhla ziyi-15 kuLwezi 2017.16.4. IKhabhinethi lihalalisela bonke ababambiqhaza kanye nabanqobile Emcimbini we-15 Oklomelisa Abasebenzi Bakahulumeni Minyaka Yonke Ngokusungulwa Kwamasu Amasha Emkhakheni Kahulumeni.  Le miklomelo yazisa izinhlelo zokuhlinzeka ngezidingo ngempumelelo nangendlela egculisayo ezifezwe ngokusetshenziswa kwezindlela, izinhlelo kanye nezinsiza ezintsha.16.5. IKhabhinethi lihalalisela iqembu lebhola i-SuperSport United FC ngokufinyelela emidlalweni eyandulela amanqamu ye-CAF Confederation Cup emuva kokushaya iqembu laseTunisia i-Club Afrika ngo-3-1 nango-4-2 uma imiphumela seyihlanganisiwe. Ngenyanga ezayo eli qembu lidume ngegama elithi Matsatsantsa lizobhekana ne-TP Mazembe emdlalweni wamanqamu emcintiswaneni wamaqembu wezwekazi osendaweni yesibili ngobukhulu.16.6. IKhabhinethi lidlulisa ukuzwelana nomndeni kanye nabangani baka-Ian McLeod, odlulile kuleli washiya igebe elikhulu emdlalweni webhola likanobhutshuzwayo. Waba unondweba wokuqala waseNingizimu Afrika emncintiswaneni Womdlalo Wendebe Yomhlaba ye-FIFA, ngenkathi ewunondweba emdlalweni wendebe yomhlaba ye-FIFA owawubanjelwe eFrance ngowe-1998.F. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.17.1. Abaqondisi beBhodi le-Export Credit Insurance of South Africa SOC Limited:a. Nksz. Lerato Herriette Mothae; kanyeb. noNksz. Sisa Mayekiso.17.2. Amalungu Esigungu Sabathengi Kuzwelonke aqashwe ngokugcwele:a. Nksz. Hazel Viloshni Devraj; kanyeb. No-Adv John Rinton Simpson.17.3. Ukuqashwa kabusha kwamalungu Esigungu Sezemincintiswano aqashwe ngokungagcwele:a. USolz. Imraan Valodia; kanyeb. noMnu. Anton Roskan.17.4. IBhodi loMkhandlu Wocwaningo Lwezesayensi Yabantu (i-HRSC):a. USlz. Mvuyo Tom – (uSihlalo);b. USlz. Lindiwe Zungu;c. Mnu. Nasima Badsha;d. Solz. Relebohile Moletsane;e. Solz. Haroon Bhorat;f. Solz. Shireen Hassim;g. Nksz. Precious Nompumelelo Sibiya;h. Solz. Mark Bussain;i. U-Adv Roshan Dehal; kanyej. noDkt. Abdalia Hamdok.Imibuzo ingaqondiswa ku:Nksz Phumla Williams – Ibamba LikaMqondisi Jikelele (GCIS)Umakhalekhukhwini: 083 501 0139"
Isitatimende Somhlangano weKhabhinethi wangomhla ziyi-15 kuLwezi 2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/zu/speeches/statement-cabinet-meeting-15-november-2017-16-nov-2017-0000,"IKhabhinethi labamba umhlangano walo ngoLwesithathu mhla ziyi-15 kuLwezi 2017 e-Tuynhuys, eKapa.A.    Izindaba Ezisematheni1.    Utshalomali1.1. IKhabhinethi liyaluthokozela utshalomali olungumabhiliyoni amarandi amathathu olufakwe yiNkampani Yezimoto yakwa-Ford esiKhungweni esakha izimoto sase-Silverton, ePitoli esifundazweni saseGauteng. Lolu tshalomali luzoholela ekutheni kudaleke amathuba omsebenzi kulesi Sikhungo nakwamanye amabhizisi esisebenzisana nawo njengoba kulindeleke ukuba ukhule umkhiqizo wohlobo lwemoto yale nkampani olubizwa nge-Ford Ranger.1.2. Utshalomali olunjengalolu luwubufakazi bomsebenzi esilokhu siqhubekile nokuwenza njengohulumeni ngenhloso yokukhulisa umnotho kanye nokubhekana ngqo nezinselele zokuntuleka kwamathuba omsebenzi.  Ukusetshenziswa kohlelo lukahulumeni oludle amabhiliyoni ayi-7.3 wamarandi lwemihlomulo yokukhuthaza utshalomali olubizwa ngoHlelo Lokukhiqizwa Kwezimoto Nokuthuthukiswa Komkhakha Wezimoto sekufake utshalomali olungamabhiliyoni angama-28.5 wamarandi oluvela kubatshalizimali abazimele.1.3. Lokhu kubandakanya nesimemezelo esenziwe yinkampani yakwa-Toyota sokwakhiwa kohlobo olusha lwe-Toyota Hilux ne-Fortuner njengengxenye yotshalomali olungamabhiliyoni ayi-6.1 wamarandi. Inkampani yakwa-BMW nayo ihlela ukwakha isikhungo sikanokusho sezingxenye zokwakha imizimba yezimoto esizodla imali engamarandi angamabhiliyoni ayisithupha. Inkampani yezomoto i-Beijing Automobile International Corporation ihlela ukutshala imali engamabhiliyoni ayi-11 wamarandi esikhungweni esakha izimoto eNingizimu Afrika.2. Isikhathi sokuthunyelwa kwamafomu entela sowezi-20172.1. IKhabhinethi liyabonga kakhulu kubo bonke abakhokhi bentela asebewathumelile amafomu abo entela onyaka wentela wezi-2016/17.2.2. Imali eyingenisonzuzo etholakele ekukhokhweni kwentela iyaqinisekisa ukuthi uhulumeni uba namandla okuhlinzeka ngezidingo nezinsizakalo zomphakathi kubantu baseNingizimu Afrika abantulayo abayizigidi ngezigidi.2.3. IKhabhinethi liyabakhumbuza abakhokhi bentela ukuthi usuku olungumnqamulajuqu wokuthunyelwa kwamafomu entela nguLwesihlanu mhla zingama-24 kuLwezi 2017 futhi liyabakhuthaza ukuba bathumele amafomu abo entela.3. INgqungquthela Yokuqala Kazwelonke Yezokuthuthukiswa Kweminotho Yohulumeni Bezindawo (i-LED)3.1. IKhabhinethi liyayithokozela kakhulu imiphumela yeNgqungquthela ye-LED ebanjwe esikhathini esifushane esedlule. Le ngqungquthela yabanjwa ngaphansi kobuholi bukaNgqongqoshe Wokwengamela Ngokubambisana Nezindaba Zendabuko, uMnu Des van Rooyen kanye noNgqongqoshe Wezokuthuthukiswa Kwamabhizinisi Amancane, uNkz Lindiwe Zulu.3.2. Yahlinzeka ngethuba lokwakhiwa kwe-ajenda entsha yezokuThuthukiswa Kweminotho Yohulumeni Bezindawo eNingizimu Afrika ngokuholwa yizinto ezibekwe eqhulwini oHlelweni Lokuthuthukiswa Kwezwe (i-NDP). Imiphumela yale ngqungquthela ibandakanya nokwethulwa koMkhandlu wokuqala waseNingizimu Afrika Wezokuthuthukiswa Komnotho (i-EDCSA), okuhloswe ngawo ukuqinisekisa ukuthi umkhakha wezomnotho usebenza ngobungoti nangobunyoninco.  3.3. Njengomgwamanda wochwepheshe, i-EDCSA izolawula futhi iqaphe ukuziphatha kwabasebenzi abaningi balo mkhakha ababambe iqhaza ezinhlelweni zentuthuko ezihlukahlukene.3.4. IKhabhinethi likuphawulile futhi nokwethulwa okuyingqophamlando kweViki Lomhlaba Jikelele Lezokusungulwa Nokuqhutshwa Komsebenzi Webhizinisi (i-GEW) elethulwe e-22 on Sloane, okuwuphiko lokuphenjwa nokusungulwa kwamabhizinisi, lapho uNgqongqoshe uZulu wabe esingethe khona ingqalabutho yezamabizinisi emhlabeni jikelele u-Sir Richard Branson. Lolu phiko lungolokuqala ngqa oluvulwe yiNhlangano Yezokusungulwa Nokuqhutshwa Komsebenzi Webhizinisi Emhlabeni Jikelele (i-Global Entrepreneurship Network). Ihlinzeka ngqo ngezinsizakalo zokweseka osomabhizinisi futhi lubahlinzeke nangezinsizakalo ezitholakala nge-inthanethi kwi-Afrika yonkana futhi kusenjalo ihlinzeka nangethuba lokuxhumana nokusebenzisana nabaqeqeshi bezebhizinisi emhlabeni jikelele, kanye nabatshalizimali nezinhlangano ezeseka umsebenzi wokusungulwa nokuqhutshwa kwamabhizinisi.3.5. Ngenkathi kubanjwe i-GEW, bayizigidi eziyi-10 ababambiqhaza abazibandakanya emicimbini, ezinhlelweni kanye nasemincintiswaneni eyizi-35 000 emazweni angaphezu kwe-165 emhlabeni jikelele.4. Umbiko Wekhomishana ka-Heher4.1. IKhabhinethi likuphawulile ukukhishwa, ngoMsumbuluko mhla ziyi-13 kuLwezi 2017, koMbiko Wekhomishana Yophenyo Mayelana Nokuthi Kungalunga Yini Ukuhlinzekwa Mahhala Kwemfundo Ephakeme Nokuqeqeshwa eNingizimu Afrika. IKhabhinethi liyabanxusa bonke abantu baseNingizimu Afrika ukuba bawufakele izibuko lo mbiko kanye nemithelela yawo ezweni, ngenkathi uhulumeni esacubungula izincomo zawo.4.2. UMongameli uzokwenza isimemezelo mayelana nalo mbiko ngokuhamba kwesikhathi emva kokuba sewucutshungulwe ngokuphelele yiKomidi LoNgqongqoshe Beminyango Ehlukahlukene kanye neKomidi LikaMongameli Lezezimali. Uhulumeni usalokhu ezimisele ukususa izithiyo nemigoqo evimbela ukufinyeleleka kwemfundo ephakeme, futhi uphokophele ekutholeni isixazululo esisimeme sokuxhaswa kwemfundo ephakeme ngezimali.5. Isomiso5.1. Umthamo wamanzi akhona njengamanje emadanyini akuleli usalokhu uyinto ekhathazayo impela njengoba umhwamuko owenzekayo emadanyini ungaphezulu kwemvula esiyitholayo ezweni. Njengoba iNingizimu Afrika ingakayitholi imvula eyanele ezokhuphula umthamo wamanzi emadanyini ethu ukuze ufinyelele emazingeni agculisayo lokho kusho ukuthi izwe lethu alikaphumi neze esimweni esibi sokukhahlanyezwa yisomiso. Izangoma zezulu zibikezela ukuthi leli lizwe liyoze liqale ngasekuqaleni kukaMasingana wezi-2018 ukuthola ingxenye enkulu yemvula okumele liyithole.5.2. IKhabhinethi lithanda ukuqinisekisa umphakathi ukuthi uhulumeni kazwelonke, kanye nohulumeni bezifundazwe nabezindawo basebenza ngokubambisana ukuqinisekisa ukuthi iNingizimu Afrika ayiphelelwa ngamanzi. IKhabhinethi linxusa umuntu wonke ukuba adlale indima yakhe ngokuthi awonge amanzi, awasebenzise ngobuhlakani futhi angawasaphazi.6. Eziphathelene nelizwe laseZimbabwe6.1. IKhabhinethi liyayeseka imizamo kaMongameli Jacob Zuma, esebenzisa isikhundla sakhe njengoSihlalo WeNhlangano Yokuthuthukiswa Kwamazwe aseNingizimu ne-Afrika (i-SADC) yokuxazulula impicabadala yesimo esimanzonzo esiqhubekayo njengamanje kwelaseZimbabwe. UMongameli usethumele iziThunywa Ezikhethekile kwelaseZimbabwe, okunguNgqongqoshe Wezokuvikela Nomakadebona Bezempi, uNkz Nosiviwe Mapisa-Nqakula kanye noNgqongqoshe Wezobunhloli u-Adv Bongani Bongo. Lezi zithunywa kulindeleke ukuba zibambe umhlangano noMongameli Robert Mugabe kanye noMbutho Wezokuvikela waseZimbabwe. Emva kwalokho zizokwethula umbiko wazo phambi kuMongameli wase-Angola u-João Lourenço onguSihlalo Wophiko lwe-SADC Olwengamele Ezopolitiki, Ezokukuvikela, kanye Nezokuvikeleka. IHhovisi likaMongameli lizoqhubeka nokuhlinzeka ngolwazi lwakamuva mayelana nalolu daba.7. Isibonakude i-Square Kilometre Array (i-SKA)7.1. IKhabhinethi liyazithokozela izimpumelelo kanye nemihlomulo yezomnotho neyezenhlalo yomphakathi okuzuzwe kutshalomali olugxile ekuthuthukisweni komphakathi esifundeni esakhelene nendawo okwakhiwe kuyona isibonakude se-SKA eNingizimu Afrika. Imiphakathi eyakhelene nendawo okwakhiwe kuyona i-SKA iyaqhubeka nokuhlomula ngokuthola imfundo engcono nemiklamo yokuqeqeshwa, ukutshalwa kwezimali emabhinisini amancane kanye nokukhula kwezinga lokuvulwa kwamathuba omsebenzi.7.2. UMnyango Wezesayensi Nobuchwepheshe, ngaphansi kobuholi bukaNkz Naledi Pandor, uzosingatha uhlelo lokubamba iqhaza nokubandakanywa komphakathi ngenhloso yokugubha nokubungaza izimpumelelo zohlelo lwe-SKA nemiphakathi yase-Carnarvon namaphethelo, esifundazweni saseNyakatho Kapa kusukela mhla ziyi-16 kuze kube ngumhla ziyi-19 kuLwezi 2017.B. Izinqumo Zekhabhinethi8. Imibiko yokusebenza yenqubekelaphambili eyenziwe yiminyango kahulumeni ngekota yesibili yowezi-2017/188.1. IKhabhinethi ihlinzekwe ngolwazi mayelana nemibiko yokusebenza yenqubekelaphambili eyenziwe yiminyango kahulumeni ngekota yesibili yowezi-2017/18 (uNtulikazi kuya kuMandulo 2017) eyethulwe ngamaqoqwana eminyango kahulumeni womahlanu. Lokhu kuyingxenye yomsebenzi weKhabhinethi obanzi wokuqapha nokuhlola uHlelo Lokusebenza olususelwe oHlakeni Lokusebenza Lwesikhathi Esimaphakathi (i-MTSF) lowezi-2014 kuya kowezi-2019.8.2.  UMnyango Wezokuhlela, Ukuqapha kanye Nokuhlola kanye namakomidi amaQoqwana Ongqongqoshe bazobamba izithangami zabezindaba lapho bezohlinzeka khona ngolwazi oluphathelene nenqubekelaphambili eseyenziwe okukhulunywa ngayo kule mibiko.8.3. Uphiko Lukahulumeni Lwezokuxhumana Nokuhlinzeka Ngolwazi (i-GCIS) luzolawula futhi luhole lezi zithangami zabezindaba futhi uhlelo lokubanjwa kwalezi zithangami luzoshicilelwa ku-www.gov.za ngokuhamba kwesikhathi.9. Ulwazi lwakamuva mayelana nenqubekelaphambili eseyenziwe ekuthungathweni nasekuhlonzweni kwamakheli abavoti9.1. IKhabhinethi lethulelwe umbiko mayelana nenqubekelaphambili eseyenziwe ekufezekisweni komyalelo wesiNqumo Senkantolo Yomthethosisekelo wokuhlinzekwa kwamakheli aqondile emqulwini woluhlu lwabavoti. IKhabhinethi likuthokozele ukuthotshelwa ngokuphelele kwemibiko ekhishwa njalo emva kwezinyanga eziyisithupha ethunyelwa eNkantolo Yomthethosisekelo.9.2. Kuze kube manje iKhomishana Yokhetho Ezimele (i-IEC), ngokusebenzisana nezinye izikhungo zombuso, seyizuze impumelelo ecishe ibe ngama-75% ekuqoqweni kwamakheli abantu abafanele ukuvota. IKhabhinethi lahlinzekwa futhi nangolwazi mayelana nohlelo oluhlongozwayo lokuba i-SAPO ilekelele labo abangenawo amakheli aqondile endawo abahlala kuyona.9.3. IKhabhinethi liyayithokozela impela inqubekelaphambili kanye nomsebenzi omuhle wokubambisana kwe-SAPO, i-IEC kanye nezinye izikhungo zikahulumeni emklamweni wokuhlonzwa nokunikezwa kwamakheli abavoti aqondile.9.4. Futhi iKhabhinethi liyabanxusa labo abangakahlinzeki ngemininingwane yakamuva yamakheli abo ukuba benze njalo ngeviki elilandelayo lokubhaliswa kwabavoti elizobanjwa ngoNdasa 2018.C. Imicimbi Ezayo10. Isigcawu Sesine SeKhomishana Yobambiswano Phakathi KweNingizimu Afrika neBotswana (i-BNC)10.1. UMongameli Zuma uzobamba uhambo olusemthethweni oluya eBotswana lapho ezoba ngomunye woSihlalo ababambisene besiGcawu Sesine SeKhomishana Yobambiswano Phakathi KweNingizimu Afrika neBotswana esizobanjelwa edolobheni laseGaborone, eBotswana ngoLwesihlanu, mhla ziyi-17 kuLwezi 2017.10.2. INingizimu Afrika neBotswana babamba umhlangano njalo ngonyaka ezingeni leziNhloko Zemibuso ngaphansi kohlaka lwe-BNC ukuzobuyekeza ubambiswano phakathi kwalawa mazwe amabili futhi baxoxisane nangezindaba ezithinta lawa mazwe womabili.10.3. Lawa mazwe amabili anobudlelwane obuhle obususelwa kubudlelwane bezamasiko obukhona phakathi kwezakhamizi zalawa mazwe futhi obuqiniswa nawukuthi lawa mazwe angomakhelwane. Lawa mazwe asebenza ngokubambisana emikhakheni eminingana kubandakanya ezokuthutha, ezohwebo nokutshalwa kwezimali, ezempilo, izindaba zezemvelo, njll.10.4.  INingizimu Afrika ingelinye lamazwe ahwebelana kakhulu neBotswana futhi lokhu kubonakala ngokucacile njengoba kunezinkampani eziningi zaseNingizimu Afrika ezenza ibhizinisi eBotswana.11. Uhambo Lokuvakashela kukaMongameli wase-Angolan kuleli11.1. UMongameli Zuma uzosingatha uMongameli wase-Angola, uMhlonishwa u-João Lourenço, ohambweni lwakhe lokuvakashela kuleli oluyingqophamlando kusukela mhla zingama-23 kuLwezi 2017. Lolu hambo wuhambo lwakhe lokuqala ngqa lokuvakashela eNingizimu Afrika emva kokubekwa kwakhe esihlalweni sokuba nguMongameli wase-Angola.11.2. Lawa mazwe amabili anobudlelwane obuhle obasungulwa kudala ngezinsuku zomzabalazo wenkululeko lapho izwe lase-Angola lakhoselisa futhi lasekela izishoshovu zomzabalazo zaseNingizimu Afrika ezinkanjini ezihlukahlukene ezweni lase-Angola.11.3.  Selukhule kakhulu uhwebo nobambiswano phakathi kwalawa mazwe amabili, kangangokuthi iNingizimu Afrika isiyizwe elikleliswe endaweni yokuqala kumazwe ahwebelana ne-Angola kuleli zwekazi. Ziningi izinkampani zakuleli ezenza ibhizinisi e-Angola, emikhakheni ehlukahlukene kubandakanya umkhakha wezokwakha, ezolimo, ezezindlu, ezokuthengiswa kwempahla, ezokudla neziphuzo, ezamahhotela nokuvakasha, ezamabhange kanye nezinsizakalo zokwelapha.Ohambeni lwakhe kuleli, uMongameli Lourenço uzokwethula nesiFundo ngoLwesihlanu mhla ziyi-24 kuLwezi e-OR Tambo Building ePitoli.12. Umkhankaso Wezinsuku Eziyi-16 Wokulwisana Nodlame Olubhekiswe Kwabesifazane Nezingane12.1. IKhabhinethi ihlanganyela nabo bonke abantu baseNingizimu asebethathe isinqumo sokubhukula balwisane noxhashazwa kwabesifazane nezingane.12.2. Umkhankaso Wezinsuku Eziyi-16 Wokulwisana Nodlame Olubhekiswe Kwabesifazane Nezingane uzobanjwa kusukela mhla zingama-25 kuLwezi kuze kube ngumhla ziyi-10 kuZibandlela 2017. Lona ngunyaka we-19 kuqhutshwa lo mkhankaso eNingizimu Afrika futhi uzoqhubeka ngaphansi kwesiqubulo esithi: “Ngibale Nami: Sisonke Siqhubezela Phambili iNingizimu Afrika Engenalo Udlame”.12.3. UMongameli Zuma uzokwethula umkhankaso Wezinsuku eziyi-16 Wokulwisana Nodlame Olubhekiswe Kwabesifazane Nezingane eMpumalanga Kapa ngoMgqibelo mhla ziyi-25 kuLwezi 2017. Umkhankaso uzogxila ekuqalisweni ngokuqhubekayo kweziNkulumo-mpendulwano Zikazwelonke, ezikhuthaza abantu ukuba baxoxisane ngesihlava sodlame olubhekiswe kwabesifazane. Lokhu kuzokwandulelwa wuSuku Lwabesilisa oluzogujwa ngeSonto, mhla ziyi-19 kuLwezi 2017, lapho kunxuswa khona amadoda ukuba adlale indima yawo ekwakheni umphakathi ophephile futhi obumbene.12.4. UMnyango Wezobulungiswa Nokuthuthukiswa Komthethosisekelo uzoqhuba umkhankaso wesibili wochungechunge lomsakazo olubizwa ngokuthi: Let’s Talk Justice, okuwumkhankaso oletha izinsizakalo zikahulumeni kubantu ngokuhlinzeka abalaleli ngethuba lokuxhumana nokufakana imilomo nezikhulu zikahulumeni ngezindaba ezisematheni. Ukwethulwa kweNkantolo Yamacala Ezocansi ngenkathi kuqhutshwa lo mkhankaso nakho kuzoqinisekisa ukufinyeleleka kangcono kohlelo lwezobulungiswa.12.5. IKhabhinethi liyakholelwa ukuthi ngokusebenza ngokubambisana singasiqeda nya isihlava sokuxhashazwa kwabesifazane nezingane. Ngokubambisana sonke singabhukula sithathe izinyathelo ezifanele ukuvimbela ukuxhashazwa nokuhlukunyezwa futhi ngalokho siqinisekise ukuthi abesifazane nezingane baphila emphakathini ophephile.12.6. Bayanxuswa bonke abantu baseNingizimu Afrika ukuba bagqoke amaribhoni amhlophe njengophawu lokuzibophezela nokuthembisa ukuthi bazokwenza imizamo yokuqeda lesi sihlava emphakathini wethu.13.  Amalungiselelo Aphokophele oSukwini Lwengculazi Lomhlaba Jikelele13.1. IKhabhinethi linxusa bonke abantu emphakathini ukuba babambe iqhaza emkhankasweni wokugqoka amaRibhoni Abomvu njalo ngoLwesihlanu, ngenjoba siphokophele emgubhweni woSuku Lwengculazi (i-Aids) Lomhlaba Jikelele mhla lu-1 kuZibandlela, ozoqhubeka kuze kuphele inyanga kaZibandlela. Ukugqoka iribhoni ebomvu wuphawu lokuzwelana nokuzibophezela ekulwisaneni neGciwane Lesandulelangculazi (i-HIV) ne-Aidsi.13.2. USuku Lwengculazi Lomhlaba Jikelele luhlinzeka ngethuba lokuba yonke imiphakathi ibumbane empini yokulwisana ne-HIV, futhi ikhombise ukweseka abantu abaphila ne-HIV futhi ikhumbule nalabo asebedlulile emhlabeni. Umcimbi walo nyaka uzobanjwa ngaphansi kwesiqubulo esithi: Ilungelo Lami Lokwazi Isimo Sami Se-HIV, Ukuvimbela i-HIV Kungumsebenzi Wami”, okuyisiqubulo esixhumene nesomhlaba jikelele esithi: Ilungelo Lokuhlinzekwa Ngezinsizakalo Zezempilo”.13.3. Lokhu kuqinisa ukuqaliswa koHlelo Lokusebenza lweNingizimu Afrika Lokulwisana ne-HIV, Isifo Sofuba (i-TB) kanye Nezifo Ezithathelwana Ngokocansi lowezi-2017 - 2022 (i-NSP), oluyinsika esemqoka kakhulu kwinqubekelaphambili yeNingizimu Afrika ephokophele ekuqinisekiseni ukuthi bonke abantu bahlinzekwa ngosizo lwezempilo olusezingeni elifanele njengoba lokhu kubekwe ngokucacile ku-NDP, okuwuhlelo lukazwelonke olugqugquzela isizwe esingumqemane, esinamandla futhi esihlinzekwa ngezinsizakalo ngendlela elinganayo.14. Iviki Likazwelonke Lokugxila Ezimbizweni14.1. IKhabhinethi linxusa imiphakathi ukuba ibambe iqhaza emicimbini ezayo yeViki Likazwelonke Lokugxila Ezimbizweni lesi-7, okulindeleke ukuba libanjwe kusukela mhla zingama-27 kuLwezi kuze kube ngumhla zi-3 kuZibandlela 2017.14.2. Ngaphansi kobuholi be-GCIS, lesi sigcawu sigqugquzela ukuxhumana ngenkuthalo phakathi kwamalungu esiGungu Seziphathimandla kanye nemiphakathi. Iviki lalo nyaka lizokwenzeka onyakeni womgubho weminyaka eyikhulu yokuzalwa kuka-Oliver Reginald Tambo, isishoshovu esabe silwela ukulingana phakathi kwabesilisa nabesifazane. Imicimbi nezinhlelo ezizokwenziwa ngaleli viki kuhloswe ngakho ukusekela umkhankaso wesiNsuku eziyi-16 Zokulwisana Nodlame Olubhekiswe Kwabesifazane Nezingane.14.3. Imininingwane yemicimbi ezobanjwa ngaleli viki izofakwa ohlwini lwezinto ezizokwenziwa yizwe bese ishicilelwa kwiwebhusayithi kahulumeni (www.gov.za).D. Imithethosivivinywa15. IKhabhinethi likugunyazile ukushicilelwa kwesaziso esikhishwe ngokwesigaba 74(5) soMthethosisekelo WeRiphabhulikhi yaseNingizimu Afrika we-1996. Inhloso yalokhu wukuqalisa inqubo yokubonisana kazwelonke kanye neyezifundazwe mayelana nokuqaliswa kokusebenza kwezinguquko ezenziwe emingceleni yezifundazwe eziphathelene noMasipala Wendawo WaseMatatiele eMpumalanga Kapa kanye nezindawo ezithile e-Ba Ga Mothibi esifundazweni saseNyakatho Ntshonalanga.Ukuklanywa kabusha kwemingcele yezifundazwe kususelwa ezimfunweni zemiphakathi yalezi zindawo okukhulunywa ngazo lapha, eyanxusa ukuba isuswe ifakwe ezifundazweni ezingomakhelwane.E. Imiyalezo16. IKhabhinethi ithanda ukuhalalisela izwe lase-France njengezwe eliqokelwe ukusingatha uMqhudelwano Wendebe Yomhlaba Yebhola Lombhoxo wezi-2023 futhi iyabonga kakhulu kwithimba likahulumeni elabe liholwa yiPhini LikaMongameli u-Cyril Ramaphosa, uNgqongqoshe Wezemidlalo u-Thulas Nxesi kanye Nenhlangano Yebhola Lombhoxo yaseNingizimu Afrika (i-SARU), ngomsebenzi omuhle abawenzile ukugqugquzela nokusekela isiphakamiso seNingizimu Afrika sokusingatha lo mqhudelwano.17. IKhabhinethi ithanda ukuhalalisela uNgqongqoshe Pandor, oklonyeliswe ngeNdondo Kathisha Ovelele. UNgqongqoshe wanikezwa le ndondo nguShansela WeNyuvesi yaseNingizimu Afrika (i-Unisa), uMongameli Waphambilini waseNingizimu Afrika uThabo Mbeki.INdondo Kathisha Ovelele, engomunye wemikhakha emine, ihlonipha igalelo likathisha ovelele osebenze ngobunyoninco obukhulu ekuqhubekiseleni phambili umsebenzi wokufundisa, ukufunda, ukuthuthukiswa kwamakhono noma nocwaningo emkhakheni wakhe.18. IKhabhinethi liwushayela ihlombe umsebenzi omuhle owenziwe yi-South African Astronomical Observatory, eyingxenye yombimbi lwabathungathi bonozungezilanga (amapulanethi) be-Wide Angle Search for Planets consortium asebekwazile ukuhlonza amapulanethi amasha amathathu.19. IKhabhinethi liyabahalalisela labo abebebambe iqhaza kanye nalabo abadle umhlanganiso emcimbini wezi-2017 we-Govan Mbeki Awards, ohlonipha labo abavelele emkhakheni wezokwakha nokuhlinzekwa kwezindlu. Lo mcimbi wezindondo ufike ngesikhathi lapho izwe liqhubeka nokubungaza ukuhlinzekwa kwezindlu nemixhaso engaphezu kuka-4.6 wezigidi kusukela ngowe-1994.20. IKhabhinethi lidlulisa amazwi okubonga kubasebenzi bezimo eziphuthumayo, abacimimlilo kanye nawo wonke amavolontiya ngesibindi nokuzinikela abakubonisile ngenkathi belwisana nemililo yequbula equbuke esikhathini esifushane esedlule esifundazweni saseNtshonalanga Kapa.  Imibuzo ingaqondiswa ku:Nkz Phumla Williams – Ibamba Likamqondisi-Jikelele (GCIS)Umakhalekhukhwini: 083 501 0139"
Isitatimende Somhlangano WeKhabhinethi wangoLwesithathu mhla ziyisi-6 kuZibandlela 2017,7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/zu/speeches/statement-cabinet-meeting-wednesday-6-december-2017-7-dec-2017-0000,"IKhabhinethi labamba umhlangano walo wokugcina wezi-2017, e-Union Buildings ePitoli.A. Izinqumo zeKhabinethi1. IKhabhinethi likugunyazile ukuqaliswa kokusebenza kweQhingasu Likazwelonke Lomkhakha Wezokuvakasha (i-NTSS) lowezi-2016-2026. I-NTSS isekelwe ezinsikeni ezinhlanu ezikhethekile okusetshenzelwa phezu kwazo, okusho, ezokukhangisa, ukulawulwa kahle kwenqubo yokufinyelela kwabavakashi ezinhlelweni zokuvakasha, ukuphathwa kahle kwabavakashi nokwenziwa ngcono kwendlela abathokozela ngayo ukuvakasha kwabo, ukuphathwa nokulawulwa kahle kwezindawo ezivakashelwa ngabavakashi kanye nemihlomulo ebanzi yezokuvakasha.Umbhalo ophelele waleli qhingasu uyatholakala kuwebhusayithi yoMnyango Wezokuvakasha ku: www.tourism.gov.za.2. IKhabhinethi lilugunyazile uhlaka lokusungulwa kweNkampani Kazwelonke Yohlelo Lwe-inthanethi Esheshayo. Le nkampani izosungulwa ngokuthi kuhlanganiswe i-Sentech ne-Broadband Infraco. Lokhu kuzokwenza lula ukuqaliswa nokuqhutshwa ngendlela ehambelanayo kwaleyo misebenzi okudingeka ukuba yenziwe yilezi zikhungo ezimbili ngokubambisana, futhi lokhu kuzokwakha isikhungo sikazwelonke esingushampeni weze-inthanethi esheshayo.3. IKhabhinethi liwugunyazile uMbiko Wokuqala Wenqubekela Eseyenziwe Okhishwa Minyaka Yonke Wohlaka Lomthetho Odingidwayo Wamalungelo Abantu Abanokukhubazeka (i-WPRPD). Lo mbiko uqondene nesikhathi esisukela mhla lu-1 kuMasingana kuya kumhla zingama-31 kuZibandlela 2016.Uhlinzeka ngomphumela wokuhlola nokuhlaziya okusezingeni eliphezulu okubonisa ukuthi iminyango kahulumeni isihambe ibanga elingakanani ekuqiniseni imiyalelo yezinqubomgomo ze-WPRPD, ukuze ifakwe futhi isetshenziswe ngendlela ejulile ezinhlelweni zokuhlela zeminyango ehlukahlukene, ukwabiwa kwemali, ukuhlinzekwa kwezidingongqangi kanye nezinhlelo zokubika.4. IKhabhinethi likugunyazile ukushicilelwa koHlaka Olukhethekile Lwenqubomgomo Yokukhubazeka oluqondiswe Ohlelweni Lwemfundo Ephakeme Nokuqeqesha ukuze umphakathi uzwakalise imibono yawo.5. IKhabhinethi lethulelwe umbiko mayelana nemiphumela yokuBuyekezwa Kohlelo Lokuhlelwa Kabusha Kwemboni Yamatekisi okwenziwa kusukela ngoLwezi 2015 kuya kuMandulo 2016. Lolu hlelo luyingxenye yeQhingasu Elibanzi Lezithuthi Zomphakathi, okuhloswe ngalo ukuhlinzeka eNingizimu Afrika ngohlelo lwezokuthutha oludidiyelwe, oluphephile futhi olusebenza kahle.IKhabhinethi livumile ukuba kubanjwe ezinye izigcawu zokubonisana nababambiqhaza, futhi kusenomsebenzi okumele wenziwe ngokubambisana neminyango kahulumeni efanelekile ngaphambi kokuba uMnyango Kazwelonke Wezokuthutha uqalise ukusebenza kohlelo olusha olubuyekeziwe.6. IKhabhinethi livumile ukuba zikhishelwe umphakathi iziNkomba Zentuthuko zehlandla lesi-8 (zowe-2016).  Umbiko Wezinkomba Zentuthuko ugxile kwintuthuko yeNingizimu Afrika kusukela esikhathini sokufika kwentando yeningi labantu, futhi izinkomba zentuthuko zihlola futhi ziqaphe ukuqaliswa kweNhlosombono yowezi-2030 yoHlelo Lokuthuthukiswa Kwezwe (i-NDP).7. IKhabhinethi lizigunyazile izinyathelo zokuqinisa ukulawulwa kokuziphatha ngendlela efanele kwezisebenzi zikahulumeni, odabeni oluphathelene nezikhulu zikahulumeni ezenza ibhizinisi nezikhungo zikahulumeni. Lokhu kuqalisa ukusebenza kweMithethonqubo Yomkhakha Wezemisebenzi Kahulumeni yowezi-2016, enqabela abasebenzi bakahulumeni ukwenza ibhizinisi noMbuso. Kusukela mhla lu-1 kuNdasa, Umnyango Wezezimali Kuzwelonke, ngokwesekwa wuMnyango Wezemisebenzi Kahulumeni Nokuphathwa Kwayo (i-DPSA), lizoqapha futhi liqhathanise imininingwane yabo bonke abahlinzeki bempahla nezinsizakalo abasha ababhalisa nge-inthanethi kwiSizindalwazi Sikazwelonke Sabahlinzeki Bempahla Nezinsizakalo (i-CSD) nemininingwane equkethwe oHlelweni lwe-Persal, okuwuhlelo lwemiholo yabasebenzi bakahulumeni.8. IKhabhinethi lilugunyazile uHlelo Olusha Lokuthuthukiswa Nokulawulwa Kwendlela Ezisebenza Ngayo iziNhloko Zeminyango Kahulumeni, okuwuhlelo olubonisa ngendlela enembayo ukuxhumana phakathi kwendlela asebenza ngayo umuntu ngamunye kanye nendlela osebenza ngayo umnyango kahulumeni wonkana. Lolu hlelo luzoqala ukusebenza kusukela mhla lu-1 kuMbasa 2018.9. IKhabhinethi likugunyazile ukwethulwa nokuqaliswa koHlaka Lohlelo Lokuqashwa Kwabafundi Abasanda Kuphothula Iziqu Zemfundo Ephakeme Emkhakheni Wezemisebenzi Kahulumeni. Lokhu kuyingxenye yohlelo lokuthuthukisa oluqhutshwa ngaphakathi eMkhakheni Wezemisebenzi Kahulumeni okuhloswe ngalo ukuheha abafundi abanamakhono abasanda kuphothula iziqu zabo zemfundo ephakeme, ukuze beze bazosebenzela uMkhakha Wezemisebenzi Kahulumeni.Lolu hlaka luhlanganisa nokwabiwa kwephesenti elithile lezikhala zomsebenzi emnyangweni kahulumeni ngamunye okuzoqashwa kuzona abafundi abasanda kuphothula iziqu zabo zemfundo kuleyo mikhakha edinga amakhono ayivela kancane. UNgqongqoshe Wezemisebenzi Kahulumeni Nokuphathwa Kwayo uzoqinisekisa futhi ukuthi lolu hlaka luhambisana kahle noHlelo Lokuqashwa Kwentsha.10. IKhabhinethi likugunyazile ukushicilelwa kweZaziso ezilandelayo kuSomqulu Kahulumeni mayelana nokuHlelwa Kabusha Kobubanzi Begunya Lokusebenza Nokwengamela Kwezinkantolo, okuhloswe ngakho ukukhulisa izinga lokutholakala kobulungiswa kubantu ababencishwe amathuba phambilini kanye nasezindaweni ezisemakhaya ezingazitholi izinsizakalo zobulungiswa ngendlela efanele. Ukuhlelwa kabusha kwegunya lezinkantolo lokusebenza nokwengamela kuzokwenziwa kwizifunda-nkantolo ezithile eFreyistata naseNyakatho Kapa, futhi kuzokhishwa iziFunda-nkantolo ezithile ngaphansi koPhiko Lwenkantolo Ephakeme lwaseGauteng, zifakwe ngaphansi kwegunya lokusebenza nokwengamela loPhiko Lwenkantolo Ephakeme yaseNyakatho Ntshonalanga.11.IKhabhinethi liyigunyazile iMithethonqubo ephathelene Nemithetho Yokuxazululwa Kwemibango ngaphansi koMthetho Wokuvikelwa Kotshalomali wezi-2015 (uMthetho wama-22 wezi-2015). Le mithethonqubo ihlinzekela ukuba umtshalimali ongagculisekile ngesinyathelo esithile esithathwe nguhulumeni, esinomthelela kutshalomali lwakhe, acele ukuba uMnyango Wezohwebo Nezezimboni (i-dti) ungenelele ngenhloso yokuthi kuxoxiswane bese kutholakala isixazululo.12.IKhabhinethi likugunyazile ukubanjwa kwezingqungquthela ezilandelayo:  INgqungquthela Kazwelonke Yokubonisana Nokuxoxisana Yabasebenzi Bezokuthuthukiswa Komphakathi yowezi-2018 ezosingathwa yi-DPSA.   INgqungquthela yama-23 Yamazwe Ngamazwe Yabashushisi Ebanjwa Minyaka Yonke, ezosingathwa wuPhiko Lwezokushushisa Lukazwelonke (i-NPA) eDurban ngoMandulo 2018. Isithangami Somhlaba Wonke Sezesayensi sowezi-2021 okuhlelwa ukuba sibanjelwe eNingizimu Afrika. UMnyango Wezesayensi Nobuchwepheshe uzoxoxisana neKomidi Elilawulayo Lesithangami Somhlaba Wonke Sezesayensi ngenhloso yokunxenxa ukuba sivume ukuba le ngqungquthela ibanjelwe kuleli.  Inkulumo-mpendulwano Esemazingeni Aphakeme Yenhlangano Yamazwe ase-Afrika (i-AU) yowezi-2017, ezosingathwa yi-DPSA kusukela mhla ziyisi-6 kuya kumhla ziyisi-8 kuZibandlela 2017.13.IKhabhinethi likugunyazile ukukhishwa kwamadizayini owezi-2018 ochungechunge lwezinhlamvu zemali eyisikhumbuzo sabaqoqi bezinhlamvu zemali kanye nezinhlamvu zemali ezizosetshenziswa nsukuzonke emphakathini.Amadizayini ezinhlamvu zemali kanye nokumenyezelwa kwawo ngokusemthethweni, kuzoshicilelwa kuSomqulu Kahulumeni:    Uhlamvu lwe-Krugerrand lowezi-2018 olunesisindo esingama-awunsi amabili, olwakhiwe ngamakharethi egolide angama-22; Uhlamvu luka-R5 oluzosetshenziswa nsukuzonke emphakathini, lowezi-2018, olwakhiwe ngezinhlobo ezimbili zezakhi-mali ezisansimbi (Isikhumbuzo Sokuhlangana Kweminyaka Eyikhulu Kwazalwa u-Nelson Mandela);  Uchungechunge lohlamvu luka-R1 lowezi-2018 olungamakharethi egolide angama-24 (Izilwane ezihuquzela ngesisu zaseNingizimu Afrika – ufudu olubizwa nge-parrot beaked padloper);  Uchungechunge lohlamvu lwe-Natura lowezi-2018 olungamakharethi egolide angama-24 (Olubizwa nge-Rise of the dinosaurs – Archosauria);   Uchungechunge lohlamvu lwe-Protea lowezi-2018 olungamakharethi egolide angama-24 futhi olutholakala nangesiliva soqobo (Impilo Yengqalabutho – u-Nelson Mandela);  Uchungechunge lowezi-2018 lohlamvu lwe-Crown olungu-R2 olwakhiwe ngesiliva soqobo kanye noTiki 2 ½ (Izinto Eziqanjwe futhi Zasungulwa eNingizimu Afrika – Uhlelo Olukhethekile Lwama-eksireyi Abonisa Isimo Somzimba Wonkana (i-Computed Tomography)); kanyeNochungechunge lohlamvu lowezi-2018 olwakhiwe ngesiliva soqobo (Izinyoni Nezimbali zesiQiwu Semvelo sase-Waterberg).B. Izindaba Ezisematheni14. Imiphumela yeSamba soMkhiqizo Wezwe (i-GDP)IKhabhinethi liyakuthakasela impela ukukhula komnotho waseNingizimu Afrika ngama-2% ngekota yesithathu yonyaka wezi-2017, kusuka ekukhuleni okubuyekeziwe okukhushulelwe phezulu okungama-2.8% ngekota yesibili yonyaka. Lokhu kukhula komnotho okungaphezulu kwalokho obekulindelekile ikakhulukazi kungenxa yokukhula okunohlonze komkhakha wezolimo, ofake amaphuzu angu-0.9% ekukhuleni komnotho sekukonke, okubonisa ukukhula ngama-44.2% uma kuqhathaniswa nekota efanayo yonyaka odlule.    Ukusebenza kahle komkhakha wezolimo, osekubonise ukukhula okunohlonze emakoteni onyaka amathathu elandelana, kungenxa yesivuno esiphakeme sezitshalo ezitshalwa emasimini angodeda ngendlale (njengommbila) esitholakale kulezo zindawo zakuleli ezithola imvula ehlobo futhi kubangelwe nayisivuno esihle semikhiqizo yezolimo etshalwa ezingadini (horticultural products). Umkhakha wezezimayini nowezokukhiqiza nayo isifakile isandla ekukhuleni komnotho, njengoba umkhakha wezezimayini nokumbiwa kwezinkwali ukhule ngama-6.6% futhi ufake amaphuzu angu-0.5 % ekukhuleni komnotho.Umkhakha kagesi yiwona mkhakha ongenzanga neze kahle, njengoba ufadalale ngama-5.5%. Ukukhula kwezinga lokuthengwa kwempahla emakhaya ngama-2.6% kubangelwe ikakhulukazi wukuthengwa kwempahla ehlala isikhathi eside, okuyinto efake amaphuzu angama-1.6% kulokhu kukhula okungama-2.6%. Ukukhula komnotho ngezinga eliphezudlwana kwalelo ebelilindelekile kanye nokubuyekezwa kwezilinganiso zokukhula komnotho zekota yesibili yonyaka kubonisa ukuthi ukukhula komnotho wakuleli kungafinyelela ku-0.9% ngowezi-2017.Lesi silinganiso sithanda ukuba phezudlwana kancane kunesilinganiso sika-0.7% esabikezelwa eSitatimendeni Senqubomgomo Yesabelomali Sesikhathi Esimaphakathi (i-MTBPS). Kudingeka ukuba uhulumeni aqinisekise ukuthi uyaqhubeka lo mfutho wokukhula komnotho ngokuthi aqhubeke nokusebenzisa izinyathelo eziyi-14 okuhloswe ngazo ukuthuthukisa ukwethenjwa komnotho wakuleli ngokwakhela phezu kokwethenjwa komnotho okuboniswa ngabathengi bakuleli, futhi ukuze kanjalo kubuyiswe nokwethenjwa komnotho wumkhakha wezamabhizinisi.15. Isikhungo se-InvestSA Esihlinzeka Ngezinsizakalo Ezihlukahlukene Ngaphansi Kophahla OlulodwaIKhabhinethi likushayela ihlombe ukwethulwa kwesiKhungo se-InvestSA Esihlinzeka Ngezinsizakalo Ezihlukahlukene Ngaphansi Kophahla Olulodwa KwaZulu-Natali nguMongameli Jacob Zuma, njengengxenye yemizamo yokwenza ngcono inqubo yokwenza ibhizinisi eNingizimu Afrika. Lesi yiSikhungo sesithathu salolu hlobo esethuliwe kuleli. Kuhloswe ngaso ukwakha isimo esikahle, ngokuhlinzeka ngesizinda esiyinhloko esisendaweni eyodwa lapho kuzoxhunywana khona nabatshalimali, futhi lapho bezothola khona zonke izinsizakalo abazidingayo, ngalokho-ke kusheshiswe ukuqaliswa kwemiklamo futhi kuncishiswe nokubambezeleka okubangelwa yimicikilisho nemidanti eminingi kahulumeni okudingeka ukube umuntu achushe kuyona uma efuna ukusungula ibhizinisi.16. Ubudlelwane phakathi kweNingizimu Afrika ne-AngolaIKhabhinethi liyazamukela izivumelwano ezisayinwe ngenkathi uMongameli wase-Angola u-João Manuel Gonçalves Lourenço evakashele eNingizimu Afrika. Kusayinwe lezi zivumelwano ezilandelayo: Isivumelwano Sokusebenzisana (i-MoU) ekusungulweni kweKhomishana YoMongameli Balawa Mazwe Amabili, i-MoU Yokubambisana Emkhakheni Wezemvelo, Imihlahlandlela yokuqalisa inqubo yokuqeda isidingo sokuba abavakashi balawa mazwe amabili bathole i-visa ngaphambi kokuvakashela e-Angola noma eNingizimu Afrika, Isivumelwano Sobambiswano Lwamaphoyisa Akulawa Mazwe Amabili kanye Nesivumelwano Sokulekelelana Ezindabeni Eziphathelene Nokungena Nokuphuma Kwempahla Nabantu Emingceleni Yalawa Mazwe Amabili.17.  INgqungquthela Yesihlanu phakathi kwe-AU neNhlangano Yamazwe ase-Yurophu (i-EU)IKhabhinethi liyayamukela imiphumela yeNgqungquthela Yesihlanu ye-AU ne-EU. Le ngqungquthela ihlinzeke ngethuba lokuba iNingizimu Afrika yenze ngcono ubudlelwane bayo obukhethekile emkhakheni wezomnotho kanye nasemazingeni osomaqhinga, ngokubamba izingxoxo namazwe ahlukahlukene kule ngqungquthela kanye nasemicimbini ebibanjwe eceleni ngenkathi kuqhubeka le ngqungquthela, njengesiThangami Sezebhizinisi kanye neNgqungquthela Yentsha, okuyimicimbi ebigxile ekukhuleni komnotho okubandakanya abantu bonke, ukuqashwa kwentsha kanye nokusungulwa kwamabhizinisi.18. Ukuhweba ngezigqila ezingabafuduki bamazwe ase-AfrikaNjengamazwe omhlaba, iKhabhinethi nalo liyigxeka kakhulu imibiko yokuthengiswa kwabafuduki base-Afrika kwelase-Libya ngenhloso yokubenza izigqila. Izenzo eziwubulwane obunjengalobu ziyaphikisana nemigomo ye-AU, kanye nezivumelwano nemithetho ephathelene nalokhu yamazwe ase-Afrika kanye namazwe omhlaba jikelele, kubandakanya neSivumelwano Samazwe ase-Afrika Samalungelo Esintu kanye Namalungelo Abantu.IKhabhinethi liyasamukela isimemezelo esenziwe yiziphathimandla sokuthi zizosungula isikhungo e-Tripoli esizokwamukela futhi sifudukise abakhoseli nabafuduki abadinga ukuvikelwa ngamazwe omhlaba.19. Ukubheduka kwesifo i-ListeriosisIKhabhinethi liyabanxusa bonke abantu ukuba baqaphele futhi bathathe izinyathelo zokuzivikela – njengokugeza izandla ngaphambi kokulungisa ukudla kanye nokugwema ukudla okungaphekiwe – ngenhloso yokunqanda ukusabalala kwe-Listeriosis, njengoba lusaqhubeka uphenyo mayelana nomthombo wegciwane elibangela lesi sifo.Lesi sifo sibangelwa yigciwane elitholakala emhlabathini, emanzini, ezitshalweni kanye nasemikhiqizweni yobisi engadlulanga enqubweni yokubulala amagciwane, futhi singaholela ekutheni umuntu abe nezimpawu zomkhuhlane ezihambisana nesifo sohudo. Uma sitholakale kusenesikhathi, siyelapheka, ngokusebenzisa ozifozonke besilungu (ama-antibiotic).IKhabhinethi liyabanxusa abantu baseNingizimu Afrika ukuba baqhubeke nokusebenzisa amanzi ngokuwonga njengoba leli lizwe lisakhungethwe yisomiso esilokhu siqhubeke njalo. Nakuba sisanda kuthola izimvula kuleli, umthamo wamanzi emadamini ethu ulokhu wehle njalo. Lokhu kubangelwa wukuphakama kwamazinga okushisa, futhi nemvula ayikaqali ukuna kahle ngokuqhubekayo.IKhabhinethi liyazithokozela izingxoxo ezibonisa impumelelo nenqubekelaphambili, ezibandakanya omasipala abanezikweletu ezinkulu zamanzi, okuyizingxoxo okuhloswe ngazo ukuthola isixazululo mayelana nokukhokhwa lwezikweletu zomasipala.C.I. Mithethosivivinywa20. IKhabhinethi livumile ukuba ithunyelwe ePhalamende iMithethosivivinywa elandelayo.20.1. Isichibiyelo Somthethosivivinywa Wezibonelelo Zikahulumeni sowezi-2017.Lo Mthethosivivinywa uhlinzeka ngemihlomulo engeziwe maqondana nesibonelelo sesondlo sezingane eziyizintandane kanye nezingane ezidinga ukubhekelelwa kangcono, kubandakanya nalezo ezihlala emakhaya aphethwe yizingane.20.2. UMthethosivivinywa Wabasebenzi Bomkhakha Wokuthengiswa Komhlaba Nezindlu wezi-2017Lo Mthethosivivinywa uphelisa ukusebenza komthetho okhona njengamanje, uMthetho Wezinkampani Ezithengisa futhi Ziqashise Ngomhlaba Nezindlu, we-1976 (uMthetho we-112 we-1976). Futhi lo mthethosivivinywa uzokwakha isimo sokulawula esikahle, ngenhloso yokuthuthukisa umsebenzi wezomnotho oqhubekayo embonini yokuthengisa nokuqashisa ngomhlaba nezindlu, futhi kusenjalo uvumele ukuba kubhekwane ngqo nesidingo sokuqinisekisa ukulethwa koguquko kulo mkhakha.20.3. Isichibiyelo Somthethosivivinywa Wohlaka Lukazwelonke Lweziqu Zemfundo sowezi-2016Lo Mthethosivivinywa uqinisa umthetho okhona njengamanje, uMthetho Wohlaka Lukazwelonke Lweziqu Zemfundo, wezi-2008 (uMthetho wama-67 wezi-2008). Futhi lo mthethosivivinywa wethula izinyathelo zokubhekana ngqo nenkinga yabantu abaqamba amanga ngeziqu zabo zemfundo futhi ubeka nezinyathelo abangathathelwa zona abantu abaqamba amanga ngeziqu zabo zemfundo noma izinhlangano ezikhipha iziqu-mbumbulu zemfundo.20.4.UMthethosivivinywa Wamacala Amazwe Ngamazwe wezi-2017Lo Mthethosivivinywa uhlinzeka ngohlaka lomthetho olwenziwe ngcono oluzobhekana ngqo namacala amazwe ngamazwe enziwe eNingizimu Afrika noma enziwe ngaphandle kwemingcele yaleli lizwe. Futhi uhlinzeka izisulu zamacala amazwe ngamazwe ngokuvikeleka nobulungiswa obenziwe ngcono.D.Imiyalezo21.IKhabhinethi lihalalisele:21.1.UMongameli Uhuru Kenyatta ngokugcotshwa kwakhe njengoMongameli wezwe laseKenya, osekuyihlandla lakhe lesibili lokuphatha uhulumeni wakhona. IKhabhinethi liyethemba ukuthi kuzoqhutshekwa nokwakhela phezu kobudlelwane obuqinile obukhona phakathi kweNingizimu Afrika nezwe laseKenya.21.2.UMongameli Emmerson Dambudzo Mnangagwa ngokugcotshwa kwakhe njengoMongameli waseZimbabwe. IKhabhinethi liyethemba ukuthi buzoqhubeka ubudlelwane bokusebenzana okuhle noHulumeni waseZimbabwe.21.3.U-Major Seitebatso Pearl Block ngokuklonyeliswa kwakhe ngendondo yeNhlangano Yezizwe (i-UN) Yeshoshozela Lonyaka Elilwela Izindaba Eziphathelene Nobulili. Lo mklomelo uhlonipha ukuzimisela nokusebenza ngokuzikhandla komgcini-woxolo othile ekugqugquzeleni imigomo yeSinqumo Somkhandlu Wezokuvikeleka we-UN se-1325, esinxusa wonke amaqembu azibandakanye empini ukuba avikele abesifazane namantombazane ekuxhashazweni ngokocansi nasezenzweni zodlame oluqondiswe kwabesifazane.21.4.I-Ladysmith Black Mambazo, ethole ukuphakanyiswa (nominations) okubili kulabo abagaqele iziNdondo Ze-Grammy zowezi-2018. Ukuphakanyiswa kokuqala kusemkhakheni we-Alibhamu Evelele Emculweni Womhlaba Jikelele (i-Best World Music Album), nge-alibhamu yabo esihloko sithi-Shaka Zulu Revisited: 30th Anniversary Celebration, kanti ukuphakanyiswa kwesibili bakuthole emkhakheni we-Alibhamu Yezingane Evelele, nge-alibhamu yabo esihloko sithi-Songs of Peace & Love for Kids & Parents around the World. Umcimbi weziNdondo Ze-Grammy kulindeleke ukuba ubanjwe mhla zingama-28 kuMasingana 2018.21.5.U-Chad Le Clos, ngokuba wumbhukudi wokuqala ngqa emhlabeni onqobe izicoco ezine zochungechunge lweNdebe Yomhlaba Yokubhukuda ye-FINA. Siyaziqhenya ngale mpumelelo yakhe enkulu kangaka futhi siyethemba ukuthi uzoqhubeka nokumela iNingizimu Afrika ngobunyoninco obukhulu.21.6.I-SuperSport United, ngokufinyelela kowamanqamu emqhudelwaneni we-Confederations Cup weNhlangano Yebhola Lezinyawo yase-Afrika (i-CAF).21.7.Uzime waseNingizimu Afrika, u-Demi-Leigh Nel-Peters, ngokunqoba isicoco sika-Miss Universe emqhudelwaneni wama-66 obubanjelwe e-United States of America esikhathini esifushane esedlule.21.8.UDkt Nkosazana Dlamini-Zuma, oklonyeliswe ngendondo ye-Lifetime Achievement Award yi-Women Political Leaders Global Forum.22. IKhabhinethi lidlulisa amazwi enduduzo kulaba abalandelayo:22.1.Uhulumeni nabantu base-Egypt kulandela isigameko sokuhlasela kwabashokobezi esenzeke endlini yesonto lamaSulumani e-Sinai Peninsula lapho kushone khona abantu abangaphezu kwama-300 futhi kwalimala nabanye abaningi. IKhabhinethi liyakugxeka lokhu kuhlaselwa okungenangqondo kwabantu abangenacala emphakathini.22.2.Uhulumeni nabantu base-Nigeria kulandela isigameko sokuzibulala komshokobezi ngebhomu esenzeke mhla zingama-21 kuLwezi 2017 lapho kushone khona abantu abangaphezu kwama-50 futhi kwalimala nabanye abaningi. IKhabhinethi liyagcizelela emgomweni walo ocacile futhi ongaguquki wokugxeka izenzo zobushokobezi kanye nazo zonke izenzo zokuvukelwa kombuso ezihambisana nodlame.22.3.Umndeni nabangane bakaDkt Mochubela ‘Wesi’ Seekoe, umakadebona owayesishoshovu somzabalazo futhi phambilini owayeyiNxusa laseNingizimu Afrika ezweni lase-Russia. Ulisebenzele kahle kakhulu leli lizwe njengeNxusa lakuleli e-Russia futhi walisebenzela njengoSihlalo Wesikhungo Samandla Enuzi saseNingizimu Afrika. UMongameli Zuma wamemezela ukuthi uzofihlwa ngoMngcwabo Okhethekile Kahulumeni Wesifundazwe.22.4.Umndeni nabangane bengqalabutho yoMzabalazo futhi owayeyisiboshwa e-Robben Island, uMnu Eddie Daniels, oshone esikhathini esifushane esedlule. Uzokhunjulwa kakhulu ngokuzinikela kwakhe okukhulu kanye nokusebenzela abantu baseNingizimu Afrika.22.5.Umndeni nabangane bakaNgqongqoshe Wezokuvikela Nomakadebona Bezempi, uNkz Nosiviwe Mapisa-Nqakula, oshonelwe wubaba wakhe uMnu Douglas Mapisa. Ushonele esibhedlela i-Cecilia Makiwane Hospital e-East London, eMpumalanga Kapa, eseneminyaka engama-96.E.Imicimbi Ezayo23. Isikhumbuzo Seminyaka Eyikhulu Kwazalwa u-Nelson MandelaIKhabhinethi lihlanganyela nabantu baseNingizimu Afrika esikhumbuzweni seminyaka emine kwashona u-Nelson Mandela, mhla ziyisi-5 kuZibandlela 2013. Ngowezi-2018 leli lizwe lizogubha iminyaka eyikhulu yempilo kaMandela futhi bonke abantu baseNingizimu Afrika bayakhuthazwa ukuba babe yingxenye yemigubho ezoqhubeka unyaka wonke, njengoba sizobe sihlonipha enye yamadodana e-Afrika ayibeka induku ebandla.IKhabhinethi liyababonga bonke abantu baseNingizimu Afrika ngokubamba kwabo iqhaza emicimbini yesikhumbuzo sika-OR Tambo eyabanjwa ezweni lonkana futhi liyethemba ukuthi abantu bazobamba iqhaza ngendlela efanayo ngenkathi sikhumbula ingqalabutho yethu, uMongameli wokuqala owakhethwa ngaphansi kwenqubo yentando yeningi labantu, uMadiba.24. Isikhathi Samaholide KakhisimusiIKhabhinethi lifisela bonke abantu baseNingizimu Afrika amaholide kaKhisimusi anentokozo futhi aphephile. Siyabanxusa bonke labo abazohamba amabanga amade ukuba baqinisekise ukuthi izimoto zabo zisesimweni esikulungele ukuba semgwaqeni. Bonke abasebenzisi bomgwaqo, abashayeli kanye nabantu abahamba ngezinyawo, kumele bathobele imithetho yomgwaqo.UNgqongqoshe Wezokuthutha, uMnu Joe Maswanganyi, wethula umkhankaso we-Arrive Alive (Fika Uphephile) eBela-Bela, eLimpopo mhla ziyisi-5 kuZibandlela. Umbutho Wamaphoyisa aseNingizimu Afrika (i-SAPS) uzoqalisa umkhankaso ozoqhutshwa ezweni lonkana wokugqugquzela isikhathi samaholide kaKhisimusi esiphephile, futhi bonke abantu bakuleli banesibopho sokusekela i-SAPS ngokugcina umthetho nokuziphatha ngendlela esemthethweni.UMnyango Wezasekhaya uzomemezela izinhlelo zawo mayelana nesimo sokusebenza kwemingcele yaseNingizimu Afrika eziqondiswe esikhathini samaholide kaKhisimusi sowezi-2017/18. Lokhu kwenzelwa ukuqinisekisa ukuthi luhamba kahle, ngaphandle kwezihibe, uhlelo lokuphuma nokungena kwabantu nempahla emingceleni yaseNingizimu Afrika ngalesi sikhathi esimatasa kakhulu.Sithanda futhi nokunxusa abazali kanye nabalondolozi bezingane ukuba bangazishiyi zodwa izingane, ngoba phela kuwumsebenzi wethu ukunakekela izingane zethu.IKhabhinethi liyakuthokozela impela ukuthi uhlelo lokuhlolwa kukaMatikuletsheni lwaqhubeka ngaphandle kwezinkinga ezinkulu futhi libafisela okuhle kodwa abafundi bakamatikuletsheni bowezi-2017 njengoba belinde imiphumela yokuhlolwa kwabo kokugcina.F.AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.25.Nkz Ilise Karg oqokwe njengommeleli we-dti eMkhandlwini Kazwelonke Wokweluleka Ezindabeni Eziphathelene Nokuqanjwa Nokusungulwa Kwezinhlelo Nezinto Ezintsha.26.Amalungu eBhodi Labaphathiswa (Trustees) lesiKhwama Sikazwelonke Sokufukulwa Nokuhlonyiswa Kwabantu, (i-National Empowerment Fund):26.1.Nkz Nonkqubela Helen Maliza;26.2.Nkz Lerato Cynthia Molefe;26.3.Nkz Nthabiseng Mateboho Moleko;26.4.Mnu Ernest Kwinda; kanye26.5.noMnu Sipho Zikode (ongummeleli we-dti).27.Mnu Sandile Mkhize, oqokwe njengoMphathi Omkhulu (i-CEO) we-Magalies Water.28.Mnu Wiseman Mkhize, oqokwe njengelungu leBhodi likaMlawuli Kazwelonke Wezamandla Kagesi waseNingizimu Afrika, (i-National Energy Regulator of South Africa).29.Mnu Phakamani Buthelezi, oqokwe njengo-CEO we-Overberg Water.30.Advocate Samuel Vukela, oqokwe njengoMqondisi-Jikelele (u-DG) woMnyango Wezemisebenzi Yomphakathi.31.Nkz Brenda Sibeko, oqokwe njengePhini LikaMqondisi-Jikelele (u-DDG) wophiko lweziBonelelo Zomphakathi Ezibanzi (Comprehensive Social Security) eMnyangweni Wezokuthuthukiswa Komphakathi.32.Mnu Zephania Nhleko, oqokwe njengo-DDG woPhiko Lokuhlelwa Kwezomnotho Nokuhlanganisa (Economic Planning and Coordination) eMnyangweni Wezokuthuthukiswa Komnotho.33.Mnu Mandla Victor Ngcobo, oqokwe njengo-DDG: Oyisikhulu Esiyinhloko Esihlinzeka Ngolwazi e-DPSA.Imibuzo ingaqondiswa ku:Nkz Phumla Williams – Ibamba Likamqondisi-Jikelele (GCIS)Umakhalekhukhwini: 083 501 0139"
Isitatimende Somhlangano WeKhabhinethi wangomhla zingama-28 kuNhlolanja 2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-28-kunhlolanja-2018-1-mar-2018,"IKhabhinethi labamba umhlangano walo ngoLwesithathu mhla zingama-28 kuNhlolanja 2018 e-Tuynhuys, eKapa.A. Izindaba Ezisematheni1. Inkulumo Yesabelomali Sikazwelonke1.1. IKhabhinethi liyakuthokozela impela ukwamukelwa ngezandla ezifudumele kweSabelomali Sikazwelonke sowezi-2018 esethulwe ngeviki eledlule ePhalamende, eKapa. Njengoba kuvunguza umoya wokuvuselela kabusha ezweni lethu, iKhabhinethi liyabanxusa bonke abantu baseNingizimu Afrika ukuba babambisane nohulumeni ekukhuliseni umnotho wezwe futhi kuvulwe namathuba omsebenzi adingeka kakhulu kuleli.1.2. Ukuncishiswa kochithomali lukahulumeni ngesamba esingamabhiliyoni angama-85 amarandi kule minyaka emithathu ezayo kubonisa ukuzibophezela kukahulumeni ekunciphiseni igebe elikhona phakathi kochithomali kanye nemali engenayo emgodlagodleni kahulumeni, futhi kubonisa ukwabiwa kwezimali nezinsiza zikahulumeni ngobuhlakani obukhulu njengomzamo wokukhulisa umnotho.1.3. Izinyathelo ezimenyezeliwe zokunciphisa isivinini sokudlondlobala kwesikweletu sezwe futhi kuncishiswe nokushoda kwesabelomali zizolwenza ngcono kakhulu uhlaka lwemigomo nezinqubo zokuphathwa kwezimali kuleli, futhi okuzokwenza ukuba abantu baseNingizimu Afrika babe nethemba ngekusasa lomnotho wezwe.1.4. IKhabhinethi liyakholelwa kakhulu ekutheni noma kanjani lezi zinyathelo ezimenyezeliwe zizowusimamisa umnotho wezwe, futhi lokhu kuzokwenza ukuba likwazi ukuqinisekisa indawo yalo eminothweni yamazwe ngamazwe futhi livikele nesimo sokubekwa kwalo ezingeni leminotho efanelekile ukuba kutshalwe izimali kuyona.1.5. ISabelomali Sikazwelonke sowezi-2018 siyabasekela impela abantu abahlwempu ezweni lethu ngokusebenzisa uhlelo olubanzi lwezibonelelo zomphakathi kanye nokuhlinzekwa kwemfundo ephakeme yamahhala kubafundi abavela emakhaya adla imbuya ngothi.1.6. Njengomzamo wokusabela esikhalazweni sabantu mayelana nokukhushulwa kweNtela Yentengo (i-VAT) okuhlongozwayo, iKhabhinethi lisabhekisisa ukuthi mhlawumbe ngeke yini kube wusizo ukwandisa nokukhulisa isibalo sokudla okuyisisekelo ohlwini lwezinhlobo zokudla okungakhokhelwa iNtela Yentengo.2. Umgubho Weminyaka Eyikhulu Kwazalwa u-Nelson Mandela2.1. NjengoMongameli Cyril Ramaphosa, iKhabhinethi nalo liyabanxusa abantu baseNingizimu Afrika ukuba bazibophezele ngokubambisana ekusebenzeleni izwe nabantu bakuleli, njengoba siqhubeka nokugubha iminyaka eyikhulu kwazalwa uMongameli waphambilini wakuleli u-Nelson Mandela. UMadiba nguMongameli wokuqala weNingizimu Afrika ebuswa ngentando yeningi labantu futhi ukube ubesawadla anhlavana, ubezohlanganisa iminyaka yobudala eyi-100 mhla ziyi-18 kuNtulikazi 2018.2.2. UMadiba yingqalabutho ehlonishwa emhlabeni wonke jikelele njengesiShabasheki Samalungelo Esintu, esalwisana nokucwaswa kwabantu ngokobuhlanga nangokobulili. Wadlala indima esemqoka kakhulu ekuletheni ubumbano kubantu baseNingizimu Afrika nasekugqugquzeleni ubumbano lwentando yeningi labantu ezwekazini lase-Afrika lonkana nasemhlabeni jikelele.2.3. Umgubho wokuqala weminyaka eyikhulu kwazalwa u-Nelson Mandela wabanjwa ngenkathi kuqhubeka iNgqungquthela Yenhlangano Yamazwe ase-Afrika (i-AU) e-Addis Ababa, kwelase-Ethiopia ngoMasingana 2018. Kulo nyaka, kunemicimbi ehlukahlukene ezobanjwa ezweni lonkana ngenhloso yokukhumbula nokuxoxisana ngempilo kaTata uMadiba.2.4. IKhabhinethi liyabanxusa bonke abantu baseNingizimu Afrika ukuba babe yingxenye yemicimbi yokugubha iminyaka eyikhulu kwazalwa uMadiba ezikhungweni abasebenza kuzona, ezikoleni, ezinkonzweni kanye nasezinhlanganweni zomphakathi. IKhabhinethi liyasinxusa thina sonke ukuba sihambe ezinyathelweni zika-Nelson Mandela ngokuthi sisebenze ngezindlela zethu ezihlukahlukene ukwakha izwe elibumbene, elingenakho ukucwasana ngokobuhlanga nangokobulili, futhi eliphumelelayo.2.5. Kulo nyaka, izwe lethu ligubha futhi iminyaka eyikhulu kwazalwa enye yamadodakazi engabadi yase-Afrika ayibekile impela induku ebandla, uMama u-Albertina Sisulu, owanikela impilo yakhe ekulweleni ukukhululwa kwabezifazane ngaphansi kwengcindezelo futhi owalwela nenkululeko yeNingizimu Afrika. Emhlanganweni walo olandelayo, iKhabhinethi lizohlinzeka ngeminingwane yohlelo oluzolandelwa ukugubha iminyaka eyikhulu kwazalwa uMama u-Albertina Sisulu.3. Isomiso3.1. IKhabhinethi liyayithokozela imizamo elokhu iqhubeke njalo eyenziwa yiKomidi LoNgqongqoshe Beminyango Ehlukahlukene Elijutshwe Umsebenzi Wokubhekana Nesomiso ngokubambisana nabo bonke abathintekayo kuzo zonke izinhlaka zikahulumeni nezomphakathi wonkana ekutholeni amasu okulwisana nesomiso esilokhu siqhubeke njalo, esesikhahlameze izingxenye zezwe eziningana impela.3.2. Ngaphandle nje kweqiniso elingephikiswe lokuthi iNingizimu Afrika iyizwe elinamanzi ayingcosana, isivuvu somhlaba naso siyaqhubeka nokuphazamisa ukutholakala kwezimvula ngendlela ejwayelekile kuleli, okwenza ukuba umthamo wamanzi emadanyini ezwe lethu uqhubeke nokuba phansi kakhulu.  3.3. IThimba LoNgqongqoshe Beminyango Ehlukahlukene Elijutshwe Umsebenzi Wokubhekana Nesomiso liyaqhubeka ukuhola nokulawula umsebenzi owenziwayo phakathi kukahulumeni kazwelonke, izifundazwe kanye nomasipala kuzona zonke izindawo ezikhahlanyezwe yisomiso. Lokhu kubandakanya ukuqaliswa kwezinyathelo zesikhathi esifushane, zesikhathi esimaphakathi kanye nezesikhathi eside, okuhloswe ngazo ukuvimbela nokunciphisa umthelela wesomiso.3.4. Uhulumeni usebeke eceleni izimali ezizosetshenziselwa ukuhlinzeka ngosizo lwesikhathi esifushane ezifundazweni ezikhahlamezekile. Uhulumeni usehlinzeke ngesibonelelo-mali sesomiso esiyizigidi ezingama-473 zamarandi futhi ngonyaka-mali wezi-2018/19 uzohlinzeka ngesinye isabelomali esengeziwe esingamarandi angamabhiliyoni ayisithupha okuhloswe ngaso ukukhulisa nokwandisa ingqalasizinda yamanzi esifundazweni saseNtshonalanga Kapa, eMpumalanga Kapa kanye naseNyakatho Kapa.3.5. IKhabhinethi liyabanxusa bonke abantu bakuleli ukuba baqhubeke nokubambisana nohulumeni ekongeni amanzi, ngokuthi bawasebenzise ngokucophelela futhi bangawamoshi. IKhabhinethi lisalokhu lizibophezele ekwenzeni iNingizimu Afrika izwe elithandwa ngabavakashi, ngokunjalo nabatshali-zimali.  4. Ukubulawa kwamaphoyisa4.1. IKhabhinethi lidlulisa amazwi enduduzo nokuzwelana kwalo nemindeni nabangani bamaphoyisa amahlanu kanye nesosha eselathatha umhlalaphansi, ababulawe ngesihluku esikhulu esigamekweni esenzeke esikhathini esifushane esedlule sokuhlaselwa kweSiteshi samaPhoyisa saseNgcobo eMpumalanga Kapa.4.2. IKhabhinethi likugxeka kakhulu ukubulawa okungenangqondo kwamalungu emibutho yezokuphepha nokuvikeleka yakuleli. Kuyinto engamukelekile neze ukubulawa ngisho kwelilodwa nje vo iphoyisa noma isosha noma omunye umuntu othweswe umsebenzi wokuvikela isizwe kanye nabantu bakuleli.4.3. IKhabhinethi selijube uNgqongqoshe Wezamaphoyisa ukuba enze konke okusemandleni akhe ukuhlinzeka nokuhlomisa iziteshi zamaphoyisa zakuleli ngazo zonke izinsiza ezifanelekile ukuze kuvinjelwe ukuhlaselwa kwamaphoyisa okunjengalokhu esikhathini esizayo.4.4. IKhabhinethi liyabanxusa futhi nabazali kanye nabo bonke abantu bakuleli ukuba baqinisekise ukuthi izingane zabo ziphephile ngaso isikhathi futhi babambisane nezikhungo zokuqinisekisa ukuthotshelwa komthetho ukuze kuvikelwe amalungelo ezingane zethu. Kumele zivezwe obala futhi zibikwe ngokushesha noma yiziphi izinhlobo zokuxhashazwa kwezingane. Ngokusebenzisana, sizokwazi ukugcina imiphakathi yethu iphephile futhi siqinisekise ukuthi izigebengu azitholi nencane indawo yokucasha.B. Izinqumo ZeKhabhinethi1. IKhabhinethi likugunyazile ukushicilelwa koHlaka Lomthetho Olubuyekeziwe Lwenqubomgomo Kazwelonke Yezokuthutha ukuze umphakathi uphawule ngalo. Le nqubomgomo ihlose ukuhlinzeka ngohlelo lwezokuthutha oludidiyelwe ezinhlelweni zeminye imikhakha ehlobene nezokuthutha, ngenhloso yokunciphisa izindleko zokugibela izithuthi kanye nezindleko zokuqhuba ibhizinisi lezokuthutha. Inqubomgomo izoqinisekisa futhi nokuhambelana phakathi kwezinhlelo zokuthutha zakuleli kanye nezinhlelo zokuthutha zesimanjemanje ezisetshenziswa emhlabeni jikelele.2. IKhabhinethi likugunyazile ukushicilelwa koMbiko Wokubonisana Wohlaka Lwenqubomgomo YaseNingizimu Afrika Yezemigwaqo ukuze umphakathi uphawule ngawo. Le nqubomgomo ihlinzeka ngohlaka lomthetho olubanzi oluzoqinisekisa ukuthi imigwaqo yaseNingizimu Afrika ilawulwa kahle futhi iphephile, futhi ibandakanya zonke izinhlobo zezithuthi ngenhloso yokuhlinzeka indlela esimeme yokulawulwa nokuphathwa kwemigwaqo. Inqubomgomo izolawula imithethonqubo yezemigwaqo, ingqalasizinda, ukuphepha, ukuxhaswa ngezimali kwemigwaqo kanye nalezo zithuthi ezingasebenzisi injini.3. IKhabhinethi lithulelwe umbiko ngemiphumela yeNhlolovo kaZwelonke yoCwaningo  Nolwazi Lwentuthuko Olusha lowezi-2015/2016 (uCwaningo lwe-R&D). I-R&D iyingxenye ebaluleke kakhulu yentuthuko yenhlalo-mnotho yezwe. Lokhu kuwumphumela wokusebenza ngokubambisana phakathi kukahulumeni, abemboni yalo mkhakha kanye nezikhungo zocwaningo. Lo mbiko uyatholakala kwiwebhusayithi yoMnyango Wezesayensi Nobuchwepheshe (i-DST): www.dst.gov.za.4. IKhabhinethi liwagunyazile amadizayini ochungechunge lwabaqoqi bemali lwezinhlamvu zemali yesikhumbuzo lowezi-2018, oluzokhiqizwa yinkampani ekhiqiza izinhlamvu zemali yaseNingizimu Afrika, i-South African Mint Company. Izinhlamvu zemali yesikhumbuzo zowezi-2018 zizobungaza iMinyaka Eyikhulu Kwazalwa u-Nelson Mandela. Lezi zinhlamvu zemali zandulelwe yizinhlamvu zemali yesikhumbuzo yowezi-2017 ebeyibungaza iNingizimu Afrika ngaphansi kwengqikithi yeNkululeko, Intando Yeningi Labantu kanye Namasiko-mpilo.C. Imithethosivivinywa1. IKhabhinethi likugunyazile ukuba uMthethosivivinywa Wezokusokwa Ngokwesiko Lendabuko wezi-2018 wethulwe ePhalamende. Lo Mthethosivivinywa uhlose ukuvikela, ukugqugquzela kanye nokulawula ingxenye emayelana nokuphathwa kwenqubo yokusokwa ngokwesiko lendabuko.UMthethosivivinywa uhlinzeka ngemigomo namazinga kazwelonke okuhloswe ngawo ukuvikela nokuphephisa izimpilo zabasokwa futhi kuvinjelwe nokulimala kwabo, ngokunjalo kunqandwe nazo zonke izinhlobo zokuxhashazwa abahlangabezana nazo.2. IKhabhinethi likugunyazile ukuba iSichibiyelo Somthethosivivinywa wezi-2016 Wohlaka Lukazwelonke Lweziqu Zemfundo (i-NQF) lwethulwe ePhalamende. Lo Mthethosivivinywa, ochibiyela uMthetho Wohlaka Lukazwelonke Lweziqu Zemfundo, wezi-2008 (uMthetho wama-67 wezi-2008), uqinisa lo Mthetho ngokwenza ngcono izinyathelo zokubhekana nabantu abaqamba amanga ngeziqu zabo zemfundo, futhi ubeka nezinyathelo ezizothathelwa labo abaqamba amanga ngeziqu zabo zemfundo noma izinhlangano ezikhipha iziqu-mbumbulu.UMthethosivivinywa uphakamisa futhi nemithethonqubo yokuqinisekisa ukuthi iziqu zomgunyathi zidluliselwa ezinhlanganweni zemisebenzi yobungoti ezifanelekile (isizindalwazi okuzodalulwa kusona amagama abantu abaqamba amanga ngeziqu zabo zemfundo). Lo Mthethosivivinywa ubeka futhi nenqubo okumele ilandelwe mayelana nokugunyazwa kanye nokwamukelwa kweziqu zemfundo ezitholwe emazweni angaphandle.3. IKhabhinethi likugunyazile ukuba uMthethosivivinywa Wezokuphepha Emkhakheni Wezokuthutha Ngezitimela wezi-2017 ushicilelwe ukuze umphakathi uphawule ngawo. Lo Mthethosivivinywa uhlose ukwenza ngcono ezokuphepha emkhakheni wezokuthutha ngezitimela kanye nokwakha uhlaka lokuphatha nokulawula oluzoqapha umsebenzi woMlawuli Wezokuphepha Emkhakheni Wezokuthutha Ngezitimela. UMthethosivivinywa uhambelana futhi neNqubomgomo Kazwelonke Yezokuthutha Ngezitimela mayelana nokuqiniswa komsebenzi wokuqapha ukuphepha, kanye nokugqugquzela nokuqinisekisa ukuthotshelwa kwemithetho yokuphepha emkhakheni wakuleli wezokuthutha ngezitimela.4. IKhabhinethi likugunyazile ukuba uHlaka Lomthethonqubo Wezomnotho woMthethosivivinywa Wezokuthutha wezi-2017 lushicilelwe ukuze kuboniswane nabo bonke abathintekayo futhi nomphakathi uphawule ngalo. Lo Mthethosivivinywa ubeka izinqubo okumele zilandelwe mayelana nokulawulwa kanye nokuvalwa kwamagebe abangelwa wukungabi khona kwamandla okusebenza adingekayo ekuhlinzekweni kohlelo lwezokuthutha olungambi eqolo futhi olusebenza kahle.D. Imicimbi ezayo1. INingizimu Afrika izosingatha umhlangano woNgqongqoshe beNhlangano Yokuthuthukiswa Kwamazwe aseNingizimu ye-Afrika (i-SADC) bomkhakha wezaBasebenzi, Ukuvulwa Kwamathuba Omsebenzi kanye Nezibonelelo Zomphakathi, futhi izoba nguSihlalo walo mhlangano ozobanjwa kusukela mhla lu-1 kuze kube ngumhla zi-2 kuNdasa 2018 e-Cape Town International Convention Centre. Isiqubulo salo mhlangano sithi: “Siphokophele kumkhathizwe wemisebenzi esezingeni elikahle: Sithuthukisa ukuxhumana, ukusebenza ngendlela ehambelanayo kanye nokubandakanywa komuntu wonke”. Ababambiqhaza balo mhlangano babandakanya izinhlangano zomphakathi okubanjiswene nazo – izinhlangano zamabhizinisi, ezabasebenzi kanye nezomphakathi.2. UMongameli Ramaphosa, esikhundleni sakhe njengoSihlalo we-SADC, uzoba nohambo lokubonisana oluya e-Angola, Botswana nase-Namibia kusukela mhla zi-2 kuze kube ngumhla zi-3 kuNdasa 2018. Uzobe ephelezelwa nguNgqongqoshe Wezobudlelwano Bamazwe Omhlaba Nokubambisana, uLindiwe Sisulu kanye noNgqongqoshe Wezokuvikela Nomakadebona Bezempi uNosiviwe Maphisa-Nqakula.3. INingizimu Afrika izosingatha, ngokubambisana nelinye izwe, iNgqungquthela Yomhlaba yezi-17 Yezindaba Eziphathelene Nogwayi noma Ezempilo (i-WCTOH) kusukela mhla ziyisi-7 kuze kube ngumhla ziyisi-9 kuNdasa 2018 eKapa, ngaphansi kwesiqubulo esithi: “Sibumbanisa Umhlaba ngenhloso Yokuletha Isizukulwane Esingakhahlanyezwa Wugwayi”. Kungokokuqala ngqa ukuba le ngqungquthela isingathelwe kwizwekazi lase-Afrika.I-WTCOH inxusa ukuba amazwe azibophezele ekuthatheni izinyathelo ezifanelekile futhi ihlinzeka ngethuba lokuba ohulumeni, izinhlangano zomphakathi, abasebenzi bezempilo kanye nabanye ababambiqhaza baxoxisane futhi babelane ngolwazi nezigameko abadlule kuzona, ikakhulukazi mayelana nentsha nabesifazane abakhahlamezekayo ngenxa yokusetshenziswa kukagwayi.Ukusingathwa kwale ngqungquthela kuzolekelela emizamweni yokufezekisa izinjongo zoHlelo Lokuthuthukiswa Kwezwe (i-NDP), ngokuqwashisa nokufundisa abantu ngobungozi nomphumela omubi wokusetsheziswa kukagwayi, kanye nesidingo sokuqinisa izinyathelo zokulawula ugwayi.4. Mhla ziyi-10 namhla ziyi-11 kuNdasa, iKhomishana Yokhetho Ezimele (i-IEC) izovula iziKhungo Zokubhalisela Ukuvota ukuze abantu beze bezobhalisa futhi bahlole nemininingwane yabo yokubhaliswa.IKhabhinethi liyabanxusa bonke abavoti abafanelekile ukuba bavakashele iziteshi zabo zokuvota ukuze bahlole uhlu lwabavoti futhi uma kunesidingo bahlinzeke ngemininingwane yabo yakamuva ngenhloso yokulungiselela ukhetho lukazwelonke lowezi-2019. IKhabhinethi linxusa ikakhulukazi labo abazobe bevota okokuqala ngqa ukuba baqinisekise ukuthi bayalisebenzisa ilungelo labo lokuvota abalinikezwe wumthethosisekelo, ngokuthi bahambe bayobhalisela ukuvota.Le mpelasonto yokubhalisela ukhetho iyisigameko esisemqoka kakhulu esibheke ekuphothulweni komklamo weminyaka emibili wokuqoqwa kwamakheli asekhaya abo bonke abavoti ababhalisiwe.Iziteshi zokuvota zizobe zivuliwe phakathi kwehora le-08:00 kanye nele-17:00 ukuze kulekelelwe labo bazobe bevota okokuqala ngqa ukuba babhalisele ukhetho futhi ukuze labo bavoti abhalisiwe kepha asebethuthile emakhelini abo aphambilini bakwazi ukubhalisa kabusha ezifundeni zokuvota ezifanelekile futhi babhalise namakheli abo amasha ohlwini lwabavoti.E. Imiyalezo1. IKhabhinethi liyabancoma futhi liyabahalalisela impela bonke othisha abaklonyeliswe ngezindondo eMcimbini Kazwelonke we-18 Wokuklonyeliswa Kothisha Abavelele obubanjelwe edolobheni laseGoli ngoMgqibelo mhla ziyi-17 kuNhlolanja 2018. Kulo mcimbi bekuhlonishwa labo abenze umsebenzi omuhle kakhulu kwezokufundisa nakwezobuholi emikhakheni ehlukahlukene, futhi kukhishwe nendondo i-Nelson Mandela Lifetime Achievement Award kanye ne-Professor Kader Asmal Award.2. IKhabhinethi lithi akwehlanga lungehlanga kwiPhini likaNgqongqoshe u-Obed Bapela oshonelwe wumkakhe u-Constance Bapela, obesebenzela leli lizwe njengekhansela ngenkathi eficwa wukufa.3. NjengoMongameli Ramaphosa, iKhabhinethi lidlulisa amazwi enduduzo nokuzwelana kwalo nomndeni, abangani kanye nozakwabo basomnotho wezepolitiki futhi obengumbhali, uSlz Johannes “Sampie” Terreblanche, odlule emhlabeni eseneminyaka yobudala engama-84.4. IKhabhinethi lithanda ukuhalalisela uNgqongqoshe u-Naledi Pandor ngokuhlonishwa kwakhe yiNyuvesi yase-Leiden kwelase-Netherlands lapho eqokwe khona njengosolwazi oyisivakashi emkhakheni wezomkhathi, isibhakabhaka nezinkanyezi kanye nentuthuko, obizwa nge-Oort Honorary Visiting Professor of Astronomy and Development. Lokhu kuhlonishwa kungumphumela womsebenzi omuhle kakhulu owenziwe nguNgqongqoshe u-Pandor ekuthuthukiseni ezesayensi, ikakhulukazi umkhakha wezomkhathi, isibhakabhaka kanye nezinkanyezi, njengethuluzi lokuthuthukisa umhlaba nokuhlomulisa umphakathi wonkana.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Nkz Lerato Mataboge oqashwe njengePhini likaMqondisi-Jikelele (u-DDG): Wophiko Lwezohwebo Nokutshalwa Kwezimali LwaseNingizimu Afrika, eMnyangweni Wezohwebo Nezimboni (i-dti).2. Nkz Shandokane Evelyn Masotja oqashwe njengo-DDG: Wophiko Lwezokuphathwa Kwamakhasimende Nokuqhutshwa Kwemisebenzi Yesikhungo, eMnyangweni Wezohwebo Nezimboni.3. Nkz Vuyelwa Vumendlini oqashwe njengo-DDG: Wophiko Lwenqubomgomo Yezomnotho Eqondene Namazwe Esifunda kanye Namazwe Omhlaba Wonke Jikelele, eMnyangweni Wezezimali Kuzwelonke.4. Mnu Joseph Tebogo Leshope oqashwe njengeNhloko Yokuqhutshwa Kwemisebenzi Yesikhungo (u-COO) we-SENTECH.5. Nkz Vuyo Zitumane oqashwe njengoMphathi Omkhulu (u-CEO) wesikhungo sezamanzi, i-Amatola Water.6. Adv Seeng Catherine Ntsaba-Letele oqashwe njengoMlamuli Omkhulu Wophiko Lwezinhlelo Zokusetshenziswa Komhlaba Ngokuhlanganyela.7. Mnu Edward Mamadise oqashwe njengo-CEO weHhovisi LikaMlawuli Kazwelonke owengamele umkhakha Wokuhlinzekwa Kwemininingwane-ngcaciso Ephoqelekile.8. Dkt Sagren Moodley oqokwe njengommeleli ovela ku-DST oyilunga loMkhandlu waseNingizimu Afrika Wezemisebenzi Yobungoti Kumasayensi Emvelo.9. Abaqokwe kabusha njengamalungu eBhodi Lokuhlolwa Kwamalungelo Obunikazi Abaqambi Nabasunguli:a. Nkz Shanaaz Tiry Mahomed;b. Nkz Sandra Cleiland;c. Slz Christiena Maria van der Bank; kanyed. No-Adv Nhlanhla Paul Sibisi.Imibuzo: Nkz Phumla WilliamsiBamba Lomkhulumeli WeKhabhinethiUmakhalekhukhwini: 083 501 0139"
 Isitatimende Somhlangano WeKhabhinethi samhla ziyi-14 kuNdasa 2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/zu/speeches/isitatimende-somhlangano-wekhabhinethi-samhla-ziyi-14-kundasa-2018-15-mar-2018-0000,"IKhabhinethi lahlangana ngoLwesithathu, mhla ziyi-14 kuNdasa 2018, eTuynhuys, eKapa.A. Izindaba Ezisematheni1. Ukukhula komnotho1.1. IKhabhinethi lamukela ukukhula komnotho nge-1.3% ngowezi-2017. Lokhu kuwukukhula okusuka ku-0.3% ngowezi-2016. Ukuqhuba kahle komnotho ngaphansi kwezimo ezinzima kubeka ikusasa lempumelelo yezwe kwezomnotho esimweni esihle.1.2. Izibalo ziveza ukuthi umnotho weli uyakhula, kube uMnyango Wezezimali Kuzwelonke elindele ukuthi umnotho ukhule nge-1.5% kulo nyaka futhi ukhuphukele ku-2.1% ngowezi-2020.1.3. IKhabhinethi linxusa zonke izinhlaka zomphakathi ukuthi zakhele phezu kwalo mfutho omuhle wezi-2017, usebenzisane nohulumeni ukuguqula izinhlelo zawo zibe yizinyathelo eziphathekayo ezizoqhubekisa ukhula komnotho futhi kwakheke imisebenzi.2. Izinguquko Kwezomhlaba  2.1. IKhabhinethi lamukela isiphakamiso esamukeliwe okuhloswe ukuchibiyela uMthethosisekelo weRiphabhulikhi yaseNingizimu Afrika we-1996 ngaso ukuze kube nendlela yokubuyiselwa komhlaba ngaphandle kwesinxephezelo.2.2. Kusukela ngowe-1994 uhulumeni waseNingizimu Afrika usebenze kanzima ukuguqula umlando wokudliwa komhlaba ngaphansi kokuqonelwa ngabezizwe izwe kanye nobandlululo.  Ngokusebenza ngaphansi komthetho, uhulumeni wenze okuningi ukuqinisekisa ukuthi umhlaba uyaqhubeka nokukhiqizaukudla, ube usheshisa inqubo yokubuyisela umhlaba kulabo abathikanyezwa ukuphucwa umhlaba.2.3. Lolu daba ludluliselwe eKomidini Lokubuyekeza uMthethosisekelo, okumele libuyisele umbiko ePhalamede ngomhla zingama-30 kuNcwaba 2018. Izincomo zesiGungu sikaZwelonke zizosuselwa kuchunguchunge lwemihlangano yokuthola imibono yomphakathi okuzolandelwa imihlangano yekomidi.2.4. IKhabhinethi linxusa bonke ababambiqhaza ukuthi baveze izimvo zabo ngenkathi kuqhutshwa le nqubo yokubonisana, okuyizo ezizoba yizinkombandlela zezisombululo ezizoqhubekisa izwe lethu phambili. Njengohulumeni onakekelayo nogxile kubantu, kuzobonisanwa nabo bonke ababambiqhaza ngenkathi kuqhutshwa le nqubo.   2.5. IKhabhinethi liqhubeka linxusa umphakathi ukuthi ungazitapeli umhlaba ngendlela engemthetho. Siyilizwe elihlonipha umthetho nelinokuthula elinezindlela ezanele zokubhekana nezinkinga, okubandakanya udaba lomhlaba.2.6. INingizimu Afrika isaqhubeka nomsebenzi wamabhizinisi, utshalomali kwezolimo lusamukelekile. Kuyoyisiza iNingizimu Afrika ukuba nabalimi abaqhuba amabhizinisi ezolimo futhi le nqubo ingaqinisekisa ukuthi sinesibalo esiphezulu sabalimi abaqhuba amabhizinisi ezolimo.3. Umklamo womphakathi waseNofingxana Wezomnotho Wezilwane Zasendle eDouble Drift Nature Reserve3.1. IKhabhinethi lamukela ukwethulwa koMklamo womphakathi waseNofingxana Wezomnotho Wezilwane Zasendle eDouble Drift Nature Reserve eMpumalanga Kapa nguNgqongqoshe   Wezemvelo, uDkt. Edna Molewa. Lokhu kubandakanya ukunikezela ngamatayitela eLikhaya Lethu Communal Property Association (i-CPA) egameni likaNgqongqoshe Wezokuthuthukiswa Kwezindawo Zasemakhaya Nezinguquko Kwezomhlaba, uNksz. Maite Nkoana-Mashabane.3.2. Umphakathi waseDouble Drift waphucwa amalungelo awo okuhlala nokuba namadlelo uMthetho Wezomhlaba we-1913. Ngowe-1994, umphakathi wafaka isicelo sokubuyiselwa umhlaba esaphothulwa, okwaholela ekusungulweni kweLikhaya Lethu CPA.3.3. ILikhaya Lethu CPA inamalungu oMphakathi waseDouble Drift oyizi-1 500 futhi lathola izigidi ezithandathu zamarandi kuMnyango Wezemvelo ukuze uthuthukise ibhizinisi lezomnotho Wezilwane Zasendle epulazini iNaudeshoek (elinamahektha ayizi-1 400). Ukukhokha kuqhutshwe uMnyango Wezokuthuthukiswa Kwezindawo Zasemakhaya Nezinguquko Kwezomhlaba.4. I-VBS Mutual Bank4.1. IKhabinethi liyasazi isimemezelo seBhange Lombuso LaseNingizimu Afrika mayelana ne-VBS Mutual Bank. Ukuqokwa komphathelimali kuzokweseka i-VBS Mutual Bank ukuze kubhekanwe nezinselele zalo zokuphelelwa imali futhi kubhekelelwe izintshisekelo zomphakathi kanye nabafakimali ku-VBS. IKhabhinethi isaqhubeka nokuzimisela ngokwenza umkhakha wezimali ubandakanye abantu bezinhlanga ezahlukene futhi ube noguquko ngaphandle kokulimaza abafakimali.5. Umkhankaso Wezotshalomali5.1. IKhabhinethi lamuka umkhankaso othi 'CEOs Know' (okusho ukuthi Izikhulu Eziphezulu Ziyazi) oqhutshwa iBrand South Africa, ngokubambisana ne-Business Leadership South Africa (I-BLSA), ukwazisa iNingizimu Afrika njengendawo okungatshalwa imali kuyo.5.2. Lokhu kwakhaela phezu kwengqalasizinda yethu ekwizinga lomhlaba eyi-InvestSA One-Stop Shop, ucwaningo kanye namakhono okuthuthuka, ukusungula amasu amasha kanye nokukhiqiza osekuzinzile okweseka abatshalimali. Kunezindawo zokukhula ezintsha ezivuliwe emnothweni wasolwandle, amandla avuselelekayo, umnotho ongayilimazi imvelo kanye nokuthungatha i-shale-gas.5.3. Lo mkhankaso uqukethe iziKhulu eziPhezulu (ama-CEO) avela ezinkampanini eziningi zakumazwe ngamazwe, ezizinze eNingizimu Afrika, athula imibono yawo ngokuqhubeka kotshalomali eNingizimu Afrika.5.4. IKhabhinethi likhuthaza bonke abantu baseNingizimu Afrika emoyeni wokuthi ""Thuma Mina"" ogcwele ezweni lilonke ukuthi abantu babambe elabo iqhaza ngokuxoxa izindaba zabo ezinhle ukuze kwakheke igama elihle ngezwe lethu futhi ukhulisa indlela utshalomali olubonakala ngayo.6. Uhlelo Lokuthenga Lwabakhiqizi Bezamandla Abazimele (ama-IPP)6.1. IKhabhinethi lazisa icala eliseNkantolo Ephakeme elifakwe izinhlangano ezingekho ngaphansi kukahulumeni (ama-NGO) ezimbili mayelana nesinqumo sikahulumeni sokusayina izivumelwano zokuthenga ezamandla nama-IPP angama-27. Udaba luzophothulwa eNkantolo Ephakeme mhla zingama-27 kuNdasa 2018. Ngomoya wokuhlonipha umthethosisekelo kanye nengalo yomthetho, ukusayina kuhlehlisiwe.6.2. IKhabhinethi liqinisekisa ukuzibophelela ekuxazululeni izinkinga eziqondene nalezi zinhlelo. Uhlelo Lokuthola Umkhiqizi Wamandla Avuselelekayo Ozimele luzoqinisekisa ukuthi abathengi ezweni lethu bathola amandla angambi eqolo nahlanzekile, futhi kukhiqizwe utshalomali oludingeka kakhulu eNingizimu Afrika. Le miklamo izohlinzeka ngemisebenzi eyizi-61 600 lapho okuzoqashwa abantu kuyo ngokugcwele, ama-95% ayo azoba ngawezakhamuzi zaseNingizimu Afrika, ikakhulukazi abantu abasebasha.  6.3. IKhabhinethi liphinda liqinisekisa ukuzinikela kwalo ekubambisaneni okukhulu phakathi kukahulumeni nezimboni ezizimele njengoba sibheke ezimpokophelweni zethu zoguquko kwezamandla zakusasa kanye nempilo engcono kubantu bonke. Lokhu kuyadingeka ukuze kuqinisekiswe inqubomgomo nomthethonqubo odingeka kakhulu, futhi kwenziwe iNingizimu Afrika ibe indawo ethandwayo ngabatshalimali bomkhakha wezamandla.7. Isifo i-Listeriosis7.1. IKhabhinethi lithi akuhlanga lungehlanga kubangani kanye nemindeni yalabo abadlule emhlabeni ngenxa yokuthola isifo i-Listeriosis, futhi lifisela labo abalashelwa sona ukwelulama okusheshayo. Bangaphezu kwezi-180 abantu abashonile, kwabikwa nokuthi abantu abangama-940 eNingizimu Afrika bahlaselelwe yilesi sifo.7.2. IKhabhinethi likhuthazekile ngezinyathelo ezinzulu ezithathwe uMnyango wezeMpilo, iSikhungo Sikazwelonke Sezifo Ezithathelanayo (i-NICD) kanye neNhlangano Yezempilo Yomhlaba (i-WHO) ukunqanda ukusabalala kwegciwane le-listeria. Ekuqhubekeni nokuqinisa lezi zinyathelo, uNgqongqoshe wezeMpilo, uDkt. Aaron Motsoaledi, uzoba nomhlangano noMkhandlu Wezabahlengi eNingizimu Afrika (i-SANC) ngoLwesine, mhla ka-15 kuNdasa 2018.7.3. IKhabhinethi lazisa inqubekela phambili enhle ebonakele ngokuhlonza nokubalula umthombo wokuqubuka kwesifo esibulalayo i-Listeriosis. Ukubuyiselwa emuva kwemikhiqizo yokudla yasezikhungweni ezintathu zase-Enterprise naseRainbow ezikhiqiza imikhiqizo yenyama - lapho kwatholakala khona igciwane - kwaba isinyathelo esikhulu esathathelwa ukunqanda ukuqubuka kwalesi sifo. Lesi sifo esiqubuka ekudleni sahlonzwa okokuqala kuNhlaba 2017.7.4. Isifo i-Listeriosis siyisifo esibucayi, esingagwemeka, nesingalashwa ngempumelelo ngama-antibiotics. Abasengcupheni enkulu abantu besifazane abakhulelwe, izinsane ezincane kakhulu, abantu abakhulile kanye nabantu abanamasosha omzimba abuthaka. Abantu ababonakalisa izimpawu zomkhuhlane, ubuhlungu bemisipha, ukuphalaza noma ukuhanjiswa isisu kumele babonane nodokotela babo noma baphuthume emtholampilo oseduzane.7.5. IKhabhinethi linethemba lokuthi iNingizimu Afrika izokunqoba lokhu kuqubuka kwesifo futhi linxusa bonke abantu ukuthi balandele imithetho yokudla emihlanu ngalesi sikhathi:Geza izandla ngensipho namanzi ngaphambi kokuphatha ukudla, nalapho uqeda ukusebenzisa indlu yangasese;Phekisisa ukudla, ungakudli ukudla okungavuthisiswanga njengoba igciwane i-Listeria lifa uma ukudla kuphekisisiwe;Ungakuphathi ukudla okuluhlaza nokuvuthiwe ngesikhathi esisodwa;Gcina ukudla emazingeni okushisa afanele; futhiQinisekisa ukuthi imikhiqizo yobisi idlulisiwe emlilweni noma okungenani ibilisiwe kancane futhi ugeze ukudla okungaphekwa ngamanzi angahlezi esitsheni ngaphambi kokuthi kudliwe noma okungenani kube amanzi abiliswe kuqala.7.6. Labo abangenasiqiniseko ngesifo i-Listeriosis bangaxhumana ne-NICD ku: 011 386 6400.8. Izibonelelo zikahulumeni8.1. IKhabhinethi laziswe ukuthi Inhlangano Yezimpensheni Nezibonelelo Zikahulumeni eNingizimu Afrika (i-SASSA) seyikulungele ukuhlinzeka ngohlelo oludidiyele lokwaba izibonelelo zikahulumeni kubahlomuli bazo ngomhla ka-1 kuMbasa 2018. Lokhu kuhambisana nesahlulelo seNkantolo yoMthethosisekelo eyakhipha umyalelo wokwelula inkontileka ekhona ye-Cash Paymaster Services (i-CPS) kuze kube umhla ka-31 kuNdasa 2018.8.2. IKhabhinethi liphinda liveza ukuzibophelela kwalo ohlelweni lokusiza umphakathi lukahulumeni, okungumongo wezinhlelo zethu zokuqeda ububha futhi ezingumnyombo wokubuyisela isithunzi sabantu bakithi. Lanelisekile ukuthi abahlomuli bezibonelelo zikahulumeni bazokhokhelwa mhla ka-1 kuMbasa 2018.Amakhadi e-SASSA amanje azoqhubeka nokusebenza kuze kube kuZibandlela 2018. Inqubo yokushintsha amakhadi abahlomuli izokwenziwa ngendlela engenaphutha engezukuphazamisa ukukhokhwa kwezibonelelo. Bonke abahlomuli bazothola izibonelelo ezindaweni abakhokhelwa kuzo okubandakanya amabhange, iPosi laseNingizimu Afrika (i-SAPO) kanye nezinye izitolo.8.3. IKhabhinethi linxusa labo abangenawo ama-akhawunti asebhange ukuthi baye kovula ama-akhawunti abo emaposini aseduze nabo. IKhabhinethi liyalele i-SASSA, ngokuhlanganyela noPhiko Lukahulumeni Lwezokuxhumana Nokudluliswa Kolwazi (i-GCIS), luzokwenza konke okusemandleni ukwazisa bonke abahlomuli nganoma oluphi ushintsho olungase lube khona enqubweni yoguquko kusukwa ku-CPS kuya ohlelweni oludidiyele olusha. IKhabhinethi lisazimisele ngokuqinisekisa ukuthi uhulumeni ulandela isahlulelo seNkantolo yoMthethosisekelo. Amahhovisi e-SASSA azovulwa futhi alungele inqubo entsha yezicelo ezintsha.8.4. IKhabhinethi linxusa wonke amalungu omphakathi, ikakhulukazi abahlomuli kanye nemindeni yabo, ukuthi baxhumane ne-SASSA ku-0800 60 10 11 noma baye emahhovisi e-SASSA aseduze nabo ukuze bathole ulwazi oluthe xaxa.9. Ukubhaliswa kwabavoti9.1. IKhabhinethi lihlanganyela neKhomishana Yokhetho Ezimele (IEC) noMongameli uCyril Ramaphosa ngokubonga abantu baseNingizimu Afrika abalalele isimemezelo sokubhalisela ukuvota nokubhalisa amakheli abo amasha ngempelasonto edlule emkhankasweni wokubhalisela ukuvota. Lokhu kuyisinyathelo sokulungiselela ukhetho lukazwelonke nolwezifundazwe lwesithupha okulindeleke ukuthi lubanjwe ngowezi- 2019.9.2. Sezizonke izakhamizi eziye ezikhungweni zokuvota ngempelasonto edlule ziyizi-2 767 139.9.3. Ebantwini abavotayo abangaphezu kwezigidi ezingu-2.76 abaye ezikhungweni zokuvota: Bangaphezu kwesigidi esi-1.3 ababhalise kabusha esifundeni sokuvota asebehlala kuso; Abangaphezu kwezi-800 000 bashintshele ezifundeni ezintsha zokuvota; Cishe bayizi-500 000 abantu ababhalisele ukuvota okokuqala; Ebantwini ababhalisele ukuvota okokuqala, ama-82% baneminyaka yobudala engaphansi kwengama-30 futhi balinganiselwa kuma-54% abangabantu besifazane; EGauteng kube nabantu ababhalisele ukuvota okokuqala abangama-23.69%, kwalandela iKwaZulu-Natali ngama-18.78% kanye neLimpopo ngama-17.02%.9.4. EMpumalanga Kapa ibinabona bantu baningi babhalisele ukuvota abangama-87%, kwalandela iFree State ngokungaphezudlwana kwabantu abangama-82%, neKwaZulu-Natali, iLimpopo neNyakatho Kapa ngokwahlukana kwazo ngama-79%. Isibalo sabantu ababhalisele ukuvota bebonke eGauteng kube ama-67.3%.9.5. I-IEC ibike ukuthi uhlu lwabavoti manje selunabavoti abayizi-26 250 939, okucishe kulingane nama-75% abantu abalungele ukuvota ngokusemthethweni, ngokususela ezibalweni zesikhungo Sezezibalo eNingizimu Afrika (i-Stats SA) zabantu abavumelekile ukuvota ngokweminyaka yabo yobudala.9.6. Cishe izakhamuzi eziyizi-300 000 eziye ezikhungweni zokuvota ziphakathi kwabavoti abacishe babe izigidi ezingu-2.8 i-IEC ebingenawo amakheli wabo ngempelasonto.9.7. Uhlu lwabavoti olubukeziwe noluyilonalona luqinisekisa ubuqiniso bohlu lwabavoti futhi luqinisa intando yeningi labantu yethu ngokuqinisekisa ukhetho olukhululelekile, olunobulungiswa nolukholakalayo.9.8. IKhabhinethi linxusa abantu baseNingizimu Afrika abangakwazanga ukuya ezikhungweni zokuvota ngempelasonto edlule ukuthi baye emahhovisi e-IEC angakubo ukuyoqinisekisa nokubukeza amakheli abo. Kungenjalo abavoti ababhalisile mabavakashele isizindalwazi se-IEC ku-www.elections.org.za/MyIEC babheke futhi  babukeze imininingwane yabo.10. Sifisela umsubathi uMhlengi Gwala ukuthi abe ngcono10.1. IKhabhinethi nalo njengoNgqongqoshe Wezemidlalo Nezokungcebeleka, uNksz. Thokozile Xasa, ligxeka udlame olunyantisayo oluye lwabhekiswa kumsubathi osemncane, uMhlengi Gwala, ohlaselwe ngesaha ebe eqhuba ibhayisikili KwaZulu-Natali.10.2. IKhabhinethi lifisela lo msubathi ukwelulama ngokushesha futhi lidlulisa ukubonga okukhulu ethimbeni labodokotela laseSibhelela i-St. Augustine ngokumunakekela.Ubugebengu abavumelekile ezweni lethu futhi iKhabhinethi linxusa umphakathi ukuthi usebenzisane nezikhungo eziphoqelela umthetho ukuze lezi zigebengu zibhekane nengalo yomthetho.11. Isomiso esimenyezelwe njengenhlekelele ezweni11.1. Ngaphansi kobuholi bukaNgqongqoshe Wokwengamela Ngokubambisana Nezendabuko uZweli Mkhize, uhulumeni umemezele ukuthi izwe libhekene nenhlekelele ukuze kubhekanwe nesomiso ezweni kanye nenkinga yokutholakala kwamanzi.11.2. IKhabhinethi lidlulisa ukubonga labo abaseNingizimu Afrika abaqhubeka nokulondoloza amanzi kanye nemizamo enzulu eseyenziwe iKomidi LoNgqongqoshe Elihlanganisile ngeSomiso, ngokuhlanganyela nababambiqhaza kuzo zonke izinhlaka zikahulumeni nasemphakathini, ekubhekaneni nezimo zesomiso esezishaye izingxenye eziningi zezwe.11.3. Ngaphandle kokuthi iNingizimu Afrika iyizwe eliswele amanzi, iKhabhinethi linesiqiniseko sokuthi sizoqhubeka nokuba indawo ethandwa izivakashi.B. Izinqumo zeKhabinethi1. IKhabhinethi ligunyaze ukuthi Isivumelwano Sokuchibiyela Isithasiselo 1 (Ukubambisana Kwezotshalomali) sesiVumelwano Sezezimali Notshalomali (i-FIP) seNhlangano yokuThuthukisa Amazwe aseNingizimu ne-Afrika (i-SADC) sethulwe ePhalamende ukuze silungiswe.1.1. Inhloso ye-FIP ukwenza izinqubomgomo zezezimali notshalomali zaMazwe Ayimalungu zihambisane, ukuze zihambisane nezimpokophelo ze-SADC. Lokhu kuzoqinisekisa noma oluphi ushintsho kuzinqubomgomo zezimali nezotshalomali kwelinye Lwamazwe Ayimalungu akubizi ukuthi kube nokuchitshiyelwa okungafanalele kwamanye Amazwe Ayimalungu.1.2. Inhloso yezichibiyelo ukuvikela ilungelo likahulumeni lokulawula intshisekelo yomphakathi, nokulinganisa amalungelo nezibopho zabatshalimali nohulumeni.2. IKhabhinethi ligunyaze ukwethulwa ePhalamende kweMithetho Ewumgomo Okungeqiwe Ngaphansi Kwawo Wokwelashwa Kwezigebengu Ebukeziwe Neqanjwe Kabusha Inhlangano Yezizwe (i-UN) (""Imithetho kaNelson Mandela"").2.1. Ukuqanjwa kabushwa kweMithetho Ewumgomo Okungeqiwe Ngaphansi Kwawo ""Imithetho kaNelson Mandela"" kuhlonipha imisebenzi nomlando waloyo owayenguMongameli wethu ngaphambilini, owachitha iminyaka engama-27 ejele.2.2. Kuye kwaba nokwengezelwa okukhulu kohlelo Losuku Lomhlaba Wonke LukaNelson Mandela, oluhlonishwa Amazwe Angamalungu e-UN ngomhla ziyi-18 kuNtulikazi, ukukhuthaza izindlela zokuphathwa ngobuntu ejele, ukuqwashisa ngokuthi iziboshwa ziyimalungu omphakathi futhi kuhlonishwe umsebenzi owenziwa abasebenzi basemajele njengomsebenzi wenhlalakahle yomphakathi.2.3. Imithetho izosiza iNingizimu Afrika isheshise uguquko olubhekiswe ohlelweni lokuhlomelelisa izimilo oluthuthukisa abantu oluhambisana nemigomo nemihlahlandlela yomhlaba wonke enhlobonhlobo.C. Imithethosivivinyo1. IKhabhinethi ligunyaze ukwethulwa koMthethosivivinyo Wokuvikela Nokunqanda Amacala Enzondo kanye Nenkulumo Enenzondo wezi-2018 ePhalamende.UMthethosivivinyo uhlose ukwenza amacala enzondo kanye nenkulumo enenzondo ukuthi kube amacala, futhi kubekwe izindlela zokuvikela nokunqanda lawa macala. Uhlose ukubhekana nodlame oluqondiswe kubantu ngenxa yokucindezelwa. Kuzokwenza izibopho zaseNingizimu Afrika zisebenze ngokwezindlela zamalungelo abantu omhlaba.2. IKhabhinethi ligunyaze uMthethosivivinyo iKamva e-Skills Institute (i-NeSI) wezi-2018 ozokwethulwa ePhalamende. UMthethosivivinyo uhlinzekela ukusungulwa kwe-NeSI njengebhizinisi elisemthethweni elinomthetho walo wokubhekana nezinselele zamakhono namakhono ezobuchwepheshe ezweni. Ukuthuthukiswa kwamakhono ezobuchwepheshe njengoba kubonakala kuyingxenye kahulumeni ebaluleke kakhulu ekwakheni umnotho obandakanyayo, nokusungula izwe elinamakhono nelithuthukayo.I-NeSI izosebenza njengombambiqhaza obalulekile kuzwelonke kanye nanjengesikhungo sikahulumeni esihola ushintsho, kwezokuthuthukiswa kwamakhono ezobuchwepheshe nokuba namakhono kwezinhlangano ezweni.3. IKhabhinethi ligunyaze ukwethulwa koMthethosivivinyo we-Hydrographic wezi-2018 ePhalamende. UMthethosivivinyo uhlose ukwazisa nokugunyaza isimo sezomthetho eHhovisi le-Hydrographer, ebelilokhu likhona ngaphansi koMnyango Wezokuvikela (Umbutho Wezokuvikela Wasolwandle waseNingizimu Afrika) kusukela kwaqaliswa imisebenzi ye-hydrographic eNingizimu Afrika.Uzosiza i-Hydrographer Yombutho Wezokuvikela Wasolwandle waseNingizimu Afrika yaziswe njenge-Hydrographer Kazwelonke. Izoqinisekisa ukuthi ukuhlinzekwa kwemisebenzi ye-hydrographic yaziswa ngokugcwele futhi yenziwe ibe umthetho. Lokhu kuhambisana neNhlangano Yezasemanzini Yomhlaba Wonke (i-IMO) kanye Nezivumelwano Zomhlaba Wonke Zokuphepha Kokuphilayo Olwandle, okuyisivumelwano sezasolwandle somhlaba uwonke esimisa imigomo yezokuphepha okungeqiwe ngaphansi kwayo kwezokwakha, ezempahla kanye nokusebenza kwemikhumbi yempahla.D. Imicimbi Ezayo1. Inyanga/Usuku Lwamalungelo EsintuNgowezi-2018 imibungazo yeNyanga/yoSuku LwamaLungelo Esintu izoqhutshwa ngaphansi kwesiqubulo esithi: ""Unyaka kaNelson Rolihlahla Mandela: ukukhuthaza nokugxilisa usiko lwamalungelo esintu emphakathini uwonkana"".Umcimbi kazwelonke uzobanjwa mhla zingama-21 kuNdasa eGeorge Thabe Cricket Pitch, eSharpeville eVereeniging. IKhabinethi linxusa yonke imikhakha ukuthi uluhloniphe lolu suku lukazwelonke, olubungaza usiko lwamalungelo esintu eNingizimu Afrika, kuhlonishwa abantu abanjengoMadiba obahlupheka bazinikela ukuze sikhululeke futhi sithole nenkululeko esiyithokozela namuhla.2. Isonto Lokugxila Embizweni KuzwelonkeIsonto Lokugxila Embizweni Kuzwelonke lizoqala ngomhla ziyi-9 kuya ziyi-15 kuMbasa ngaphansi kwesiqubulo esithi: ""Sisonke siqhubekisela iNingizimu Afrika phambili"". Kulo nyaka, imibungazo yeMinyaka Eyikhulu kaMandela izoba ingxenye enkulu yaleli sonto, ngaphansi kwesiqubulo esithi: ""Philela ukuqopha umlando"". Izikhulu zikahulumeni zizobonisana nemiphakathi ezindaweni ezahlukahlukene ezweni. Izinhlelo ezahlukene zoNgqongqoshe zizomenyezelwa ngokuhamba kwesikhathi.3.  Ukuqashwa kwabantu abasebasha  3.1. UMongameli Ramaphosa kulindeleke ukuthi ethule uhlelo lokuzwa amanzi ngobhokwe Lwemisebenzi Yokuqashwa Kwabantu Abasebasha eRiversands Incubation Hub eDiepsloot ngowezi-27 kuNdasa 2018. Lolu hlelo, lothulwe ngokusebenzisana nomkhakha ozimele, luhlose ukuthuthukisa abantu abasebasha abayisigidi eminyakeni emihlanu ezayo ukuze babambe iqhaza kwezomnotho, njengabasebenzi noma ngokuqhuba amabhizinisi abo noma ngokubonakalisa uthando lokuqhubeka nokufunda.4. Uhambo olusemthethweni oluya eMozambique naseZimbabweUMongameli Ramaphosa uzoba nohambo olusemthethweni oluya eRiphabhulikhi yaseMozambique naseRiphabhulikhi yaseZimbabwe ngoMgqibelo, mhla ziyi-17 kuNdasa 2018. Lolu hambo luzogxila ekuqiniseni ubudlelwano nala mazwe abalwe ngenhla.UMongameli uzobamba izingxoxo ngezokuthula nezokuphepha esifundeni nasezwenikazi, aphinde akhulume ngezindaba zomhlaba jikelele ezithinta la mazwe.E. Imiyalezo1. IKhabhinethi lihalalisela uNtsiki Biyela, umuntu wesifazane omnyama wokuqala owakha iwayini eNingizimu Afrika ngokwethula olwakhe uhlobo lewayini. Njengoba eneziqu ze-Veticulture yaseNyuvesi yaseStellenbosch kanye nesipiliyoni somsebenzi seminyaka eyi-13, i-Aslina Wines yakhe izothengisangamabhodlela ayizi-12 000 ngowezi-2018 e-United States of America, eGermany, eTaiwan naseGhana.2. IKhabinethi lihalalisela uCaster Semenye ngokwephula irekhodi laseNingizimu Afrika lamamitha ayizi-1000 ebeselime iminyaka engama-35 emhlanganweni we-Athletix Grand Prix eTuks ePitoli. Intokazi yethu esiziqhenyayo ngayo idle umhlanganiso emjahweni esikhathini esingu-2:35:44, yaphula irekhodi elidala elamiswa ngowe-1983 ngu-Ilze Wicksell ngesikhathi esilinganiselwa kumizuzwana embili. IKhabhinethi liphinde lancoma uSemenya ngokufinyelela emgomweni wakhe okudala azibekela wona wokuthola iziqu zasenyuvesi ngenkathi eqeda iziqu zakhe ze-Diploma in Sports Science eNyuvesi yaseNyakatho Ntshonalanga ePotchefstroom.3. IKhabhinethi lidlulise amazwi okuzwelana nabangani kanye nomndeni weLungu Elihloniphekile lePhalamende, uNksz. Loliwe Fazeka, oshone engozini yemoto eMpumalanga Kapa, ngesonto eledlule.4. IKhabhinethi lidlulisa amazwi enduduzo emndenini weNxusa laseNingizimu Afrika ebeliseSweden, uNksz. Faith Radebe, odlule emhlabeni ngoLwesibili, mhla ziyi-13 kuNdasa 2018. Ngaphambilini wayenguMhloli-Jikelele kwezobuNhloli zaseNingizimu Afrika.F. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile1. Dkt. Philemon Mjwara njengoMqondisi Jikelele woMnyango Wezesayensi Nobuchwepheshe ngaphansi kwenkontileka yeminyaka emithathu, kusukela mhla lu-1 kuMbasa 2018.2. Nksz. Memme Sejosengwe unguNobhala-Jikelele eHhovisi leJaji Eliyinhloko ngaphansi kwenkontileka yeminyaka emithathu engezelwe, kusukela mhla lu-1 kuMbasa 2018.3. Nksz. Thuli E. Radebe, njengoMqondisi Omkhulu weSikhungo Sokungulwa Kwamasu Amasha eminyangweni Yemisebenzi Kahulumeni ngaphansi kwenkontileka yezinyanga eziyisithupha engezelwe.4. Mnu. Thilivhali Archibald Ramawa njengeSikhulu Esiphezulu Kwezemali (i-CFO) se-National Electronic Media Institute of South Africa.5. IBhodi leSentech SOC Limited:a. Mnu. Magatho Mello (uqokwe kabusha njengomqondisi ongeyona ingxenye yesigungu esiphezulu noSihlalo);b. Mnu Lumko Mtimde (uqokwe kabusha njengomqondisi ongeyona ingxenye yesigungu esiphezulu);c. Dkt. Sandile Malinga (umqondisi ongeyona ingxenye yesigungu esiphezulu); kanyed. noNksz. Elizabeth Malaka (umqondisi ongeyona ingxenye yesigungu esiphezulu).6. IBhodi leBroadband Infraco:a. Mnu Mandla Ngcobo (uqokwe kabusha njengomqondisi ongeyona ingxenye yesigungu esiphezulu noSihlalo);b. Nks. Nokuthula Selamolela (uqokwe kabusha njengomqondisi ongeyona ingxenye yesigungu esiphezulu);c.  Mnu. Gift Mphefu (umqondisi ongeyona ingxenye yesigungu esiphezulu);d. Nksz. Zandile Matilda Kabini (umqondisi ongeyona ingxenye yesigungu esiphezulu); kanyee. noNksz. Jennifer Schreiner (umqondisi ongeyona ingxenye yesigungu esiphezulu).7. Ibhodi le-SAPO:a. Mnu. Comfort Ngidi (uqokwe kabusha njengoSihlalo);b. Nksz. Nomahlubi Simamane (uqokwe kabusha njengePhini likaSihlalo);c. U-Adv Juliana Galetlane Rasethaba (umqondisi ongeyona ingxenye yesigungu esiphezulu); kanyed. noDkt. Charles Nwaila (umqondisi ongeyona ingxenye yesigungu esiphezulu).Imibuzo:Nksz Phumla Williams – Ibamba Lesikhulumi SeKhabinethi (GCIS)Iselula: 083 501 0139"
Isitatimende Somhlangano WeKhabhinethi mhla zingama-25 kuMbasa 2018 ,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/zu/speeches/isitatimende-somhlangano-wekhabhinethi-mhla-zingama-25-kumbasa-2018-26-apr-2018-0000,"A. Izindaba Ezisematheni1. Imingcwabo yezingqalabutho zomzabalazo esezimnkantshubomvu1.1. IKhabhinethi liyababonga impela bonke abantu emhlabeni jikelele, ikakhulukazi abantu baseNingizimu Afrika, ngezenzo zabo ezinobubele kanye nokusukumela phezulu kwabo kulandela ukudlula emhlabeni ‘kwembokodo’ uMama u-Winnie Madikizela-Mandela, nengqalabutho yomzabalazo uDkt Zola Skweyiya kanye nomholi wezinyunyana u-Archie Sibeko.1.2. Lezi zingqalabutho zethu zanikela ngezimpilo zazo emshikashikeni wokufezekisa iphupho leNingizimu Afrika engcono, futhi abesilisa nabesifazane bakuleli bathola ugqozi nentshisekelo kumangwevu nemizabalazo yabo.1.3. NjengoMongameli Cyril Ramaphosa, iKhabhinethi nalo limthulela isigqoko usomaqhinga obesemnkantshubomvu osesishiyile emhlabeni, iNxusa u-George Nene, owayisebenzela ngokuzimisela nangobunyoninco obukhulu iNingizimu Afrika ngenkathi esekudingisweni, egqugquzela isifunda sethu kanye nezwekazi lonkana ukuba lifake isandla emzabalazweni wokukhulula iNingizimu Afrika.2. Imibhikisho eqhubeka esifundazweni saseNyakatho Ntshonalanga2.1. IKhabhinethi libhungile ngodaba lwezinxushunxushu eziqhubeka esifundazweni saseNyakatho Ntshonalanga, eseziphazamise ukuhlinzekwa kwezidingongqangi zomphakathi eziningana, ikakhulukazi ezempilo. Njengohulumeni onakekelayo, iKhabhinethi ligunyaze izinhlelo zokungenelela ezimbili ezisheshayo okuhloswe ngaso ukubuyisa ukuthula nozinzo endaweni.2.2. IKhabhinethi likugunyazile ukusetshenziswa kweSigaba 100(1)(b) soMthethosisekelo weRiphabhulikhi yaseNingizimu Afrika we-1996 ngenhloso yokubhekana nesimo esibucayo esiqhubekayo, ikakhulukazi emkhakheni wezempilo. Injongo-ngqangi yalokhu kungenelela kukahulumeni wukwenza lokhu okulandelayo:ukubuyisa ukwethembana phakathi kwabasebenzi nohulumeni;ukulekelela isifundazwe ukuthi siphucule izinhlelo namandla aso okusebenza ukuze umsebenzi kahulumeni uqale futhi ukusebenza njengenjwayelo;ukuqinisekisa ukuthotshelwa kwemithetho nemithethonqubo elawulayo kahulumeni;ukuletha uzinzo kwezabasebenzi, kubuyiswe ukuhlinzekwa kwezidingo-ngqangi okusimeme, kuqinisekiswe ukuvikeleka kwabasebenzi futhi kwenziwe ngcono nokuphathwa kwezimali.2.3. Futhi iKhabhinethi selijube ithimba loNgqongqoshe ukuba livakashele esifundazweni saseNyakatho Ntshonalanga ngenhloso yokuyozibonela ngawalo isimo esiqhubekayo futhi lithole namaqiniso mayelana nesimo esiqhubekayo emphakathini. Kulindeleke ukuba bathumele umbiko emavikini amabili ezayo. Umbiko mayelana namaqiniso azotholwa yileli thimba emphakathini uzolekelela ekuhlonzeni ezinye izinhlelo zokungenelela okungenzeka zidingeke esifundazweni.  2.4. Leli Thimba Elijutshiwe lakhiwe nguNgqongqoshe Wezokuhlela, Ukuqapha Nokuhlola (Ongumlawuli ozohola futhi ahlanganise ithimba); Owezempilo; Owezezimali; Owokwengamela Ngokubambisana kanye Nezindaba Zendabuko, ngokunjalo noNgqongqoshe Beqoqwana Lezobulungiswa, Ukuvinjelwa Kobugebengu Nokuvikeleka.2.5. Nakuba liziphawulile izinkinga ezivezwe yimiphakathi, iKhabhinethi lizigxeka kakhulu izenzo zodlame, nokuphanga, nokucekelwa phansi kwempahla obekuhambisana nale mibhikisho kwezinye izindawo zesifundazwe.3. Izingxoxo zamaholo emkhakheni wabasebenzi bakahulumeni3.1 IKhabhinethi lethulelwe umbiko mayelana nezingxoxo zamaholo eziqhubekayo njengamanje emkhakheni wabasebenzi bakahulumeni. IKhabhinethi selinxuse uMnyango Wezemisebenzi Kahulumeni Nokuphathwa Kwayo ngokuhlanganyela nekomidi loNgqongqoshe elijutshiwe, ukuba basebenze ngokushesha emizamweni yabo yokuxazulula lesi simo sikangqingentshe esikhona njengamanje ezingxoxweni zamaholo.4. Isiteleka samabhasi4.1. IKhabhinethi liyabanxusa bonke ababambiqhaza emkhakheni wezithuthi zomphakathi ukuba benze imizamo yokuqeda ngokushesha isiteleka samabhasi sikazwelonke. Siyabanxusa bonke abathintekayo ukuba babuyele ezingxoxweni zokubonisana ukuze kufinyelelwe esivumelwaneni esizovuna bonke abayingxenye yezingxoxo kanye nezwe lonkana.5. Udlame olubheduke eNkundleni Yezemidlalo i-Moses Mabhida5.1. IKhabhinethi lilugxeka kakhulu udlame olungenangqondo nokucekelwa phansi kwempahla okwenziwe ngabalandeli bebhola likanobhutshuzwayo kulandela ukungena kwabo ngenkani ebaleni okudlalelwa kulona eNkundleni Yezemidlalo i-Moses Mabhida emva kokuphela komdlalo wenhlangano yebhola likanobhutshuzwayo, i-Premier Soccer League, ngempelasonto edlule.5.2. Izikhungo Zokuqinisekisa Ukuthotshelwa Komthetho ziyanxuswa ukuba ziqinisekise ukuthi bonke labo ababeyingxenye yezenzo zobuxhwanguxhwangu nodlame kulo mdlalo bayajeziswa ngezenzo zabo ezimbi.5.3. IKhabhinethi linxusa ukuthi kwenziwe uphenyo olusheshayo, futhi kuqaliswe nezinyathelo zokuphepha nokuvikeleka eziqinile ukuze kuqinisekiswe ukuphepha kwezibukeli nezikhulu zebhola. Liyabanxusa futhi bonke ababambiqhaza ukuba balekelele ophenyweni olwenziwayo lokuvimbela ukuqubuka kodlame olunjengalolu esikhathini esizayo.6. Iziteshi zomsakazo zomphakathi6.1. IKhabhinethi liyasamukela isivumelwano okufinyelelwe kusona sokuvumela iziteshi zomsakazo zomphakathi eziyi-15 ukuba ziqhubeke futhi zisakaze emva kokumiswa yi-Sentech ngenxa yokuhluleka kwazo ukukhokha imali yezindleko zokuhlinzekwa ngesiginali yokusakaza ngomoya, njengoba kusaqhutshekwa nemizamo yokuthola isixazululo esisimeme kule nkinga.6.2. Kufinyelelwe kulesi sivumelwano emva kokuba uhulumeni ebambe umhlangano ne-Sentech, iNhlangano Kazwelonke Yeziteshi Zomsakazo Zomphakathi, uPhiko Lokuthuthukisa Ezokusakaza Nokwahlukana (i-MDDA) kanye Nesikhungo Esizimele Esibhekelele Ezokuxhumana eNingizimu Afrika (i-Icasa).6.3. Umkhakha wezemisakazo yomphakathi uyinkundla yokuxhumana esemqoka kakhulu ehlinzeka abantu bakuleli ngethuba lokuzitholela ulwazi futhi usebenza njengendlela enhle yokwakha umphakathi ohlonyiswe ngolwazi. Bonke ababambiqhaza bavumile ukuphinda bahlangane khona maduze nje ukuze kutholakale ikhambi lesikhathi eside elizoholela ekusimameni kwalezi ziteshi zomsakazo ukuze ziqhubeke isikhathi eside nomsebenzi wazo.7. UMhlangano Wezinhloko Zamazwe Angamadlelandawonye eBhrithane7.1. IKhabhinethi liyakuthokozela ukwamukelwa koHlelo Lokusebenza lwale minyaka emibili ezayo Lwenhlangano Yamazwe Angamadlelandawonye.7.2. UMongameli Ramaphosa nguyena obehola iThimba Lezithunywa Ebezimele iNingizimu Afrika eMhlanganweni Wezinhloko Zamazwe Angamadlelandawonye (i-CHOGM 2018) ngaphansi kwesihloko esithi: “Siphokophele Kwingomuso Elifanayo” owabanjwa kusukela mhla ziyi-19 kuya kumhla zingama-20 kuMbasa 2018.7.3. Njengomzamo wokubeka iNingizimu Afrika endaweni enhle njengelinye lamazwe asafufusa aphuma phambili ekuheheni abatshali-zimali bangaphandle, uMongameli Ramaphosa wethula futhi inkulumo eMhlanganweni Wabaholi Base-Afrika weNhlangano Yezebhizinisi Yamazwe Angamadlelandawonye, futhi waxoxisana nabatshali-zimali nabaholi bamabhizinisi abaphakeme bamazwe ngamazwe. Wamema futhi nabatshali-zimali nabaholi bamabhizinisi abahamba phambili emhlabeni ukuthi beze eNingizimu Afrika bazokwethamela iNgqungquthela Yezotshalomali elindelwe ngamehlo abomvu, ezobanjwa makhathaleni ngokuqhubeka kwalo nyaka.7.4. Ngaphansi kobuholi bukaMongameli Ramaphosa, iThimba laseNingizimu Afrika lasebenzisa futhi nethuba elahlinzekwa yi-CHOGM lokuqhubeka nokunxenxa amanye amazwe ukuba asekele imizamo yeNingizimu Afrika  yokufakwa njengelinye lamazwe azokhethwa ukuthi abe yingxenye yoMkhandlu Wezokuvikela weNhlangano Yezizwe (i-UN) kwihlandla lomkhandlu lowezi-2019 – 2020. Lolu khetho luzobanjwa mhla ziyisi-8 kuNhlangulana 2018 e-New York, kwelase-USA.8. Utshalomali8.1. IKhabhinethi liyasamukela isinyathelo sikaMongameli Ramaphosa sokuqoka izithunywa ezikhethekile ezine ezizogqugquzela ukulethwa kotshalomali kuleli ngokuxhumana nabatshali-zimali bakuleli nabakwamanye amazwe zibachazele kabanzi ngamathuba ezomnotho akhona eNingizimu Afrika.8.2. Lezi zithunywa zethweswe umsebenzi wokuheha utshalomali ngendlela egxilile futhi engambi eqolo. Umkhankaso wokuheha utshalomali uzofinyelela kuvuthondaba ngokubanjwa kwengqungquthela enkulukazi ngasekupheleni kwalo nyaka, okuhloswe ngayo ukuheha utshalomali oluyinkulungwane yezigidigidi (ithriliyoni) zamarandi kule minyaka emihlanu ezayo.9.  Ukwethulwa kweSikhungo Esinguntozonke se-InvestSA saseGauteng9.1.  IKhabhinethi liyabakhuthaza kakhulu abatshali-zimali bakuleli nabakwamanye amazwe ukuba basebenzise iziKhungo Zezifundazwe Zotshalomali Ezingontozoke ezethulwayo njengamanje ezweni lonkana – futhi isiKhungo Esinguntozonke sakamuva esethuliwe kuleli ngesaseGauteng.9.2. Uhlelo lwe-InvestSA LweziKhungo Ezingontozonke wuhlelo lukaMongameli lokugqugquzela nokwenza lula inqubo yokutshalwa kwezimali eNingizimu Afrika. Kuze kube manje, sekusungulwe ngempumelelo iziKhungo ze-InvestSA Ezingontozonke esifundazweni saKwaZulu-Natali kanye naseNtshonalanga Kapa.9.3. Luyaqhubeka uhlelo lokusungulwa kweziKhungo Zotshalomali Ezingontozonke kuzo zonke izifundazwe zakuleli, futhi lezi zikhungo zizosetshenziselwa ukuhlanganisa nokuhambelanisa umsebenzi wezizinda zomnotho ezikhethekile, izimpiko zotshalomali zezifundazwe, omasipala kanye neminyango kahulumeni efanelekile ebandakanyeka ezindabeni eziphathelene nokulawulwa, ukubhaliswa kanye nokuhlinzekwa kwezimvume namalayisensi kubatshali-zimali.10. Amakhadi Amasha ePosi, i-SASSA ne-Postbank10.1. IKhabhinethi liyayamukela inqubo elingwayo yokukhishwa kwamakhadi  amasha eNhlangano Yezimpesheni Nezibonelelo Zikahulumeni yaseNingizimu Afrika (i-SASSA) emaposini akhethiweyo esifundazweni saseNtshonalanga Kapa ukuze abahlomuli bezibonelelo zikahulumeni bakwazi ukushintshisa amakhadi abo amadala ngamaKhadi Amasha Eposi laseNingizimu Afrika, (i-SAPO), i-SASSA kanye ne-Postbank.10.2. Abahlomuli kanye nabanikazi bamakhadi ezibonelelo zikahulumeni basazokwazi ukusebenzisa lawo makhadi abawasebenzisayo njengamanje kuze kuphele inyanga kaZibandlela 2018, kodwa-ke iKhabhinethi liyabakhuthaza ukuthi bavakashele emahhovisi e-SASSA noma e-SAPO aseduze nabo bayoshintshisa amakhadi abo amadala kusukela mhla zi-2 kuNhlaba kuyofinyelela ekupheleni kukaMandulo 2018.11.  Imfundo Ephakeme11.1.  IKhabhinethi liyayithokozela inqubekelaphambili eyenziwayo ekuqalisweni kohlelo lokuhlinzekwa kwemfundo yamahhala, njengoba uNgqongqoshe Wezemfundo Ephakeme Nokuqeqesha esechazile kabanzi ngalokhu. Isimemezelo sokukhushulwa kwesabelo se-NSFAS ngemali ebhekile impela sisuka kwisamba esingamabhiliyoni ayisi-9,849 amarandi ngowezi-2017/18 siyofinyelela kumabhiliyoni angama-35,321 amarandi ngowezi-2020/21 kubonisa ukuzibophezela kukahulumeni ekulekeleleni abafundi abaphuma emakhaya ahlwempu kanye nalawo anabondli abenza imisebenzi eholela amaholo aphansi.12. Uhlelo Lokwesekwa kwama-SMME12.1.  IKhabhinethi liyakwamukela ukwethulwa koHlelo Lokugqugquzelwa Kwamathuba Omsebenzi ngokusebenzisa umklamo wokweSekwa Kwamabhizinisi Asafufusa (ama-SMME), okuwuhlelo oluwubambiswano phakathi koMnyango Wezokuthuthukiswa Kwamabhizinisi Amancane (i-DSBD) kanye neNhlangano Yamazwe ase-Yurophu (i-EU).12.2. Lolu hlelo luzosekela ama-SMME ngokuwahlinzeka ngezinsizakalo zokuthuthukiswa kwebhizinisi, luwalekelele ukuba akwazi ukufinyelela nokuthola izindawo angahweba kuzo kanye nabantu angahwebelana nabo noma abathengisele imikhiqizo yawo, lwenze ngcono ukufinyelela kwawo ezinsizakalweni zokuxhaswa ngezimali futhi luwalekelele ngokunciphisa umthwalo onzima osemahlombe awo ophathelene nokuphathwa nokulawulwa kwamabhizinisi asemancane. 13. Ezesayensi Nobuchwepheshe13.1. IKhabhinethi liyabancoma impela bonke labo ababandakanyekayo emsebenzini wokwakhiwa nokuphothulwa kwe-ZACUBE-2, okuyisiphuphutheki (isathelayithi) esithuthuke kakhulu sokuqala sase-Afrika. Isiphuphutheki i-ZACUBE-2 esinesisindo esingamakhilogramu amane – esathuthukiswa yinyuvesi yezobuchwepheshe i-Cape Peninsula University of Technology (i-CPUT) kanye nesikhungo sezobuchwepheshe i-French South African Institute of Technology, futhi ebesilawulwa yisiKhungo Sikazwelonke Sezomkhathi saseNingizimu Afrika – saxhaswa ngezimali wuMnyango Wezesayensi Nobuchwepheshe. Lesi yisiphuphutheki esincane sesibili esithuthukiswe e-CPUT.13.2. Lesi siphuphutheki sesithunyelwe kwelase-India lapho sizocitshwa khona siye phezulu emkhathini. Sizosiza ekuqoqeni imininingo ezolekelela ekuvulweni kwamathuba okukhulisa umnotho ngokusebenzisa umkhakha womnotho wasolwandle. Lesi siphuphutheki esincane sizolekelela ekufezekisweni kwezidingo zohlelo loMkhankaso we-Operation Phakisa Womnotho Wasolwandle futhi silekelele ngokuqapha konke okwenzekayo olwandle olusogwini lwaseNingizimu Afrika futhi sizohlinzeka ngezexwayiso nolwazi olusheshayo uma kwenzeka kuqubuka imililo yequbula emahlathini.14.  INgqungquthela Yezezimayini Ebibanjelwe KwaZulu-Natali14.1.  IKhabhinethi liyawamukela umphumela weNgqungquthela Yezezimayini edonse izinsuku ezimbili ebibanjelwe KwaZulu-Natali, lapho izithunywa zibhunge khona ngezindaba ezizolekelela ekulethweni koguquko kulo mkhakha futhi kuvulwe namathuba aphathelene nochungechunge lomsebenzi wokumbiwa kanye nokulungiswa kwemikhiqizo yezimbiwa esifundazweni.  14.2.  Umkhakha wezimayini ngomunye wemikhakha esemqoka kakhulu engalekelela ekuletheni uguquko emnothweni wezwe futhi iKhabhinethi selinxuse izinkampani zezimayini, abasebenzi kanye nemiphakathi ukuba baqinise ubudlelwano phakathi kwabo ukuze usimame futhi uchume umkhakha wezimayini.B. Izinqumo zeKhabhinethi1. IKhabhinethi lilugunyazile uHlaka Lokuqapha Nokuhlola lweNqubomgomo Kazwelonke Yentsha (i-NYP) yowezi-2015-2020. Lolu hlaka luhlinzekela ukuphendula kahle nokusebenza ngobunyoninco ekufezekisweni kwezinjongo ze-NYP zowezi-2020. Le nqubomgomo ihlose ukwenza ngcono indlela okusetshenzwa ngayo kanye nokuphucula ukuhlinzekwa kwezinsizakalo, ikakhulukazi izinhlelo zentsha.2. IKhabhinethi likugunyazile ukusingathwa koHlelo lwenyanga kaNhlaba 2018 loMgubho Waminyaka Yonke Wenyanga ye-Afrika ngaphansi kwesiqubulo esithi: “Unyaka ka-Nelson Mandela – Sakha i-Afrika Engcono kanye Nomhlaba Ongcono”. Ngenyanga kaNhlaba kugujwa imisebenzi eyimpumelelo eyenziwe ekuthuthukisweni kwe-Afrika. Imicimbi ezobanjwa ngale nyanga izofinyelela kuvuthondaba ngoSuku lwe-Afrika mhla zingama-25 kuNhlaba, okuwusuku olwaqokwa futhi lwamenyezelwa ngokusemthethweni yiNhlangano Yamazwe ase-Afrika (i-AU) futhi olugujwa ezwekazini lase-Afrika.3. IKhabhinethi lihlinzekwe ngolwazi mayelana nombiko kanye nezinhlelo zokungenelela eziqhutshwayo eziphathelene nesimo samacala okuxhaphaza ngokocansi, ukuhlukumeza kanye nokuziphatha kabi, okungamacala abekwe amalungu oMbutho Wezokuvikela waseNingizmu Afrika (i-SANDF) akanise kwelase-Democratic Republic of Congo lapho ejutshwe khona ukuyolekelela  eMkhankasweni Wenhlangano Yezizwe (i-UN) Wokuletha Ukuthula Nozinzo kuleliya lizwe.3.1. Nakuba iKhabhinethi ligculisekile ngezinhlelo zokungenelela ezisetshenziswayo ukunqanda lesi sihlava sokuhlukumeza, lizigxeka kakhulu izenzo zokuxhaphaza ngokocansi nokungaziphathi kahle kwamalungu ombutho we-SANDF ezindaweni lapho ethunyelwe khona ukuba ayolekelela.3.2. Sekusungulwe ithimba elijutshwe ukuba liphenye zonke izinsolo ezibikiwe. Nakuba esephothuliwe amanye alawa macala, kunamanye asefinyelele esigabeni sokuqulwa phambi kwesithangama senkantolo yombutho wezokuvikela. Lonke uphenyo olwenziwe luqhutshwe ngokwenqubo yomthetho wokuqulwa kwamacala ombutho wezokuvikela ngendlela esobala, engachemile futhi ehambisana nokuphendula ngendlela efanele.3.3.  Njengenjwayelo, iNingizimu Afrika izoqhubeka nokuthatha izinyathelo ezisheshayo ukubhekana nezigameko ezinjengalezi. Siyazinyanya kakhulu izenzo zobugebengu nokungaziphathi kahle embuthweni we-SANDF futhi lokhu ngeke kubekezelelwe nakancane. Labo okutholakale ukuthi baphule umthetho kuzobhekwana nabo ngokweMigomo Yokuziphatha Yamalungu Ombutho Wezokuvikela.3.4. IKhabhinethi likusekelile futhi nokuphothulwa koMthethosivivinywa Wokuziphatha Kwamalungu Ombutho Wezokuvikela, okuhloswe ngawo ukubhekana nokuziphatha kwamasosha embuthweni we-SANDF wonkana, kubandakanya nokuqiniswa kwencazelo yokuxhaphaza ngokocansi nokukhushulwa kwesigwebo esiyisisekelo sibekwe eminyakeni eyi-10.  C. IMithethosivivinywa1.  IKhabhinethi likugunyazile ukushicilelwa koMthethosivivinywa Wokulawulwa Kwemikhiqizo Kagwayi kanye Nezinhlelo Zokubhema Ugwayi Ngamadivayisi Asebenza Ngogesi wezi-2017 kuSomqulu Kahulumeni ukuze umphakathi uphawule ngawo.Lo Mthethosivivinywa uhlose ukuqeda ukusebenza koMthetho Wokulawulwa Kwemikhiqizo Kagwayi, we-1993 (uMthetho wama-83 we-1993) ukuze kugqugquzelwe ukunakekelwa kwempilo yomphakathi futhi kuqinisekiswe ukuthi umthetho waseNingizimu Afrika wokulawulwa kwemikhiqizo kagwayi uyahambelana noHlaka Lwesivumelwano SeNhlangano Yezempilo Emhlabeni (i-WHO) mayelana Nokulawulwa Kukagwayi. UMthethosivivinywa uzocacisa nodaba oluphathelene nemikhakha ebalulekile, njengezindawo okubhenyelwa kuzona ugwayi ngaphakathi ezakhiweni zomphakathi, ukubekwa obala kwemikhiqizo kagwayi ezitolo, ukusetshenziswa kwamadivayisi okubhema ugwayi asebenza ngogesi kanye nokwethulwa kwamaphakethe kagwayi angabhaliwe lutho ngaphandle futhi angenayo nemifanekiso.2. IKhabhinethi likugunyazile ukushicilelwa koMthethosivivinywa Wezinhlaka Ezididiyelwe wezi-2018 kuSomqulu Kahulumeni ukuze umphakathi uphawule ngawo. Lo Mthethosivivinywa uhlose ukuqinisekisa ukuhlela ngendlela ehambelanayo futhi edidiyelwe kuzo zonke izinhlaka zikahulumeni, okumele zibe yizinhlaka ezisekelanayo futhi ezisebenza ngokubambisana ekugqugquzeleni ukuqaliswa kahle koHlelo Lokuthuthukiswa Kwezwe (i-NDP).Ukuhlela okwenziwe kwaba wumgomo nenkambiso yesikhungo kuhambisana ne-NDP futhi kuhlose ukuqalisa ukusebenza kwesibophezelo soHlaka Lokusebenza Lwesikhathi Esimaphakathi lowezi-2014-2019 lokusungula izindlela kanye namandla okusebenza ngaphakathi ezinhlakeni zoMbuso ukuze ziqalise ukuhlela okuthuthukisayo kwesikhathi eside. Kuzogqugquzela uMbuso osebenza ngendlela ehambelanayo futhi osabela kangcono ezidingweni zomphakathi, ozosebenza kangcono ekugqugquzeleni izinguguquko ezinohlonze esimweni sawo, ezidingekayo ukuze kulethwe uguquko olubandakanya umuntu wonke, futhi okuyizinguquko ezizothuthukisa abasebenzi bakuleli kanye noMbuso wentando yeningi labantu onohlonze.D. Imicimbi Ezayo1. Usuku LwenkululekoIKhabhinethi liyabancoma impela bonke abantu baseNingizimu Afrika kanye nemikhakha ebambe iqhaza ngezindlela ezihlukahlukene emigubhweni eqhubekayo njengamanje yeNyanga Yenkululeko. UMongameli Ramaphosa uzokwethula inkulumo yosuku emcimbini wokugujwa koSuku Lukazwelonke Lwenkululeko mhla zingama-27 enkundleni yezemidlalo i-Dr Petrus Molemela Stadium e-Bloemfontein, esifundazweni saseFreyistata ngaphansi kwesiqubulo esithi: “Unyaka ka-Nelson Rolihlahla Mandela: siphokophele ekufezekisweni ngokuphelele kwenkululeko yethu ngokusebenzisa uguquko lwenhlalo-mnotho olunohlonze”.Lo mcimbi woSuku Lukazwelonke Lwenkululeko uzolandelwa ngumcimbi weziNdondo Zezwe wezi-2018 ozobanjwa ngoMgqibelo mhla zingama-28 kuMbasa 2018 ePitoli, lapho uMongameli Ramaphosa ezoklomelisa khona abantu abavelele ngalezi zindondo ezilandelayo: i-Order of the Baobab, i-Order of Ikhamanga, i-Order of Luthuli kanye ne-Order of the Companions of OR Tambo. IziNdondo Zezwe yizindondo eziphakeme kunazo zonke iNingizimu Afrika, ngokusebenzisa uMongameli, ehlonipha ngazo izakhamuzi zakuleli kanye namalungu omphakathi wamazwe ngamazwe adlale indima enkulu ekwenzeni leli lizwe libe yizwe elikhululekile, elibuswa ngentando yeningi labantu futhi eliphumelelayo; eliyimbumba nakuba linezinhlobo zabantu abahlukahlukene.2. Imigubho yoSuku LwabasebenziIKhabhinethi liyabanxusa bonke abasebenzi ezweni lonkana ukuthi bazibandakanye emigubhweni yoSuku Lwabasebenzi ngoLwesibili mhla lu-1 kuNhlaba 2018 futhi babheke emuva bakhumbule konke osekuzuziwe kusukela ekufikeni koMbuso wentando yeningi labantu kuze kube manje, mayelana namalungelo abasebenzi.  Lolu wusuku oluyisikhumbuzo sokuthi izizinda okusetshenzelwa kuzona kumele kube ngeziphephile futhi abaqashi kumele babhukule, baqinise imizamo yabo ekuqinisekiseni ukuphepha kwabasebenzi babo, ikakhulukazi emkhakheni wezimayini.  IKhabhinethi futhi lidlulisa amazwi okuzwelana kakhulu nemindeni, abangani kanye nozakwabo babavukuzi abayisithupha abashiswe wumlilo bangqongqa esigamekweni sokuhlaselwa kwebhasi ebelibathutha libahambisa emsebenzini, elihlaselwe ngebhomu likaphethiloli elijikijelwe ngabahlaseli abangaziwa.IKhabhinethi liwanxusile amalungu omphakathi ukuthi alekelele amaphoyisa emizamweni yawo yokubamba futhi avalele ngokushesha bonke labo abayingxenye yaleli cala.E. ImiyalezoIKhabhinethi lihalalisela:1. Umdwebi oyingcweti yemifanekiso nemihlobiso yamaNdebele, u-Esther Mahlangu, ohlonishwe yi-University of Johannesburg ngeziqu zobudokotela, ngenxa yegalelo lakhe elikhulukazi kwezobuciko namasiko endabuko eNingizimu Afrika.2. IQembu LaseNingizimu Afrika eliphakamisele ifulegi lakuleli phezulu eMqhudelwaneni Wemidlalo Yamazwe Angamadlelandawonye obubanjelwe e-Gold Coast kwelase-Australia, lapho liphothule khona lisendaweni yesithupha ohlwini lwamazwe anqobe izindondo, njengoba lizuze izindondo ezingama-37 uma sezizonke (okuyizindondo eziyi-13 zegolide, eziyi-11 zesiliva kaye neziyi-13 zethusi). Le mpumelelo yabo engaka iwumphumela wokuzikhandla, ukuzimisela nokubekezela. Lokhu kuzofaka ugqozi kubadlali nabasubathi bakuleli abasebasha futhi kuyisiqinisekiso esicacile sokuthi ngempela ezemidlalo ziyibhande elisihlanganisa ndawonye sonke njengabantu baseNingizimu Afrika.2.1. Abanqobe izindondo zegolide yilaba:Caster Semenya – onqobe umjaho wabesifazane webanga elingama-800m kanye nowebanga elingama-1500m;Luvo Manyonga – onqobe umqhudelwano wabesilisa wokugxuma ibanga elide;Ndodomzi Ntutu – onqobe umjaho wabesilisa abangaboni kahle emehlweni webanga eliyi-100m, i-T12 100m;Henri Schoeman – onqobe umqhudelwano wabesilisa we-triathlon (obandakanya imidlalo emithathu, ukubhukuda, amabhayisikili kanye nokugijima ibanga elide);Tatjana Schoenmaker – onqobe umqhudelwano wabesifazane wokubhukuda wohlobo lwe-breaststroke ebangeni elingama-100m kanye nama-200m;Chad le Clos – onqobe umqhudelwano wabesilisa wokubhukuda wohlobo lwe-butterfly ebangeni elingama-50m, 100m kanye nama-200m;Cameron van der Burgh – onqobe umqhudelwano wabesilisa wokubhukuda wohlobo lwe-breaststroke ebangeni elingama-50m;Akani Simbine – onqobe umjaho wabesilisa webanga elingama-100m; kanye noMartin Erasmus – onqobe umqhudelwano wabesilisa wokubambana ngezikhwepha, i-wrestling freestyle, esisindweni esingama-97kg. 3. USolwazi Sibongile Muthwa kanye noDkt Geraldine Fraser-Moleketi abagcotshwe esikhathini esifushane esedlule njengePhini LikaShansela noShansela ngokulandelana kwabo e-Nelson Mandela University.4. IQembu LaseNingizimu Afrika ngokunqoba kwalo izindondo ezintathu eNgqungqutheleni Yeshumi Yomhlaba Yezokusungulwa Nokuqhutshwa Kwamabhizinisi ebibanjelwe e-Istanbul, kwelase-Turkey ngoMbasa 2018, eziwuphawu lokuhlonishwa kokuzibophezela nokuzimisela kwaleli lizwe ekuthuthukiseni ama-SMME. UMnyango Wezokuthuthukiswa Kwamabhizinisi Amancane kanye nesikhungo obambisene naso, i-22 on Sloane, okuyisikhungo esikhulu kunazo zonke e-Afrika esilekelela osomabhizinisi abasafufusa ukuze bakwazi ukuphemba amabhizinisi abo, banqoba iNdondo Yelizwe Elivelele Kulo Nyaka KwezokuSungulwa Nokuqhutshwa Kwamabhizinisi Emhlabeni. Iqembu LaseNingizimu Afrika lanqoba futhi nendondo i-Brand Champions Award kanye ne-Research Champions Award, okuyizindondo ezihlonipha igalelo lalawo mazwe emhlabeni jikelele ayingxenye ye-Global Entrepreneurship Network.F. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.1. IPhini LikaNgqongqoshe uMondli Gungubele njengoSihlalo Webhodi yophiko lukahulumeni lokuhehwa kwabatshali-zimali, olubizwa nge-Public Investment Corporation SOC Limited.2. Nkz Thandaza Zenobia Lungile Shandu njengePhini LikaMqondisi-Jikelele: Ophikweni Lokwesekwa Kwesikhungo Nokuhanjelaniswa Kahle Kwemisebenzi Eyenziwayo eMnyangweni Wokwengamela Ngokubambisana Nezindaba Zendabuko.Imibuzo ingaqondiswa ku: Nkz Phumla Williams – Ibamba Lomkhulumeli WeKhabhinethiUmakhalekhukhwini: 083 501 0139"
 Isitatimende Somhlangano WeKhabhinethi samhla ziyi-9 kuNhlaba 2018,10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/zu/speeches/statement-cabinet-meeting-9-may-2018-10-may-2018-0000,"IKhabhinethi lahlangana ngoLwesithathu, mhla ziyi-9 kuNhlaba 2018, eTuynhuys, eKapaA. Izindaba Ezisematheni1. Udlame Oluqondiswe Kubantu Bobulili Obuthile (i-GBV)1.1.  IKhabhinethi lilugxeka liphindelela udlame oluqondiswe kubantu besifazane nezingane, lisimema sonke ezindaweni ezihlukene esikuzo ukuthi sithathe isinyathelo sokuqeda udlame olubhekiswe kubantu besifazane, ngezingane kanye nabantu besifazane abathandanayo, abantu besilisa abathandanayo, abantu abathandana nabantu besifazane kanjalo nabesilisa kanye nabantu abashintsha ubulili babo.  1.2. Kuwumsebenzi wabo bonke abantu baseNingizimu Afrika ukufundisana ngamalungelo abantu besifazane nezingane, nangezinye izindlela ezinhlobonhlobo zokuxazulula le nkinga ezikhona ezingasiza izisulu zodlame.1.3. IKhabhinethi lamukela isinqumo seNkantolo Ephakeme yaseNingizimu neGauteng sokugweba uSandile Mantsoe, ongumbulali, ogwetshwe iminyaka engama-32 ebhadla ejele ngokubulala uKarabo Mokoena owayeyintombi yakhe. Amanye amacala anjengokutholakala kwesidumbu sikaKatlego Joja owayeneminyaka eyi-10 eMamelodi West, eMpumalanga nePitoli kanjalo nokubulawa kukaZolile Khumalo, ngomunye owayengumfundi waseMangosuthu University of Technology eDurban, awubufakazi bokuqhubeka kwezinselele esibhekene nazo njengezwe. IKhabhinethi lidlulisa ukuzwelana kwalo nomndeni wakwaJoja kanye nowakaKhumalo.1.4. Njengoba izinkantolo nezinhlaka zomthetho zibhekene nomsebenzi wokuqinisekisa ukuthi abenzi bobubi baqondana nengalo yomthetho, kunendima okumele siyidlale ekuqedeni lobu bugebengu njengomphakathi. Izakhamuzi zaseNingizimu Afrika zikhuthazwa ukuthi zizibandakanye ezinhlanganweni zokuqwashisa imiphakathi emisebenzini kanye nasezindaweni ezihlala kuzo.1.5. IKhabhinethi liphinde likhuthaze izisulu ukuthi zibike ngalobu bugebengu ezinhlakeni zomthetho, okumele zenze uphenyo ngezinsolo ze-GBV futhi zisebenzisana nomthetho ukuze lziqiniseke ukwenzeka kobulungiswa.1.6. Kolunye udaba oluseceleni kodwa olungaqhelile kakhulu kulolu, Umhlangano Owujikelele weNhlangano Yezizwe (i-UN) wamemezela ukuthi usuku lomhla ziyi-13 kuNhlangulana wuSuku Lwamazwe Ngamazwe Lokuqwashisa Ngokuba Nebala Elimhlophe (i-Albinism). Lo mkhankaso uhlose ukuqwashisa ngabantu abaphila nebala elimhlophe abavikelwe uMthethosisekelo weRiphabhulikhi yaseNingizimu Afrika we-1996 ngokugcwele. Kuwumsebenzi wabo bonke abantu baseNingizimu Afrika ukuzifundisa bona uqobo kanye nabanye abantu ngebala elimhlophe ukuze kuqedwe izinkolo-ze kanye nokudukisa okukhona. Lokhu kuzonciphisa ukuhlukumezeka abantu abaphila nebala elimhlophe kanye nemindeni yabo ababhekana nabo.2. Isinqumo Senhlangano Yemidlalo Yama-Athlethiksi Emhlabeni Jikelele (i-IAAF)2.1 IKhabhinethi liveze ukukhathazeka kwalo ngemithethonqubo emisha yeNhlangano Yemidlalo Yama-Athlethiksi Emhlabeni Jikelele (i-IAAF).2.2 IKhabhinethi lamukela umsebenzi owenziwa uMnyango Wezemidlalo Nokungcebeleka eNingizimu Afrika (i-SRSA) kanye, nokuthi ithimba lochwepheshe abasezingeni eliphezulu emikhakheni yezokwelapha nowezomthetho bahlanganiswa i-SRSA. Leli thimba lizofundisisa le mithethonqubo, licubungule ubufakazi bezobuchwepheshe i-IAAF eyethembele kubo. Lizohlola lonke ucwaningo oselwenziwe kanye nobufakazi bezobuchwepheshe kanjalo nezimo zezokulandelwa kwezinkambisonhle bese lisebenzise umphumela ukuze kuphikisanwe nale mithethonqubo ezinkundleni ezifanele.2.3 IKhabhinethi limema bonke abantu baseNingizimu Afrika ukuthi beseke abadlali nabasubathi okungenzeka bathintwe ile mithethonqubo lapha ekhaya nakwezinye izindawo emhlabeni.3. Isimo saseNyakatho Ntshonalanga3.1. IKhabhinethi lathola umbiko ovela kuThimba loNgqongqoshe (i-IMTT) mayelana nesimo saseNyakatho Ntshonalanga. Lo mbiko ubuqukethe umsebenzi oyisisekelo owenziwe emasontweni amabili adlule. IKhabhinethi laneliseka ngenqubekela phambili eyenziwe i-IMTT emizamweni yayo yokuletha uzinzo kulesi Sifundazwe.3.2. I-IMTT, eholwa uNgqongqoshe oseHhovisi LikaMongameli, uDkt. Nkosazana Dlamini-Zuma, izoqhubeka nokudingida izinkinga zaseNyakatho Ntshonalanga. Ngesonto elizayo kuzobanjwa umhlangano wokwethulela abemithombo yezindaba imiphumela yomsebenzi owenziwe i-IMTT eNyakatho Ntshonalanga. 4. Isigcawu Sezomnotho Kahulumeni Nowezimboni Ezizimele seJapan ne-Afrika4.1. UMongameli Cyril Ramaphosa wethule inkulumo yosuku lapho kuvulwa umhlangano weSigcawu Sezomnotho Kahulumeni Nowezimboni Ezizimele seJapan ne-Afrika obewubanjelwe eSandton Convention Centre kusukela mhla zi-3 kuya kumhla zi-4 kuNhlaba 2018. Isigcawu besesingethwe iNingizimu Afrika ngokubambisana nohulumeni waseJapan kanye ne-Japan External Trade Organization.IKhabhinethi lamukela ukuzibophezela okuqhubekayo okwenzeka kuNkomfa Yamazwe Ngamazwe aseTokyo Ngokuthuthukiswa Kwe-Afrika ebibanjelwe eNairobi, eKenya ngowezi-2016, lapho izwe laseJapan lathembisa ukutshala izigidigidi ezingu-US $30 phakathi kowezi-2016 nowezi-2019 e-Afrika. Zingaphezu kwama-100 izinkampani zaseJapan ezikhona e-Afrika.5.  Ukwenyuswa Kwentela Yokuhwebelana Yensimbi Ne-aliminiyamu i-United States (US)5.1.  IKhabhinethi lidlulisa ukudumala kwalo ngesinqumo esithathwe i-US sokufaka iNingizimu Afrika emazweni akhokhiswa intela yokuhwebelana yensimbi ne-aliminiyamu.5.2. Uhulumeni waseNingizimu Afrika uzoqhubeka nokubonisana nezikhulu zase-US ukuze kutholakale umphumela owanelisa la mazwe womabili. IKhabhinethi liphinda likhuthaza abahwebi bakuleli abadayisela amanye amazwe imikhiqizo yensimbi ne-aliminiyamu ukuthi baqhubeke nokunxenxa abathengi bale mikhiqizo base-US ukuthi bafake isicelo sokuthi lemikhiqizo ingakhokhiswa intela yokuhwebelana, njengoba kuyimikhiqizo etholakala eNingizimu Afrika kuphela futhi iyimikhiqizo eluhlaza nengalungiswanga yaqedwa  nezakulungiswa iqedelelwe e-US kwakhiwe neminye imikhiqizo ngayo.6. Ukuvuselelwa Kwezikhungo Zezimboni6.1. IKhabhinethi lamukela ukuqedwa kwesigaba sokuqala sokuvuselelwa Kwesikhungo iPhuthaditjhaba Industrial Park eFreyistata njengesinyathelo esibaluleke kakhulu esesithathiwe ukuze kuqaliswe uHlelo Lokuvuselela Izikhungo Zezimboni.6.2. Ukuthuthukisa okudle izigidi zamarandi ezingama-50 kuzoheha abanye osomabhizinisi basendaweni abazokwakha amabhizinisi abo endaweni ngenxa yokuthuthukiswa kwengqalasizinda nezokuvikela.  7. Utshalomali7.1. IKhabhinethi lihalalisela ubudlelwano obuphakathi koMnyango Wezohwebo Nezezimboni (i-dti) nekhemese i-Aspen Pharmacare, obuholele esimemezelweni sotshalomali lwesigidigidi samarandi esisodwa esikhungweni sokwakha amaphilisi nemithi ngokwasekhemese eBhayi, eMpumalanga Kapa. Le nkampani yokwakhiwa kwamaphilisi nemithi ihlomule Esibonelelweni Sentela se-dti i-12l ngesikweletu sentela esilinganiselwa kuzigidi zamarandi ezingama-209.7.2. Ukuvulwa kwalesi sikhungo kuzodala imisebenzi emisha engama-500. Lokhu kuwutshalomali olukhulu olubeka iNingizimu Afrika kwelinye izinga lezokukhiqiza nokudala imisebenzi emisha edingekayo ezweni.8. Amanani Aphansi Edatha8.1. IKhabhinethi lamukela imithetho emisha, ehlongozwe Isikhungo Esizimele Esibhekelele Ezokuxhumana eNingizimu Afrika (i-Icasa), yokuthi kuthuthukiswe imithethonqubo mayelana nezinhlinzeko zedatha, i-SMS ne-voicemail.8.2. Ushintsho ezinyathelweni ezithathwayo ukuqinisekisa ukuthi ibhizinisi liqhutshwa ngokulungile ekuklamweni kwamanani edatha nokuqinisekisa ukuthi abathengi abalahlekelwa idatha eningi bengayisebenzisanga. Uphenyo Lwezimakethe oluqhutshwe iKhomishana Yezokuncintisana luzogqamisa futhi lugxile kwezinye izindlela, zokuqinisekisa ukuthi amanani edatha aseNingizimu Afrika eseka ukutholakala kobuchwepheshe besimanje okubanzi, isilungiselele amathuba adalwe yilesi sikhathi sokwenziwa komsebenzi ngobuxhaka-xhaka nobuchwepheshe besimanjemanje.9. Imboni Yezimayini9.1. IKhabhinethi, njengoMongameli Ramaphosa, nalo lidlulisa ukudabuka kulandela ukudlula emhlabeni kwabasebenzi basemayini eMayini iSibanye Stillwater eseDriefontein ngaseCarltonville eWest Rand, futhi lithi dudu emindenini nakubangani balabo abashonile. UNgqongqoshe Wemithombo Yezimbiwa, uMnu. Gwede Mantashe, kulindeleke ukuthi amele uhulumeni enkonzweni yesikhumbuzo ezobanjwa kuleli sonto.9.2. IKhabhinethi linxusa umkhakha wezokuvukuza ukuthi usheshise ucwaningo lwawo oluzosisiza sikwazi ukubona masisha izimo zokuzamazama komhlaba ezimayini, kuhlengwe izimpilo.10. ISikhwama Sezingane seNhlangano Yezizwe (i-UNICEF)10.1. IKhabhinethi, njengoMongameli uRamaphosa, nayo idlulisa ukubonga ukwesekwa i-UNICEF nokubambisana ekusimamiseni abantu abasha baseNingizimu Afrika.10.2. Umqondisi Omkhulu we-UNICEF, uNksz. Henrieta Fore, ubambe umhlangano noMongameli Ramaphosa ngoMsombuluko, mhla ziyi-7 kuNhlaba 2018. Kulo mhlangano ukhulume ngombiko we-UNICEF ngezinhlelo zaseNingizimu Afrika emikhakheni enjengowezemfundo, ukuthuthukisa amakhono okusebenza      kanye namathuba ezomnotho abantu abasha, ikakhulukazi labo abaphakathi kweminyaka eyi-10 kuya kweyi-18. I-UNICEF income imizamo yeNingizimu Afrika yokudala amathuba omsebenzi abantu abasha ukuze bazibandakanye emnothweni ngokunzulu, futhi yathi izimisele ngokusiza izikole zasezweni lethu ngokuhlinzeka ngamanzi nezindlela zokuthuthwa kwendle.10.3. I-UNICEF imeme iNingizimu Afrika ukuthi ize kokwethula inkulumo ngempumelelo yayo ekuthuthukisweni kwabantu abasha njengengxenye yomkhankaso womhlaba jikelele wokuthuthukisa amathuba abantu abasha - okuwuphawu olungengatshazwe oluqinisa ubudlelwane bezwe neNhlangano Yezizwe (i-UN).B. Izinqumo ZeKhabhinethi1. IKhabhinethi ligunyaze Uhlelo Lokusebenza Lwenqubomgomo Yezimboni (i-IPAP) 2018/19 – 2020/21. Lokhu kungukumenyezelwa kweshumi kokuqaliswa kohlelo lwaminyaka yonke oluhambisana nomjikelezo weminyaka emithathu elandelanayo woHlaka Lokusetshenziswa Kwezimali Kwesikhathi Esimaphakathi Nonyaka.I-IPAP ebukeziwe iqukethe imininingwane efingqiwe yenqubomgomo yezimboni yeminyaka eyisishiyagalolunye edlule. Iqukethe ukucutshungulwa ngokwezomnotho komnotho womhlaba jikelele nowezwe oqondene nenqubomgomo yezimboni, ifingqa izinselele nezingqinamba ngokuqaliswa kwenqubomgomo yezimboni ngokugcwele, kanye nenqwaba yezinhlelo ezinqunyelwe isikhathi ezinhlobonhlobo nezingezalo mkhakha ezimiselwe iminyango kahulumeni enhlobonhlobo.2. IKhabhinethi ligunyaze Isivumelwano Sesizinda Sokuhwebelana Mahhala esibandakanya Izinhlangano Zezifunda Ezintathu esithulwe ePhalamende ukuze sigunyazwe ngokusemthethweni. Lesi sivumelwano sisungula Isizinda Sokuhwebelana Mahhala esibandakanya iNhlangano Eyodwa Yamazwe aseMpumalanga nawaseNingizimu ne-Afrika (i-COMESA), iNhlangano Yamazwe aseMpumalanga ne-Afrika (i-EAC) kanye neNhlangano Yokuthuthukiswa Kwamazwe AseNingizimu ne-Afrika (i-SADC).Le-TFTA iwumklamo osemqoka oholwa i-Afrika oyisibonakaliso sesinyathelo esithathwe ngobuhlakani sokunqoba umlando wezwekazi, elalibuswa amaqonela, wezimakethe ezincane ezithe gqwa gqwa, ngokukhuthaza utshalomali lwangaphakathi e-Afrika oluhehela abatshalimali bakwamanye amazwe angaphandle endaweni yokuhweba mahhala.Ngenxa yemizamo yokudidiyela ngokwezifunda kanye neminotho enozinzo, kube nokukhula okukhulu kutshalomali lwangaphakathi e-Afrika.3. IKhabhinethi ligunyaze uMbiko Wezokuxhumana Kuzwelonke Wesithathu weNingizimu Afrika kuSivumelwano se-UN Soguquguquko Lwesimo Sezulu (i-UNFCCC).  Impokophelo eyisisekelo ye-UNFCCC ukuzinzisa ukuminyana kwezisi zemvelo emoyeni zifinyelele ezingeni eliyovikela ubungozi obudalwa okungcolisa umoya obenziwa ngabantu ukuze zingaluphazamisi uhlelo lwemvelo.Umbiko waseNingizimu Afrika uqukethe ukucutshungulwa kwenqubekela phambili ebe khona embikweni Wezokuxhumana Kuzwelonke wokuqala kuya embikweni Wezokuxhumana Kuzwelonke Wesibili kwalandela uMbiko Wezokuxhumana Kuzwelonke Wesithathu, njengoba ubukezwe ngamazwe omhlaba kanye nababambiqhaza basezweni.    C. Imithethosivivinyo1. IKhabhinethi ligunyaze ukwethulwa koMthethosivivinyo Wokuthuthukiswa Kokufuywa Kokuphila Olwandle wezi-2018 ePhalamende. UMthethosivivinyo uvele ngenxa yokubonisana ngokugcwele nababambiqhaza abathintekayo emkhakheni wezokufuywa kokuphila olwandle, uhlose ukukhuthaza ukuthuthukiswa komkhakha wezokufuywa kokuphila olwandle njengengxenye yomnotho otholakala olwandle. Ihlinzekela, phakathi kokunye, izinhlelo ezisemthethweni eziqondene nomkhakha; imisa amalayisense futhi igunyaze ukufuywa kokuphila olwandle kanye nokusungulwa kwezindawo zokuthuthukisa okuphila olwandle.2. IKhabhinethi ligunyaze ukwethulwa koMthethosivivinyo Wezempilo Nezokuphepha Emsebenzini wezi-2018 ePhalamende. Lo Mthethosivivinyo uchibiyela uMthetho Wezempilo Nezokuphepha Emsebenzini, we-1993 (uMthetho 85 we-1993). Uma sewamukelwe, lo Mthethosivivinyo uzoqinisekisa ukuvikeleka kangcono kwabasebenzi maqondana nokulimala kanye nezifo emsebenzini.  Lo Mthethosivivinyo usungula uHlelo Lokuphathwa Kwezempilo Nezokuphepha oluchazwe ngokucacile noluhambisana nezinqubo eziphuma phambili emazweni ngamazwe. Uphinde uhlinzekele ukuhlolwa okuyimpoqo kobungozi okwenziwa umqashi kanye nohlelo lokulawula ubungozi obuqondene nomsebenzi olusungulwe futhi lwaqaliswa ukuze kuncishiswe amathuba okuthi abasebenzi babhekane nobungozi.D. Imiyalezo1. Ukuhalalisa1.1. IKhabhinethi lihalalisela uMongameli Ramaphosa, omenywe Uphiko Olulawula Inkomfa Yezabasebenzi Emhlabeni Jikelele ukuze abe usihlalo ngokuhlanganyela kuKhomishana Yomhlaba Uwonkana omayelana Nekusasa Lemisebenzi.  1.2. Umongameli uphinde wamenywa ukuthi aye kokhuluma kuleyo nkomfa, ebungaza umhlangano wayo wehlandla le-100. Uma esefike khona uzohlonipha Iminyaka Eyikhulu yowayenguMongameli wakuleli uNelson Mandela. IKhabhinethi libonga Inhlangano Yase-Afrika ekuphiko olulawulayo lweNhlangano Yezabasebenzi Emhlabeni Jikelele (i-ILO) ngokuhola izingxoxo eGeneva futhi libonga izingxoxo ezibanjwe iqembu elibusayo ezindaweni ezijutshelwe kuzo.2. Amazwi Enduduzo2.1. IKhabhinethi lidlulisa amazwi enduduzo emdenini nakubangani bowayenguNgqongqoshe Wezimali wokuqala eNingizimu Afrika yentando yeningi labantu, uMnu. Derek Keys, owabamba iqhaza elisemqoka ekudluliselweni kweHhovisi likaMgcinimafa kuhulumeni okhethwe ngokwentando yeningi labantu ngowe-1994.   3. IRamadan3.1. IKhabhinethi ifisela wonke amaSulumane izilokotho ezinhle njengoba eqala ukuzila njengoba kuqala inyanga yeRamadan ngesonto elizayo. Ngesikhathi seRamadan, amaSulumane azila ukudla kusukela lapho kuvela inhlamvu yelanga ize iye kosithela, ebe esebenzisa leso sikhathi ukuze bazijulise okholweni lwabo ngokomoya.E. Imicimbi Ezayo1. Namuhla, mhla ziyi-10 kuNhlaba 2018, uMongameli Ramaphosa, uvakashela kuMnyango Wezokuvikela kanye noMnyango Wezokwengamela Ngokubambisana Nezendabuko (i-CoGTA), njengengxenye yezinhlelo zakhe zokubonisana nabaphathi abakhulu ukuqinisekisa ukuthi umsebenzi kahulumeni uhambisana ngendlela egculisayo. Lokhu kuhambela le minyango kuyingxenye yokuzibophezela kukaMongameli Enkulumweni Echaza IsimoSezwe (i-SoNA) yakhe yokuqala kuNhlolanja 2018 lapho athi uzohambela yonke iminyango maqondana nalokhu.2. Namuhla, mhla ziyi-10 kuNhlaba 2018, iPhini likaMongameli uDavid Mabuza lizokwethula inkulumo eNgqungqutheleni Yesithathu yoMkhandlu Wokuthuthukisa Abasebenzi eNingizimu Afrika e-Emperors Palace eGoli ngaphansi kwesihloko esithi: 'Ubudlelwano obuvuselela ukusebenza nokufunda'. Le ngqungquthela yezinsuku ezimbili izohlanganisa abaholi basezimbonini abasemqoka, ochwepheshe bezindaba zemisebenzi nezifundiswa bezothula izinkulumo ngezihloko ezinhlobonhlobo, okubandakanya iziphakamiso zokubhekana nokungasebenzi kwabantu abasha, kanye nokuthuthukiselwa ezingeni eliphezulu kanye Nokuguquka Kwezimboni Kwesine.3. IKhabhinethi liphinda limema izakhamuzi zaseNingizimu Afrika ukuthi zihlanganyele emibungazweni Yeminyaka Eyikhulu kaTata Nelson Mandela noMama Albertina Sisulu abasiza ukwakha isisekelo sentando yeningi labantu yaseNingizimu Afrika esiyithokozelayo namuhla, ezodonsa unyaka wonke. IKomidi Elihlanganise oNgqongqoshe elinomsebenzi wokuhlela imibungazo Yeminyaka Eyikhulu kaNelson Mandela neMinyaka Eyikhulu ka-Albertina Sisulu lethule Uhlelo Lukazwelonke kuleli sonto. Imininingwane ngemibungazo ingatholakala kuwebhusayithi kahulumeni (www.gov.za), lapho kutholakala khona izinkulumo/izinhlelo zikahulumeni ezizayo.F. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Nksz. Lerato Mataboge njengomele i-dti eBhodini i-Board of Export Credit Insurance Corporation of South Africa SOC Limited.2. Nksz. RS Mogaladi njengePhini Likamqondisi Jikelele we-Institutional Support and Co-ordination, ku-CoGTA.Imibuzo: Nksz. Phumla Williams – Isikhulumi SeKhabhinethi EsiyibambaIselula: 083 501 0139"
Isitatimende Somhlangano WeKhabhinethi samhla zingama-23 kuNhlaba 2018,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/zu/speeches/isitatimende-somhlangano-wekhabhinethi-samhla-zingama-23-kunhlaba-2018-24-may-2018-0000,"IKhabhinethi lahlangana ngoLwesithathu, mhla zingama-23 kuNhlaba, eTuynhys, eKapa.    A. Izindaba Ezisematheni1. Udlame Olubhekiswe Kubantu Besifazane (i-GBV)1.1. IKhabhinethi lilugxeka kakhulu udlame olubhekiswe kubantu besimame nezingane. Emacaleni akamuva kaNonkululeko Mpanza noNompumelelo Mhlongo eThokoza, Ekurhuleni; uKatlego Joja eMamelodi, eTshwane; uPromise Mthembu KwaZulu-Natali; noJabulile Nhlapo, umfundi waseNyuvesi yaseNingizima Afrika (i-Unisa), lwenza sigxile odlameni elubeka impilo yabantu besimame kanye nezingane zethu engozini.  1.2. IKhabhinethi lidlulisa ukuzwelana okukhulu nemindeni kanye nabangani balaba bantu besifazane nezingane. Inkinga yobugebengu obuqondiswe kubantu besifazane nezingane ibiza ukuthi sonke sibhukule sibambe iqhaza ekulwisaneni nalobu begebengu.1.3. IKhabhinethi liqhubeka nokuhlomisa izinhlaka eziphoqelela umthetho ukuze kuqedwe i-GBV. Phakathi kweMithethosivivinyo eyagunyazwa umhlangano weKhabhinethi wokugcina kukhona uMthethosivivinyo Wesichibiyelo Senqubo  Yokuqulwa Kwamacala Ezobugebengu wezi-2018, ochibiyela uMthetho Wenqubo Yokuqulwa Kwamacala Obugebengu, we-1977 (uMthetho 51 we-1977). Lo Mthethosivivinyo unohlu lwamacala ezocansi maqondana nokushushiswa futhi uzoqinisekisa ukuthi amacala ezocansi angene enkantolo noma sekudlule iminyaka engama-20.    1.4. Lezi zindlela zokungenelela zingezela phezu kwenqwaba yezindlela esezimiswe uhulumeni. Izikhungo zokunakekela amaThuthuzela Care Centres ezingama-54 ezweni lilonke zavulelwa ukusebenza njengesinye sezikhungo ezinhlinzeka ngosizo olunhlobonhlobo ukunciphisa ukuhlukumezeka kwesibili nokunciphisa isikhathi sokuphothulwa kwamacala ezocansi.1.5. UHulumeni wakhe Izinkantolo Zamacala Ezocansi ezingama-75 ukubhekana ngqo namacala okuhlukunyezwa ngokocansi kwabantu besifazane. Phezu kwalokho, Umbutho Wamaphoyisa AseNingizimu Afrika (i-SAPS) evule izikhungo eziyizi-1 047 zezisulu, eziteshini zamaphoyisa ezweni lonke ukuze kuhlinzekelwe futhi kusizwe izisulu ze-GBV.1.6. Isonto Lokuvikela Izingane lizobanjwa kusukela kumhla wama-27 kuNhlaba kuya kumhla we-2 kuNhlangulana 2018. IKhabhinethi licela abazali, abanakekeli kanye nemiphakathi ukuthi isebenzisane nezinhlaka zomthetho ukuvikela izingane zethu. IKhabhinethi ligcizelele ukuthi uma usola ukuthi ingane yakho idukile, kumele ubikele amaphoyisa esiteshini samaphoyisa esiseduze ngokuphazima kweso.1.7. Kumele sisebenzisane njengomphakathi othanda ukuthula nolandela umthetho ukuze ulwisane nawo wonke amacala abhekiswe kubantu besifazane nezingane. IKhabhinethi linxusa bonke abanolwazi nganoma obuphi ubugebengu obubhekiswe ezinganeni ukuthi bathinte inombolo yocingo yamahhala yesikhungo sokusiza izingane, i-Childline, ku-0800 055 5555 noma inombolo yokunqanda ubugebengu i-Crime Stop ku-086 0010111. Uma uwumuntu wesifazane ohlukumezekile noma uma wazi umuntu wesifazane ohlukumezekile, inombolo yeSikhungo Esilawula i-GBV yamahhala ku-0800 428 428 noma (0800 GBV GBV).  1.8. IKhabhinethi lisinxusa sonke ukuthi sibambisane sithathe ezinye izinyathelo ukulwisana nodlame olubhekiswe kubantu besifazane nezingane, ukweseka izisulu bese lezi zigilamkhuba zibhekane nengalo yomthetho. Kuwumsebenzi wabo bonke abantu ukubika ngalabo abalimaza, baxhaphaze futhi bahlukumeze izingane ukuze lezi zigebengu ziboshwe futhi zitholwe zinamacala2. EzomnothoIKhabhinethi lamukela ukukhula okuhle okubonakale ngokubonakala kwamathuba omsebenzi ayizi-260 000 ngekota yokuqala yowezi-2018, kusukela Ocwaningweni Lwezemisebenzi Lwekota olukhishwe uphiko Lwezezibalo lwaseNingizimu Afrika (i-StatsSA).Ukukhuphuka kokuqashwa kwabantu kudalwe ukukhuphuka okube khona ezimbonini eziyisithupha kweziyi-10. Izinga labantu abasha abangasebenzi, nokho, lisemi phezulu kuma-52.4%, kube izinga labaqashwayo kwabo liku-12.2% kuphela. IKhabhinethi linxusa zonke izinhlaka zasemphakathini ukuthi ziqhubeke nokubambisana ukuze kuliwe nenkinga yabantu abasha abangayitholi imisebenzi.Phansi komoya othi 'Thuma Mina - Send Me' okhuthazwe uMongameli Cyril Ramaphosa Enkulumweni Echaza Isimo Sezwe (i-SoNA) yakhe yokuqala yakuNhlolanja 2018, iKhabhinethi linxusa izakhamizi zaseNingizimu Afrika, ikakhulukazi emkhakheni ozimele, ukudala imisebenzi nokutshala imali ezweni ukuze kwande izakhamizi zaseNingizimu Afrika ezizobamba iqhaza emnothweni.3. EzamandlaIKhabhinethi lamukela ibanga eselihanjiwe lokwethula komklamo kagesi odidiyele osebenza ngelanga, i-Xina Solar One Concentrated Solar Power Project eNyakatho Kapa. Ingenye yeMiklamo Kagesi Odidiyele Osebenza Ngelanga eyisikhombisa ngaphansi koHlelo Lokuthenga Lwabakhiqizi Abazimele Bagesi Ovuselelekayo LoMnyango Wezamandla.Isiphehlamandla i-Xina Solar One sizohlinzeka u-Eskom ngogesi ovuselelekayo ngaphansi kwesivumelwano sokuthenga seminyaka engama-20. Lo gesi uzodluliselwa ezindlini zaseNingizimu Afrika eziyizi-95 000 ezizothola ugesi ovuselelekayo, ikakhulukazi ngezinkathi ezimatasatasa ngokwedlulele.4. ENyakatho Ntshonalanga4.1.    IKhabhinethi lithole umbiko wesibili ovele kuThimba LoNgqongqoshe (i-IMC) mayelana nesimo saseNyakatho Ntshonalanga futhi lanelisekile ngenqubekela phambili ekubuyiseni uzinzo esifundazweni.4.2.    Emhlanganweni odlule, iKhabhinethi ligunyaze ukuthi iNyakatho Ntshonalanga ifakwe ngaphansi kweSigaba 100 (1) soMthethosisekelo weRiphabhulikhi yaseNingizimu Afrika we-1996. IKhabhinethi landise amalungu e-IMC ngokufaka uNgqongqoshe Wezemfundo Eyisisekelo; uNgqongqoshe woMnyango Wezemisebenzi Kahulumeni Nokuphathwa Kwayo; uNgqongqoshe Wezokuhlaliswa Kwabantu; uNgqongqoshe Wezokuthuthukiswa Komphakathi; uNgqongqoshe Wezokuvakasha; uNgqongqoshe Wezemvelo Nezokuthutha.  4.3.  I-IMC icelwe ukuthi iqhubeke nokwenza omunye umsebenzi esifundazweni, yeluleke neKhabhinethi ngokuthi ngeminyango yesifundazwe okumele ifakwe ngaphansi kweSigaba 100 (1) (a) noma isigaba 100 (1) (b) soMthethosisekelo.4.4. Ngenxa yalo msebenzi, iKhabhinethi ligunyaze ukuthi iminyango emihlanu esifundazweni ifakwe ngaphansi kweSigaba 100 (1) (b);(1) IHhovisi likaNdunankulu;(2) UMnyango Wezokuphepha Komphakathi Nokuphathwa Kwezokuthutha;(3) UMnyango Wezemfundo Eyisisekelo Nokuthuthukiswa Kwezemidlalo;(4) UMnyango Wezempilo; kanye(5) noMnyango Wezemisebenzi Yomphakathi Nemigwaqo.Le minyango emihlanu izofakwa ngaphansi kwesigaba 100(1) (a):(1) UMnyango Wezezimali, Ezomnotho kanye Nokuthuthukiswa Kwezamabhizinisi;(2) UMnyango Wohulumeni Basekhaya Nokuhlaliswa Kwabantu;  (3) UMnyango Wezasemakhaya, Ezemvelo Nokuthuthukiswa Kwezolimo;(4) UMnyango Wezokuthuthukiswa Komphakathi; kanye(5) noMnyango Wezokuvakasha.  IKhabhinethi ligunyaze ukuthi imibhalo edingekayo ithunyelwe kuMkhandlu Kazwelonke Wezifundazwe (i-NCOP) nokuthi kube nokuxhumana nababambiqhaza abathintekayo eNyakatho Ntshonalanga. Umsebenzi wokwenza uphenyo woHlaka Lwezobulungiswa, Ukunqanda Ubugebengu Nezokuvikela uzoqhubeka kulezo zindawo okudingeka izinhlaka zomthetho zingenelele kuzo.5. Ezobudlelwano Bamazwe Ngamazwe5.1.IKhabhinethi ligxeke ngokugcwele izenzo zodlame ezenziwe amasosha ase-Israel emngceleni wase-Gaza, okuholele ekushoneni kwenqwaba yabantu. Ngenxa yendlela enyantisa igazi nehlasimulisa umzimba esetshenzisiwe ngenkathi kuhlaselwa abantu ngamasosha ase--Israel, uhulumeni waseNingizimu Afrika uthathe isinqumo sokubizela ekhaya Inxusa uSisa Ngombane kuze kube isikhathi esizayo.5.2. IKhabhinethi linxusa Umbutha Wezokuvikela wase-Israel ukuthi uhoxe eGaza Strip, okuzoqeda ukungena ngendlovu yangena emhlabeni ongowamabantu basePalestine. Izenzo zabo eseziyinsakavukela zivule elinye ithuba eliyisithiyo ekutholeni isixazululo esingunaphakade kule ngxushungxushu, sokuthi  iPalestine ne-Israel, ziphile zakhelene futhi zihlezi ngokuthula.5.3. IKhabhinethi ligcizelela amazwi amazwe amaningi angamalungu eNhlangano Yezizwe (i-UN) athi makube nophenyo oluzimele ngalokhu kubulala, ngenhloso yokuqondisa izigwegwe kulabo abasephutheni.6. Ukuphangwa Kwezimoto Ezithutha Imali (i-CIT)IKhabhinethi likhathazeke kakhulu ngokuqubuka kabusha kokuphangwa kwezimoto ezithutha imali futhi liphikisana ngokugcwele nalobu bugebengu obunesihluku. Siwashayela ihlombe elikhulu amaphoyisa ngokubamba lezi zigelekeqe ngaphandle kokupholisa amaseko, sidlulisa nokubonga okukhulu kumalungu omphakathi asize amaphoyisa ekubopheni lezi zigebengu.Amalungu omphakathi okungenzeka ukuthi anolwazi anxuswa ukuthi afake isandla ngokuthintana namaphoyisa.B. Izinqumo ZeKhabhinethi7.    UMkhandlu Wamabhizinisi Kahulumeni KaMongameli (i-PSEC)IKhabhinethi ligunyaze ukusungulwa kwe-PSEC osihlalo wayo kuzoba uMongameli uRamaphosa. Imigomo eyisisekelo ebanzi iwukuhlela amabhizinisi kahulumeni (ama-SOE) ukuthi abe yizinhlaka zokuthuthukisa umnotho.I-PSEC izohlinzeka ngomsebenzi wokuqapha ngokwezepolitiki nokuphatha ngokohlelo. Phakathi lwalokho ogxile kukho izoqinisa uhlaka lwezokuphatha ama-SOE futhi iqinisekise ukuthi kuqaliswa izindlela ezithile zokuletha uzinzo kulezi zinkampani.Amalungu e-PSEC izokwakhiwa oNgqongqoshe abathintekayo, ochwepheshe, izinhlangano zabasebenzi kanye namalungu omphakathi. Amagama amalungu e-PSEC azomenyezelwa ngokuhamba kwesikhathi. I-PSEC izokhakhiwa ngomsebenzi owenziwe i-IMC - SOE eyasungulwa kuNhlolanja 2015, osihlalo wayo kuyiPhini LikaMongameli.8.    IKhabhinethi ligunyaze Inqubomgomo Yomsebenzi Wobuciko (i-IP) yeRiphabhulikhi yaseNingizimu Afrika-Isigaba 1. Le nqubomgomo ihlanganiswe ngokudidiyela izethulo nezimvo zababambiqhaza. Ihambisana noHlelo Lokuthuthukiswa Kwezwe (i-NDP) olubizela ukugcizelelwa kakhulu kwamasu amasha, ukwenziwa kwemisebenzi okungcono kanye nokuphokophela ekutholeni umnotho wezolwazi.Inqubomgomo ye-IP Isigaba 1 isuselwe phakathi kokunye kuMthethosisekelo, i-NDP, uHlelo Olukhulu Lwezwe Lwezidakamizwa, Uhlaka Lwezwe Lwenqubomgomo Yezezimboni, nokunhlobonhlobo okuqukethwe oHlelweni Lokusebenza Lwenqubomgomo Yezezimboni (i-IPAP).Izoba inqubomgomo ewusizo olukhulu kwezokuqanjwa kwamasu, ukudluliselwa kwezobuchwepheshe, ucwaningo nezentuthuko, imisebenzi yezobuciko, ukuvikeleka kwabathengi, ukuthuthukiswa kwezezimboni kanye nokukhuliswa kwezomnotho.9. IKhabhinethi ligunyazwe ukuthi iPhalamende Ligunyaze Isivumelwano Sokuvinjwa Kwezikhali Zenuzi. Lesi Sivumelwano siwumphumela wemisebenzi yezinhlangano ezizimele  eyaqalwa ngowezi-2010 yokulwa nokusetshenziswa kanye nokwenziwa kwezikhali zenuzi. Siphinde sibe yinyathelo sokungenelela okunzulu odabeni lokuvinjwa nokuqedwa kwezikhali zenuzi, kanye nezinye izingxoxo zamazwe omhlaba zokuqedwa kwezikhali zenuzi ezifike kwangqingetshe.Isivumelwano sihambisana ngokugcwele nezinqubomgomo zaseNingizimu Afrika, umthetho wakuleli kanye nezibopho zamazwe ngamazwe zokuqedwa kwezikhali zenuzi.10. IKhabhinethi ligunyaze Ukuchitshiyelwa Kwesivumelwano Sokuvikelwa Ngqo Kwemikhiqizo Yenuzi, esizokwethulwa ePhalamende.  ISivumelwano Ngokuvikelwa Ngqo Kwemikhiqizo Yenuzi yiso kuphela esiyinsiza eyisivumelwano ngokomthetho samazwe ngamazwe kwezokuvikelwa ngqo kwemikhiqizo yenuzi. Isivumelwano esichitshiyelwe siyigxathu elibalulekile ezinhlelweni zamazwe ngamazwe zokuthuthukisa ukuvikelwa ngqo kwemikhiqizo nezikhungo zenuzi ngokumisa imigomo yezokuvikela ewujikelele.Sihlinzekela phakathi kokunye, ukuvikeleka ngqo kwemikhiqizo yenuzi ukuze maqondana nokusetshenziswa ezweni, ukugcinwa nokuthuthwa, kanye nokuvikeleka kwemikhiqizo nezikhungo zenuzi ekutheni zihlaselwe ngokuzunywa.11. IKhabhinethi ligunyaze ukusingatha ngokuhlanganyela kweNgqungquthela Ye-10 Yamazwe Ngamazwe Yemibutho Yezokuvikela, okuzokwenziwa Lihhovisi leSikhulu Sezikhalazo Sombutho Wezokuvikela, okuhlelwe ukuthi uzoba kuMfumfu 2018.Lo ngumcimbi obanjwa minyaka yonke ohlelwa iSikhungo Sokulawulwa Ngokwentando Yeningi Kombutho Wezokuvikela, esizinze e-Geneva, e-Switzerland, ozosingathwa e-Afrika ngokuhlanganyela okuzoba ngokokuqala.C. Imithethosivivinyo12. IKhabhinethi ligunyaze Isichibiyelo Somthethosivivinyo Wesikimu Sokwelapha wezi-2018 kuGazethi Kahulumeni ukuze kutholakale izimvo zomphakathi.Lo Mthethosivivinyo uchibiyela uMthetho Wesikimu Sokwelapha we-1998 (uMthetho 131 we-1998) ukuze uhambisane noMthetho Odingidwayo woMshwalense Wezempilo Kazwelonke (i-NHI) kanye noMthethosivivinyo Wesikhwama Se-NHI Owuhlaka. UMthethosivivinyo ufuna, phakathi kokunye, ukuthuthukisa imithethonqubo yemboni yezikimu zokwelapha futhi yenze imithetho elawula le mboni ihambisane noshintsho olwenzekile eminyakeni eyishumi edlule ekhakheni.Lo Mthethosivivinyo uzophinde uqinisekise ukuthi abahlinzekelwayo bavikeleka kangcono, ukhuthaze nokuthi bakwazi ukuthola izinhlinzeko zezempilo kubahlinzeki abazimele.13. IKhabhinethi ligunyaze ukwethulwa koMthethosivivinyo Oyisichibiyelo Wezikweletu Zombuso wezi-2018 ePhalamende. UMthethosivivinyo uchibiyela uMthetho Wezikweletu Zombuso we-1957. Uhlinzekela indlela yokufaka isicelo sokuthi uHulumeni akhokhele izicelo zesinxephezelo ezivele ngenxa yokuthi abasebenzi baHulumeni belaphe abantu ngemithi engafanele. Lokhu kuzodala ukuthi kunciphe umthelela wokukhokhwa kwezamba ezinkulu ngokusebenzisa izabelomali zezibhedlela zikahulumeni.Lezi zichibiyelo zizokwandisa imali ehlinzekelwe zonke izibhedlela ezisezifundazweni ukuze zihlinzeke ngezinsiza zezempilo.14. IKhabhinethi ligunyaze ukushicilelwa koMthethosivivinyo Woguquguquko Lwesimo Sezulu Kuzwelonke wezi-2018 ukuze kutholakale izimvo zomphakathi. Lo Mthethosivivinyo ngowokuqondanisa izinqubomgomo ezinomthelela endleni okubhekanwa ngayo noguquguquko lwesimo sezulu eNingizimu Afrika. Lo Mthethosivivinyo uzoqinisekisa ukuthi izwe lishintsha libonakalise  ikhabhoni encane futhi nomnotho ukwazi ukumelana nesimo sezulu esiguquguqukayo.Lokhu kuyisinyathelo sokwengezela sezinhlelo zeNingizimu Afrika sokuqalisa Inqubomgomo Yezwe Yokubhekana Noguquguquko Lwesimo Sezulu ukuze kukhuthazwe ukuthuthuka okuqhubekisekayo nokwanelisa ilungelo lokuba nemvelo engasilimazi isimo sempilo noma inhlalakahle, njengoba kubhalwe kuMthethosisekelo.15. IKhabhinethi ligunyaze ukwethulwa koMthethosivivinyo Oyisichibiyelo Wenqubo Yokuqulwa Kwamacala Ezobugebengu wezi-2018, ochibiyela uMthetho Wenqubo Yokuqulwa Kwamacala Ezobugebengu we-1977 ePhalamende.UMthethosivivinyo Oyisichibiyelo ohlongozwayo uzodidiyela nohlu lwamacala ezocansi maqondana nokushushiswa futhi uzoqinisekisa ukuthi amacala ezocansi angena enkantolo noma sekudlule iminyaka engama-20. Lezi zichibiyelo zizoqalisa isahlulelo sasecaleni lika-Levenstein sasenkantolo yaseNingizimu ne-Gauteng.  Leli cala lanquma ukuthi Isigaba 18 soMthetho Wenqubo Yokuqulwa Kwamacala we-1977 asihambisani noMthethosisekelo futhi asikho emthethweni ngoba sinqanda, kuzo zonke izimo, ilungelo lokushushisa wonke amacala ezocansi, ngaphandle kwalawo akusigaba 18 (f), (h) no-(i) salo Mthetho emuva kokudlula kweminyaka engama-20 kusukela esikhathini okwenzeka ngaso icala.Lezi zichibiyelo zizosiza uPhiko Lwezokushushisa Kuzwelonke (i-NPA) ukuze ukwazi ukuba nenkundla eyanele yokuqalisa ukushushisa amacala ezocansi ngokweSahluko 2 soMthethosisekelo.D. Imicimbi Ezayo16.    Isifundo Sosuku Lwe-Afrika Kubungazwa Iminyaka Eyikhulu KaNelson MandelaUMongameli uRamaphosa uzokwethula Isifundo Sokubungazwa Kweminyaka Eyikhulu Kwazalwa uNelson Mandela eNgqungqutheleni Yokuvuselelwa Kwe-Afrika, ngomhla wama-24 kuNhlaba 2018 e-Inkosi Albert Luthuli International Convention Centre eDurban.Lo mcimbi uyingxenye yemicimbi eyisikhumbuzo ezodonsa unyaka wonke kubungazwa umongameli wethu wokuqala wentando yeningi labantu uMongameli, uTata Nelson Rolihlahla Mandela kanye Nesishoshovu Somzabalazo uMama u-Albertina Nontsikelelo Sisulu, ezobanjwa ezwenikazi lilonke kanye nasemhlabeni jikelele.17. Usuku Lwe-AfrikaUsuku Lwe-Afrika lubanjwa minyaka yonke mhla wezi-25 ezwenikazi ukuze kukhunjulwe ukusungulwa kweNhlangano Yobumbano lwe-Afrika (i-OAU) - manje eseyaziwa ngokuthi yiNhlangano Yamazwe Ase-Afrika i-AU) - ngowe-1963. Luwusuku lokubungaza izinhlanga nezizwe ezahlukahlukane zase-Afrika, lube lunxusa ukuthi kube nobumbano ezwenikazi.INingizimu Afrika ibungaza uSuku lwe-Afrika ngokuthi kube nemicimbi yeNyanga yase-Afrika engeyokubungaza nefundisayo, enezinzuzo zezepolitiki nezenhlalomnotho kubantu baseNingizimu Afrika naseZwenikazi. Isiqubulo seNyanga ye-Afrika sithi: ""Unyaka kaNelson Mandela - Ukwakha i-Afrika Engcono kanye Nomhlaba Ongcono"".D. Imiyalezo18. Amazwi EnduduzoIKhabhinethi lidlulisa amazwi enduduzo emndenini nakubangani boqweqwe lomthwebulizithombe ongasekho, owahlonyuliswa ngendondo yeSizwe, i-Order of Ikhamanga, uMnu. Sam Nzima, owasebenzisa ikhamera yakhe ukudalula unya lombuso wobandlululo. Uzokhunjulwa ngesithombe sakhe esaduma umhlaba wonke sika-Hector Pieterson, mhla ziyi-16 kuNhlangulana 1976, esaphoqa umhlaba ukuthi ubone bese uthathe isinyathelo sokulwisana nombuso wobandlululo owawunonya.IKhabhinethi lidlulisa ukudabuka okukhulu nokuzwelana nomndeni kaDkt. Phillip Nchipi Tabane, odlule emhlabeni emuva kokugula isikhathi eside, mhla ziyi-18 kuNhlaba 2018. Njengelungu elingumsunguli weMalombo Jazzmen, waba ngomunye wabaculi baseNingizimu Afrika obenethalente elikhulu.IKhabhinethi lidlulisa amazwi enduduzo emndenini nakubangeni baMnu. Sonwabo Eddie Funde owayeyiNxusa leNingizimu Afrika e-Germany noSihlalo weBhodi LeNhlangano Yezokusakaza yaseNingizimu Afrika (i-SABC).IKhabhinethi ligileke engeqiwa ntwala kulandela ukushona kwamantombazanyana amabili ashone eDurban emuva kokudilika kodonga. Sidlulisa ukuzwelana okukhulu nemindeni yawo.19. UkuhalalisaIKhabhinethi incoma uVusumuzi Ndlovu ophume isikhombisa emiklomelweni i-S. Pellegrino Young Chef 2018 esanda kubanjwa e-Milan. INingizimu Afrika izigqaja kakhulu ngempumelelo yakhe.IKhabhinethi lihalalisela osanda kuklonyeliswa njengoshampeni wesibhakela kwabanesisindo se-junior flyweight kwi-International Boxing Federation (i-IBF), i-World Boxing Association (i-WBA) Super kanye ne-Ring Magazine, uHekkie ""Hexecutioner"" Budler, obe ngowokuqala eNingizimu Afrika ukuklonyeliswa ngemiklomelo emibili emikhulu ngesikhathi esisodwa kulandela ukunqoba ngokuthola izicoco ze-junior-flyweight ze-IBF ne-WBA.  E. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.20.  Nksz. Boitumelo Mosaka njengeSikhulu Esiphezulu Sezimali (i-CFO) eBhange Lentuthuko laseNingizimu Afrika (i-DBSA).21. Abaqondisi abangeyona ingxenye yesigungu seziphathimandla beBhodi Lebhange Lezokuthuthukiswa Kwezomnhlaba Nezolimo:a.    Mnu.Mabotha Arthur Moloto (ukuqokwa kabusha noSihlalo);b.    Nksz. Dudu Hlatshwayo (ukuqokwa kabusha nePhini LikaSihlalo);c.    Nksz. Susan Ann Lund (ukuqokwa kabusha);d.    Nksz. Matome Sydney Makgoba; kanyee.    noDkt. Steven Thomas Cornelius.22.    IBhodi Lezokuvakasha LaseNingizimu Afrika:a.    Dkt. Tanya Ethel Abrahamse (ukuqokwa kabusha);b.    Mnu. Enver Duminy (ukuqokwa kabusha);c.    Nksz. Michelle Julie Constant (ukuqokwa kabusha);d.    Mnu. Thebeetsile Ikalafeng (ukuqokwa kabusha);e.    Mnu. Yacoob Abba Omar (ukuqokwa kabusha);f.    Mnu. Monwabisi Peter Fandeso (USihlalo);g.    Nksz. Pamela Bulelwa Yako;h.    Nksz. Kathleen Elizabeth Rivett-Carnac;i.    Nksz. Dawn Elizabeth Robertson;j.    Mnu. Ravi Nadasen;k.    Nksz. Lindiwe Sangweni-Siddo;l.    Mnu. Mohamed Baba; kanyem.    noNksz. Nomzamo Bhengu (Omele uMnyango Wezokuvakasha).23.    Mnu. Dinizulu Kumalo Percival Sechemane njengeSikhulu Esiphezulu (i-CEO) se-Rand Water. 24.    Advocate (Dkt.) Seswantsho Godfrey Lebeya njengeNhloko Kazwelonke Sophiko Oluphenya Ubugebengu Obuseqhulwini (Oklebe).25.    Mnu. Goodman Ntandazo Vimba njengo-CEO we-Ejenti Yokweseka Ingqalasizinda Kamasipala kuMnyango Wokwengamela Ngokubambisana Nezindaba Zomdabu.26.    Mnu. Lindokuhle Cedric Mkhumane njengePhini LikaMqondisi-Jikele Wezokuthuthukisa Kwamabhizinisi Nezamabhizinisi, kuMnyango Wezokuthuthukiswa Kwamabhizinisi Amancane.27.    Mnu. Phakamani Hadebe njengeSikhulu Esiphezulu Jikelele se-Eskom Holdings SOC Ltd (i-Eskom) kanye nelungu leBhodi ngenxa yesikhundla sakhe (uMqondisi Omkhulu).28.    Abaqondisi abangeyona ingxenye yesigungu seziphathimandla beBhodi le-South African Express:a.    Nksz. Mmakeaya Magoro Tryphosa Ramano (uSihlalo);b.    Mnu. Ronald Ozzy Lamola;c.    Mnu. Thulani Matiki Norman Kgomo;d.    Nkk. Thandiwe January-McLean;e.    Mnu. Kugan Harikrishna Thaver;f.    Mnu. Bongisiwe Mpondo;g.    Nksz. Hlengiwe Thandeka Makhathini;h.    Dkt. Thabi Leoka;i.    Mnu. Ahmed Ismail Bassa; kanyej.    noMnu. Trevor Abrahams (ukuqokwa kabusha).29.    Abaqondisi abangeyona ingxenye yesigungu seziphathimandla beBhodi lakwaTransnet:a.    Mnu. Popo Molefe (uSihlalo);b.    Nksz. Mpho Emily Letlape;c.    Mnu. Louis Leon von Zeuner;d.    Nksz. Ursula Nobulali Fikelepi;e.    Nksz. Dimakatso Catherine Matshoga;f.    Nksz. Ramasela Joyce Ganda;g.    Solz. Edward Christian Kieswetter;h.    Mnu. Aluwani Percy Ramabulana;i.    Dkt. Fholisani Sydney Mufamadi;j.    Nksz. Vivien McMenamin;k.    Advocate Oupa Motaung; kanyel.    noNksz. Gratitude Ramaphaka.Imibuzo: Nksz. Phumla Williams – Isikhulumi SeKhabhinethi EsiyibambaIselula: 083 501 0139"
Isitatimende Somhlangano WeKhabhinethi wangomhla ziyisi-6 kuNhlangulana 2018,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyisi-6-kunhlangulana-2018-8-jun-2018,"IKhabhinethi labamba umhlangano walo ngoLwesithathu mhla ziyisi-6 kuNhlangulana 2018 eziNdlini Zombuso, ePitoli.A. Izindaba Ezisematheni1. Umnotho IKhabhinethi likuphawulile ukwehla ngama-2,2% kweSamba soMkhiqizo Wezwe (i-GDP) ngekota yokuqala yowezi-2018. UPhiko Lwezezibalo lwaseNingizimu Afrika (i-StatsSA) luzikhiphe kuleli viki izilinganisomanani. Imboni yezolimo, eyezimayini kanye neyezokukhiqiza zibe nesandla esikhulu ekuncipheni komkhiqizo wezwe ngale kota yokuqala yonyaka. IKhabhinethi seliyalele oNgqongqoshe Beqoqwana Lezomnotho ukuthi babambe umhlangano ngokushesha ukuze baxoxisane ngokuthi yiziphi izinyathelo ezizothathwa mayelana nalezi zilinganisomanani ezehlile.  Imiphumela ye-GDP ibonisa ngokucacile isidingo sokuthi yonke imikhakha yezwe isebenzisane ngenhloso yokweseka umnotho wezwe laseNingizimu Afrika. Abamabhizinisi kanye nabasebenzi kumele baqhubeke nokusebenzisana nohulumeni ukweseka imizamo kahulumeni enjengoHlelo Olunamaphuzu Ayisishiyagalolunye ngenhloso yokukhuthaza ukukhula komnotho futhi kuvulwe namathuba omsebenzi adingeka kakhulu kuleli. Enye yezinsika zalolu hlelo ezisemqoka wuHlelo Lokusebenza Lwenqubomgomo Yezimboni (i-IPAP), olugxile ekukhuliseni ukukhiqizwa kwempahla, ukuvulwa kwamathuba omsebenzi kanye nokuthunyelwa kwempahla yakuleli emazweni angaphandle. IKhabhinethi liqinisekile ukuthi i-IPAP izolekelela ekukhulisweni komkhakha wezimboni wakuleli kanye nomnotho.Makhathaleni kulo nyaka, uhulumeni uzosingatha iNgqungquthela Yotshalomali Yamazwe Ngamazwe okuhloshwe ngayo ukukhangisa iNingizimu Afrika njengezwe elikulungele kakhulu ukutshalwa kwezimali. Injongongqangi yale ngqungquthela wukuqalisa umshikashika wokuheha utshalomali olusha oluyimali eyithriliyoni eyi-1.2 yamarandi kule minyaka emihlanu ezayo, okuwutshalomali oluzoba negalelo elikhulu ekukhuliseni umnotho wezwe nokuvula amathuba omsebenzi kuleli.2. Utshalomali IKhabhinethi liyakuthakasela ukwethulwa kwefemu entsha esezingeni lomhlaba, i-Yekani Manufacturing, eyakha imikhiqizo yobuchwepheshe bolwazi nokuxhumana, edolobheni lase-East London eMpumalanga Kapa, okwenzeke mhla ziyisi-5 kuNhlangulana 2018, okuyinkampani engeyabantu abantu abamnyama ngokuphelele. Le femu okutshalwe kuyona isigidigidi esisodwa samarandi izodala amathuba omsebenzi amasha futhi asezingeni elikahle ayi-1 000, ngaphezu kwabasebenzi abakhona njengamanje abangama-450, ikakhulukazi okuyintsha nabantu besifazane. Le femu ihlomule ohlelweni lweZibonelelo Zokukhuthaza Ingqalasizinda Yezizinda Zomnotho Ezikhethekile futhi kusenjalo ihlomulile nasoHlelweni Losozimboni Abamnyama (i-BIS). Kule minyaka-mali emibili edlule uhlelo lwe-BIS luholele ekutheni uMnyango Wezohwebo Nezimboni (i-dti) ugunyaze izibonelelo zokukhuthaza osozimboni abamnyama abayi-103. Futhi kunezinkampani ezingama-48 ezihlinzekwe ngosizo lokufinyelela ezimakethe, kanti eziyisishiyagalombili kulezi zinkampani ziseMpumalanga Kapa.3. Umholo Ophansi Kazwelonke (i-NMW)IKhabhinethi liyakwamukela ukuphasiswa koMthethosivivinywa we-NMW yisiGungu Sikazwelonke (i-NA), ePhalamende. Lithanda ukudlulisa amazwi okubonga kubo bonke ababambiqhaza abayingxenye yoMkhandlu Kazwelonke Wezokuthuthukiswa Komnotho Nezabasebenzi (i-Nedlac) ngendima abayidlalile ekutheni kufinyelelwe kulesi sivumelwano. Lokhu kuqalisa inqubo ephokophele ekuncishisweni kwegebe lemiholo, ikakhulu kulabo abahola imali encane. Balinganiselwa ezigidini eziyi-6,4 abasebenzi baseNingizimu Afrika abazohlomula uma usucikiciwe waba ngumthetho lo Mthethosivivinywa. Kepha-ke iKhabhinethi liyavuma ukuthi nembala usemningi umsebenzi okumele wenziwe ukuvala igebe lemiholo elisalokhu liqhubeke njalo kuleli. Manje-ke lo Mthethosivivinywa usuzodluliselwa eMkhandlwini Kazwelonke Wezifundazwe (i-NCOP) ukuze kuvunyelwane, ngaphambi kokuba uMongameli awucikice ube ngumthetho.4. Izidingo-ngqangiIKhabhinethi liyayithokozela impela imiphumela yeNhlolovo Yomasipala Engaphathelene Nezezimali yowezi-2017 ekhishwe yi-StatsSA. Imiphumela iyabonisa ukuthi sikhulile ngowezi-2017 isibalo sabantu abathole izidingo-ngqangi ezinjengogesi, amanzi nokuthuthwa kwendle, uma kuqhathaniswa nowezi-2016. Uhulumeni usalokhu ezibophezele ekuhlinzekeni zonke izakhamuzi zakuleli ngezidingo-ngqangi zansuku zonke, ikakhulukazi abantu abadla imbuya ngothi. Umklamo wakamuva ophathelene nokuhlinzekwa kwamanzi wuMklamo Wamanzi waseMhlathuze odle izigidi ezingama-96 zamarandi ose-Richards Bay esifundazweni saKwazulu-Natali, ozohlinzeka ngamanzi aphuma kumpompi emakhaya angaphezu kwezi-6 000.5. Izingxoxo zemiholo yabasebenzi bakahulumeniIKhabhinethi lethulelwe umbiko wakamuva nguNgqongqoshe Wezemisebenzi Kahulumeni Nokuphathwa Kwayo mayelana nezingxoxo zamaholo abasebenzi bakahulumeni. IKhabhinethi liyakuthokozela ukuzibophezela kwabo bonke ababambiqhaza ekutholeni isixazululo ngokuxoxisana ngokuthula nangobungani esizovuna futhi sihlomulise bonke ababambiqhaza bazo zonke izinhlangothi. IKhabhinethi liyaphinda futhi liyakugcizelela ukuzibophezela kukahulumeni ekubonisaneni nabasebenzi ngokuphelele ukuze kufinyelelwe esivumelwaneni esizohambelana nezimfuno nezidingo zabo bonke abathintekayo.6. Izibonelelo-mali zikahulumeni IKhabhinethi liyaphinda futhi liyabaqinisekisa abahlomuli bezibonelelo-mali zikahulumeni ukuthi uhulumeni usazoqhubeka nokubahlinzeka ngalezi zibonelelo ezibaluleke kangaka, njengoba eyalelwa wuMthethosisekelo WeRiphabulikhi yaseNingizimu Afrika we-1996 ukuthi akwenze lokho. Kusazoqhubeka ukukhishwa kwezibonelelo-mali zikahulumeni kanti futhi inqubo yokuthathwa kwamakhadi amasha azongena esikhundleni samakhadi amadala eNhlangano Yezimpesheni Nezibonelelo Zikahulumeni eNingizimu Afrika (i-SASSA) izoqhubeka kuze kube sekupheleni kukaMandulo 2018. Ubambiswano phakathi kwe-SASSA nePosi laseNingizimu Afrika selubonisa izithelo ezinhle njengoba sesikhulile impela isibalo sabahlomuli bezibonelelo-mali zikahulumeni abalokhu betheleke njalo kusukela ngoNhlaba 2018 ukuzoshintsha amakhadi abo amadala.IKhabhinethi linxusa imiphakathi ukuthi iyishaye indiva imiyalezo yomqhafazo (ama-SMS) yakamuva eyalela abahlomuli bezibonelelo-mali zikahulumeni ukuthi babhalisele izibonelelo zabo kabusha ukuze bangahlangabezani nengwadla yokungayitholi imali yabo. Ngaleyo miyalezo ekhohlisayo futhi edukisayo kuhloswe ukudala ukudideka kubantu abahlwempu futhi kanjalo kuphazamise nohulumeni emsebenzini wakhe wokuqinisekisa ukuthi abahlomuli bezibonelelo-mali zikahulumeni bakhokhelwa izimali zabo ngaphandle kwezihibe. 7. Isifundazwe saseNyakatho NtshonalangaIKhabhinethi lithole umbiko wesithathu mayelana nenqubekelaphambili eseyenzekile esifundazweni saseNyakatho Ntshonalanga, ovela kwiThimba LoNgqongqoshe Beminyango Ehlukahlukene (i-IMTT) Elijutshwe Ukuxazulula Izinkinga Ezibhekene nalesiya sifundazwe. IKhabhinethi ligculisekile ngenqubekelaphambili eseyenziwe ekuqalisweni kokusebenza kweSigaba 100(1) (a) kanye no-(b) eminyangweni kahulumeni wesifundazwe saseNyakatho Ntshonalanga. Kuphinde kwagunyazwa nokuthi kusukela manje kuya phambili i-IMTT isizobikela iKhabhinethi kanye ngenyanga ukuze kunikwe amathimba athunyelwe esifundazweni saseNyakatho Ntshonalanga ithuba lokuqhubeka kahle nomsebenzi ajutshwe wona.IKhabhinethi lilugunyazile uhambo lokuvakashela eNyakatho Ntshonalanga mhla ziyisi-7 kuNhlangulana 2018 ngenhloso yokuyokwethula umbiko kwisiGungu Seziphathimandla Zesifundazwe, isiShayamthetho Sesifundazwe kanye nabacwaningi mabhuku bangaphandle ababhekene nesifundazwe saseNyakatho Ntshonalanga.8. Imibhikisho IKhabhinethi liyayigxeka imibhikisho yakamuva ehambisana nodlame eyenzeke ezindaweni ezihlukahlukene ezweni lonkana, futhi idumele ikakhulukazi ngezenzo zodlame nokwesatshiswa okuqondiswe kwiziguli nodokotela esibhedlela i-Charlotte Maxeke Johannesburg Academic Hospital. Ababhikishi abasebenzisa amalungelo abo okubhikisha kumele bakwenze lokho ngaphandle kokunyathela amalungelo abanye abantu, ikakhulukazi abantu abadinga usizo nokubhekelelwa ngoba bengenawo amandla okuzibhekelela ngokwabo. Asikho neze isikhalazo noma ukungagculiseki okungathathwa njengesizathu esanele futhi esamukelekayo sezenzo ezihambisana nodlame nokwesabisa, njengalezi esizibone ngeviki eledlule.9. Ezokuphepha nokuvikelekaIKhabhinethi liyalwamukela futhi liyalusekela ‘uhlelo lokungenelela ngenhloso yokuletha uzinzo’ oluqhutshwa nguMbutho Wamaphoyisa aseNingizimu Afrika (i-SAPS), lapho amaphoyisa azobambisana khona nabantu baseNingizimu Afrika emizamweni yokuqinisekisa ukuphepha kwemiphakathi yakuleli. Ukuqiniswa kakhulu kohlelo lokubonakala emphakathini kwamaphoyisa ahambahamba ngezinyawo kanye nalawo ahamba ngezimoto egqoke umfaniswano wamaphoyisa – ngokusekelwa wuphiko lwe-SAPS oluhamba ngezindiza ezinophephela emhlane, nemikhankaso elokhu iqhubeke njalo yokusesha, nezivimbamgwaqo kanye nokuphikelela ekuthungatheni abasolwa abafunwa ngamaphoyisa – kuzolekelela kakhulu ekuqinisekiseni ukuthi abantu bakuleli abazizwa nje bephephile kepha baphephile impela. Imiphakathi iyakhuthazwa ukuthi ihlinzeke ngolwazi oluphathelene nokuphepha kwayo esiteshini samaphoyisa esiseduzane noma ishayele inombolo yamahhala ye-Crime Stop ku: 086 00 10111. IKhabhinethi liyawanxusa amalungu omphakathi ukuthi angayisebenzisi budedengu futhi angayixhaphazi le nombolo yamahhala. Ukuxhashazwa kwenombolo ye-Crime Stop kungaba nomthelela omubi ngoba kungavimbela ukufinyelela emaphoyiseni kwabantu abazithola behlangabezana nezimo ezibucayi ngokwempela, abadinga usizo lwamaphoyisa ngokushesha, okuyinto ebingasindisa impilo yomuntu. 10. Inyanga Yentsha IKhabhinethi liyabanxusa bonke abantu baseNingizimu Afrika ukuthi bazibandakanye ezinhlelweni nemiklamo yokufukulwa nokuhlonyiswa kwentsha ngenyanga kaNhlangulana. Kulo nyaka kugujwa iminyaka eyikhulu kwazalwa u-Tata Nelson Rolihlahla Mandela kanye noMama u-Albertina Nontsikelelo Sisulu futhi iNyanga Yentsha yowezi-2018 izogujwa ngaphansi kwesiqubulo esithi: “Yiba yingxenye yokhondolo lwezingqalabutho: Njengoba siphokophele ekuqinisekiseni ukuba khona kwentsha ehlonyiswe ngamakhono ezenhlalo-mnotho afanele”.Ngokugqugquzelwa wukhondolo lwalezi zingqalabutho oluyingqayizivele, kumele abantu abasha bahlonyiswe ngamakhono afanele ukuze badlale indima yabo ngenkuthalo ekuthuthukisweni kwemiphakathi yabo, ngenhloso yokuthi kusetshenzwe ngokubambisana ekuthuthukiseni iNingizimu Afrika. Uhulumeni usebenza ngokuzikhandla ukuqinisekisa ukuthi intsha iyafinyelela ezinhlelweni eziningi zokusekela nokufundisa intsha ezizokwenza ngcono ukubamba kwayo iqhaza emnothweni wezwe. 11. Ukuhlolwa kwesikhathi esimaphakathi kanye nokuhlolwa okwandulela ukuhlolwa kokuphela konyakaIKhabhinethi liyabanxusa abazali nabalondolozi bezingane ukuthi basekele, ngokusemandleni abo, abafundi abazobe bebhala ukuhlolwa kwesikhathi esimaphakathi kanye nokuhlolwa okwandulela ukuhlolwa kokuphela konyaka okuzoqhubeka ezweni lonkana. IKhabhinethi liyithakasela kakhulu indima esemqoka edlalwa ngothisha ekulolongeni nasekucijeni abaholi bethu bangomuso futhi kusenjalo kwakhiwe nesimo esikahle futhi esiphephile ezizofundela ngaphansi kwaso izingane zethu. Liyabakhuthaza futhi bonke abafundi ukuthi baqhubeke nokuhlala ezincwadini zabo ngenkathi bezilungiselela, bazame ukwenza konke okusemandleni abo ukuze baphumelele ngamalengiso.IKhabhinethi liyakwamukela futhi nokuvulwa kwezikole ebezivaliwe ezingxenyeni ezithile zesifundazwe saseNyakatho Ntshonalanga, kubandakanya indawo yase-Koster kanye ne-Rustenburg. Lokhu kuza emva kwemibhikisho nokuphazamiseka kohlelo lokufunda nokufundisa obesekuqhubeke amaviki amaningana kulezi zindawo. IKhabhinethi linxusa abazali, abafundi kanye nothisha ukuthi babambisane ukubuyisa nokuvala isikhathi esilahlekile futhi bazibophezele ezinhlelweni zokukhathula umsebenzi osalele emuva.12. Isomiso nemililo yequbulaIKhabhinethi liyabakhumbuza abantu baseNingizimu Afrika ukuthi leli lizwe lisalokhu libhekene nesomiso. INingizimu Afrika ingelinye lamazwe angama-30 omile kakhulu emhlabeni futhi ukutholakala kwezimvula ezingaphansi kwezinga elijwayelekile kusenze saba sibi kakhulu isimo. Bonke abantu bakuleli kumele baqhubeke nokubambisana nohulumeni ekongeni amanzi ukuze kuqinisekiswe ukuthi wonke umuntu wakuleli uthola amanzi anele. Njengoba sesingena ebusika nje, iKhabhinethi linxusa imiphakathi yakuleli ukuthi icophelele kakhulu ukuze igweme imililo ebhubhisa imijondolo kanye nemililo yequbula. Uhulumeni uyaqhubeka nokusebenzisana nemiphakathi ukugqugquzela nokuqinisekisa ukuthi abantu balandela izinyathelo ezibekiwe zokuphepha uma besebenzisa izibaseli zokushisisa amakhaya abo ezihlukahlukene ukuze bahlale befudumele.  13. Ezesayensi NobuchwephesheIKhabhinethi lisiphawulile isigameko esiphathelene nomkhakha wezinkanyezi esenzeke ngempelasonto edlule lapho izazi zezinkanyezi ezenza ucwaningo lokuthungatha izinkanyezi ezintsha emkhathini, olubizwa nge-Catalina Sky Survey e-Arizona, kwelase-USA, zibone unozungezilanga oyidwala omncane (i-asteriod) obungakaze ubonakale ngaphambilini (obizwa nge-2018 LA) eduze komzila weNyanga, owele phansi emhlabeni emva kwamahora ambadlwana nje bewubonile.Ukuqhuma okukhulu okubangelwe wukuwela phansi kwalo nozungezilanga, okuthumele amagagasi omsindo ondondayo (obizwa nge-infrasound) athubeleze emkhathini, kuzwiwe futhi kwabonwa nawumshini oqaphe umsindo ondondayo owenzeka emkhathini eNingizimu Afrika, oyingxenye yoHlelo Lwamazwe Ngamazwe Olubanzi Lokuqinisekisa Ukuthotshelwa Kwesivumelwano Sokuvimbela Ukulingwa Nokuhlolwa Kokusebenza Kwezikhali Zenuzi. Lokhu kubonisa ngokusobala ukukhula kwamandla ezingcwaningo zesibhakabhaka zesimanjemanje, okuqapha nokubona onozungezilanga okungenzeka bawele phansi emhlabeni futhi kubonisa amandla nekhono leNingizimu Afrika elihlonishwa emhlabeni wonke jikelele kulo mkhakha.  B. Izinqumo zeKhabhinethi14. IKhabhinethi likugunyazile ukuthunyelwa ePhalamende kombiko wezi-2016/17 ophathelene nokusebenza koHlelo Lwesaphulelo Sentela Socwaningo Nentuthuko (i-R&D). Lolu hlelo lwesaphulelo selwenze ukuthi izinkampani zikwazi ukusebenzisa izindlela zokusebenza ezihlukahluneke kuzinhlelo zazo ze-R&D, ukuqamba nokwakha imikhiqizo emisha. Lolu hlelo, olwethulwa ngoLwezi wezi-2006, seluyasetshenziswa nguMnyango Wezesayensi Nobuchwepheshe ngokubambisana noPhiko Lokuqoqa Intela lwaseNingizimu Afrika (i-SARS) kanye noMnyango Wezezimali Kuzwelonke. Kususekela ngoNdasa wezi-2016 kuya kuNhlolanja wezi-2017, ziyi-153 izicelo zokuthola isaphulelo sentela se-R&D ezafika zivela ezinkampanini eziyi-117, futhi ezingama-58 kulezi zicelo bezivela kwizinkampani ebeziqala ngqa ukufaka isicelo sesaphulelo sentela. Lezi zicelo beziqondene nemiklamo ye-R&D engama-571 elinganiselwa kumabhiliyoni angu-3,6 wamarandi. IKhabhinethi liyakuthokozela impela ukukhula kwesibalo sezinkampani ezitshala izimali ku-R&D futhi liwanxusa amabhizinisi ukuthi aqhubeke nokutshala imali eningi ku-R&D, okuwumkhakha osalokhu uqhubeke njalo nokuba yinsika esemqoka yemizamo yethu yokukhulisa umnotho.  15. IKhabhinethi likugunyazile ukushicilelwa kocwaningo lowezi-2016/2017 oluphathelene noxhaso-mali lukahulumeni oluqondene neMisebenzi Yezesayensi Nobuchwepheshe. Minyaka yonke, lolu cwaningo luqapha futhi luhlaziye ukusebenza komkhakha wezesayensi nobuchwepheshe, kanye negalelo lawo ekukhuliseni nasekuthuthukiseni iNingizimu Afrika. IKhabhinethi liyiphawulile inkinga yokushoda kwesabelomali esiholele ekutheni sinciphe isivinini sokukhula kwemali esetshenziselwa imiklamo ye-R&D kuyo yonke iminyango kahulumeni.  16. IKhabhinethi lilugunyazile uHlaka Lwenqubomgomo ebuyekeziwe Yokugunyazwa Kwezinsizakalo Zokuhlumelelisa Izimilo Zezaphulamthetho Ngaphandle Kokuzigquma Ejele eNingizimu Afrika. Lolu hlaka lwenqubomgomo lwaqaliswa ngowezi-2010 ngokulandela uMthetho Wezobulungiswa Wezingane, wezi-2008 (uMthetho 75 wezi-2008). Inqubo yokubuyekeza lolu hlaka lwenqubomgomo ihlose ukuqinisekisa ukuthi abahlinzeki bezinsizakalo zokuhlumelelisa izimilo zezaphulamthetho ngaphandle kokuzigquma ejele kanye nezinhlelo eziphathelene nalokhu kuyahambisana ngaso sonke isikhathi nemigomo yokusebenza eyisisekelo. Izahluko eziyisithupha kulolu hlaka zichitshiyeliwe ngenhloso yokwenza ngcono ikhwalithi nezinga lezinsizakalo ezihlinzekwa izingane eziphule umthetho.17. IKhabhinethi liligunyazile iSu Lokubonisana Kwamazwe Esifunda mayelana Nokuvimbela Ukungena Nokusabalala Kwamagciwane Namakhemikhali Anobungozi Ekudleni, kanye nokuqaliswa kwalo. Ukukhuliswa kwezitshalo nezilwane ngomshini wobuchwepheshe besimanjemanje kuthathwa njengento esemqoka kakhulu engafaka isandla ekukhuliseni umnotho futhi kuyithuluzi elikhulukazi lokuxosha indlala nobubha, ikakhulukazi emazweni asathuthuka. Leli lisu lizokwenza kube kula ukuhwebelana kwamazwe ase-Afrika futhi lenze nokuthi amazwe esifunda akwazi ukuncintisana namanye amazwe ezimakethe zomhlaba. Lizokwenza ngcono ukubambisana nokusebenzisana kweNingizimu Afrika namanye amazwe ezekwekazi lase-Afrika. C. IMithethosivivinywa18. IKhabhinethi likugunyazile ukuthi uMthethosivivinywa Womshwalense Wezempilo Kazwelonke (i-NHI) wezi-2018 ushicilelwe kuSomqulu Kahulumeni ukuze umphakathi uphawule ngawo. Lo Mthethosivivinywa uhlose ukusungula isiKhwama se-NHI saseNingizimu Afrika, njengesikhungo sikahulumeni, ngenhloso yokuhlinzekela ukufinyelela ngendlela esimeme kwabantu bonke ezinsizakalweni zezempilo ezingambi eqolo futhi eziseqophelweni eliphezulu. Ubeka ngokucacile futhi imisebenzi namagunya alesi siKhwama.UMthethosivivinywa uhlinzeka ngohlaka lomthetho oluzovumela ukuthi isiKhwama sikwazi ukuthenga ngenkuthalo izinsizakalo zezempilo egameni labesebenzisi bazo futhi wakha indlela ekahle yokuqinisekisa ukusetshenziswa kahle futhi ngokulinganayo kwezimali nezinsiza zesiKhwama ngenhloso yokwanelisa izidingo zezempilo zabasebenzisi bezinsizakalo zezempilo. UNgqongqoshe Wezempilo uzobamba isithangama sabezindaba ngeviki elizayo lapho ezochaza khona kabanzi ngalo Mthethosivivinywa.19. IKhabhinethi likugunyazile ukwethulwa ePhalamande koMthethosivivinywa wezi-2017 Wokuchibiyela Imithetho Yezesayensi Nobuchwepheshe. Lo Mthethosivivinywa uhlose ukuhambelanisa izimiselo ezilawula imisebenzi nokuphathwa kwezikhungo zikahulumeni ezingaphansi kwesandla sikaNgqongqoshe Wezesayensi Nobuchwepheshe. Lokhu kuzoqinisekisa ukuhambelana kahle kwazo zonke izidingo okumele kuhlangatshezwane nazo kanye nezinqubo okumele zilandelwe. D. Imicimbi Ezayo20. INgqungquthela Yeqembu Lamazwe Ayisikhombisa Ayizikhondlakhondla (i-G7)IKhabhinethi lisamukela ngezandla ezimhlophe isimemo sokuhambela iNgqungquthela ezayo yamazwe e-G7 ezobanjelwa kwelase-Canada. INingizimu Afrika yabamba iqhaza engqungqutheleni eyabanjwa eminyakeni eyisikhombisa edlule futhi lesi simemo siyinkomba yokuthi sekuvuselelekile ukwethenjwa komnotho weNingizimu Afrika. Uhulumeni wethu uhlose ukusebenzisa leli thuba ukumema abatshalimali ukuthi batshale izimali zabo emnothweni wakuleli. Utshalomali luyadingeka impela ukuze ukhule umnotho wezwe futhi kuvulwe namathuba omsebenzi ngokwezinga elizokunciphisa kakhulu ukuntuleka kwamathuba omsebenzi okukhona njengamanje kuleli.21. Umgubho weNingizimu Afrika ne-India wesigameko esenzeka eminyakeni eyi-125 edlule Njengengxenye yemigubho yeminyaka eyikhulu kwazalwa u-Nelson Mandela kanye no-Albertina Sisulu, iKhabhinethi liyawamukela futhi nomgubho ozokwenzeka mhla ziyisi-7 kuNhlangulana 2018 oyisikhumbuzo sesigameko esenzeka eminyakeni eyi-125 edlule sokukhishwa kuka-Mahatma Gandhi esitimeleni esiteshini saseMgungundlovu, i-Pietermaritzburg Station. Lesi sigameko sagqugquzela ifilosofi ka-Mahatma Gandhi ye-Satyagraha (ukubhikisha ngokuthula), eyaba nefuzela nomthelela kubaholi bethu bezepolitiki futhi eyafaka isandla emzabalazweni wethu wenkululeko. 22. UHambo Olusemthethweni lokuvakashela kuleli lukaMongameli wase-Saharawi Arab Democratic RepublicUMongameli Cyril Ramaphosa wamukele uzakwabo uMongameli wase-Saharawi Arab Democratic Republic, u-Brahim Ghali, mhla zizi-4 kuNhlangulana 2018 oHambweni lwakhe Olusemthethweni lokuvakashela kuleli.IKhabhinethi lithanda ukuzwakalisa ukuzwelana kwalo kanye nokuba moya munye nabantu bezwe lase-Saharawi emzabalazweni wabo wokuthola uzimele geqe nozibuse futhi linxusa amazwe omhlaba ukuthi abahlinzeke ngosizo nokwesekwa abakudingayo abantu base-Saharawi.E. Imiyalezo23. Amazwi enduduzo23.1. NjengoMongameli Ramaphosa, iKhabhinethi nalo lidlulisa amazwi enduduzo emndenini nabangani babafana abahlanu abashone emlilweni obhubhise imijondolo yaseMasiya e-Philippi, eKapa.Umlilo ushiye dengwane futhi nabantu abangama-30 abahlala kule ndawo yemijondolo. Uhulumeni usebenza ngokuzikhandla ukuqinisekisa ukuthi bonke abantu baseNingizimu Afrika bathola izindlu, bavikelekile futhi baphila ngokunethezeka.24. Amazwi okuhalalisela24.1. IKhabhinethi lithanda ukufisela ingqalabutho ye-African National Congress uBaba Andrew Mokete Mlangeni usuku lokuzalwa olumnandi futhi olunenjabulo, nakuba seludlulile. UBaba uMlangeni ubehlanganisa iminyaka yobudala engama-93 ngoLwesithathu mhla ziyisi-6 kuNhlangulana 2018. Ungomunye wezishoshovu zokuqala ezathunyelwa emazweni angaphandle kweNingizimu Afrika ukuyoqeqeshelwa ezempi nobusosha futhi emva kokuboshwa kwakhe ngenkathi esanda kubuya emazweni angaphandle walahlwa yicala, wagwetshwa udilika-jele esiqhingini i-Robben Island.24.2.  IKhabhinethi lithanda ukuhalalisela umshwibi webhola lekhilikithi (i-bowler) osheshayo wama-Proteas u-Kagiso “KG” Rabada, obe ngundabuzekwayo eMcimbini Wezindondo Wenhlangano Yezekhilikithi yaseNingizimu Afrika obanjwe esikhathini esifushane esedlule e-Sandton, eGauteng.  Uhlonishwe ngezindondo eziyisithupha, kubandakanya indondo yomdlali wekhilikithi ovelele wonyaka, i-Cricketer of the Year Award, kanye nendondo yomdlali wonyaka oqokwe ngozakwabo njengomdlali ophuma phambili, i-Player’s Player Award. Lona kube ngunyaka omuhle kakhulu kuleli bhungu lakwa-Rabada, njengoba phakathi kwezinye izinto azizuzile, ekhuphukile waze wafinyelela endaweni yokuqala ohlwini lokukleliswa kwabadlali bekhilikithi abaphuma phambili emidlalweni yokuzwana amandla kwamaqembu ekhilikithi amazwe omhlaba. Njengamanje nguyena umdlali osethathe amawikhethi amaningi kunabo bonke abanye abadlali ngowezi-2018 futhi ukleliswe endaweni yesikhombisa ohlwini lwabadlali abaphuma phambili emiDlalweni yeKhilikithi yaMazwe ngaMazwe yoSuku oluLodwa (ama-ODI). 24.3. IKhabhinethi liyakuthakasela ukuqokwa kukaSiya Kolisi njengokaputeni wokuqala ompisholo weqembu lama-Bokoboko, i-Springbok, ochungechungeni lwemidlalo emithathu yokuzwana amandla neqembu lebhola lombhoxo lase-England. Siqinisekile ukuthi uzokwenza iNingizimu Afrika iziqhenye ngaye njengokaputeni wethu, futhi uzofaka ugqozi nofuqufuqu nakwabanye ngezenzo zakhe kanye nobuholi bakhe ngaphakathi kanye nangaphandle kwenkundla yebhola lombhoxo. 24.4. IKhabhinethi liyakuthakasela ukuqokwa kukaNgqongqoshe Wezezimali, uNhlanhla Nene njengoSihlalo Webhodi Labaphathi Bebhange Lentuthuko Elisha (i-NDB). I-NDB yibhange lentuthuko lamazwe ahlukahlukene elasungulwa ngowezi-2014 yinhlangano yamazwe i-Brazil, Russia, India, China kanye neNingizimu Afrika (i-BRICS). Leli bhange lethweswe umsebenzi wokuthola nokuhlanganisa izimali zokwakha imiklamo yengqalasizinda kanye nokuletha intuthuko esimeme emazweni e-BRICS nakwamanye amazwe aneminotho esafufusa kanye nalawo asathuthuka, futhi ngalokho kusekelwe nemizamo yezikhungo zezimali zamazwe ahlukahlukene kanye nezikhungo zezifunda ukuze kukhuliswe umnotho womhlaba futhi kulethwe nentuthuko. F.  AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.25. UMnu Ebrahim Mohamed oqokwe kabusha njengoKhomishana weKhomishini Kazwelonke Yezabathengi.26. IBhodi le-South African National Accreditation System:a.    Nkz Fezile Flip Wetes;b.    Mnu Lulama Lloyd Mayedwa;c.    Mnu Tom Tshitangano;d.    Mnu Samuel Mlangeni;e.    Nkz Lerato Herriette Mothae;f.    Dkt Matshwenyego Sarah Mohlala;g.    Nkz Patricia Lindi Tlou; kanye h.    noNkz Anna-Marie Lotter (oqokwe kabusha njengommeleli we-dti).27.    Isikhungo Sikazwelonke Sesayensi Yokukala Izinto Nokwenza Izilinganiso (Metrology) saseNingizimu Afrika (i-NMISA):a.    Mnu Ndwakhulu Samuel Mukhufhi (oqashwe kabusha njengoMphathi Omkhulu).28.    Amalungu eBhodi le-NMISA angeyona ingxenye yesigungu seziphathimandla:b.    Mnu Molelekoa Petrus Mohlomi;c.    Mnu Odirile Welcome Dingoko;d.    Nkz Bavelile Gloria Hlongwa;e.    Nkz Nobom Gcinashe Mfabana;f.    Nkz Lindie Lankalebalelo;g.    Nkz Jabu Vuyiswa Mogadime (oqokwe kabusha); kanye h.    noDkt Tshengedzeni Demana (ummeleli we-dti).29.   UMnu Rakesh Garach oqokwe kabusha njengoSihlalo weBhodi Labaphathiswa be-National Empowerment Fund ongeyona ingxenye yesigungu seziphathimandla. 30.   IBhodi le-South African Special Risk Insurance Association:a.    Mnu Norman Tinyiko Baloyi (oqokwe njengoMqondisi ongeyona ingxenye yesigungu seziphathimandla kanye NoSihlalo);b.    Nkz Priscilla Onkgodisitse Mokonyane (oqokwe njengoMqondisi ongeyona ingxenye yesigungu seziphathimandla kanye nePhini likaSihlalo);c.    Nkz Bajabulile Luthuli (oqokwe njengoMqondisi oyingxenye yesigungu seziphathimandla); kanye d.    noMnu Christiaan Johannes van Dyk (oqokwe njengoMqondisi ongeyona ingxenye yesigungu seziphathimandla).Imibuzo: Nkz Phumla Williams – Ibamba Lomkhulumeli WeKhabhinethiIselula: 083 501 0139"
Isitatimende Somhlangano weKhabhinethi Wangomhla zingama-20 kuNhlangulana 2018,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-zingama-20-kunhlangulana-2018-21-jun-2018,"IKhabhinethi lahlangana ngoLwesithathu, mhla zingama-20 kuNhlangulana 2018, e-Union Buildings, ePitoli.A. Izindaba Ezisematheni1. Umkhandlu Wezokuvikela Wenhlangano Yezizwe (i-UNSC)1.1 IKhabhinethi lidlulisela ukubonga amalungu eNhlangano Yezizwe (i-UN) ngokweseka iNingizimu Afrika ngendlela emangalisayo ukuze isebenze njengelungu elisebenza ngokungagcwele le-UNSC ehlandleni lowezi-2019 kuze kube ngowezi-2020.1.2 Lolu khetho lulandele isinqumo esithathwe ngo-elethu sokuthi kubanjwe Ingqungquthela eqondene Nezokuthula Emhlabeni Jikelele kuhlonishwa uMongameli wangaphambilini uNelson Rolihlahla Mandela kuMandulo 2018, njengoba kuwunyaka wekhulu kwazalwa uMongameli wokuqala weNingizimu Afrika ebuswa ngentando yeningi labantu. Ubulungu bethu ku-UNSC kunikelwe ekuhlonipheni umlando nemisebenzi kaMadiba.1.3 INingizimu Afrika izosebenzisa ubulungu bayo ukuthuthukisa okuseqhulwini Ohlelweni lweNhlangano Yamazwe ase-Afrika lowezi-2063, okuwuhlaka olungokweqhingasu kwezenhlalomnotho yezwekazi eminyakeni engama-50 elandelayo.2. Izingxoxo zokubonisana ngamaholo abasebenzi bakwa-Eskom2.1 IKhabhinethi lamukela ukungenelela kukaNgqongqoshe Wezamabhizinisi Kahulumeni uPravin Gordan empikiswaneni ngezingxoxo zamaholo ebeyiphakathi kwabaphathi be-Eskom nabasebenzi. Ukuphakelwa ngogesi kungolunye lwezinsiza ezisemqoka ekhululisweni komnotho wethu nokudalwa kwamanye amathuba emisebenzi.2.2 IKhabhinethi linxusa bonke abathintekayo ukuthi baqhamuke nesixazululo empikiswaneni yokunyuswa kwamaholo ngokushesha ukuze kube nozinzo futhi nomnotho wezwe uqhubeke ngokufanele. 3. Imibhikisho emigwaqweni enguthelawayeka3.1 IKhabhinethi likugxeka kakhulu ukuvalwa kwemigwaqo ekuthelawayeka eminingana kwakamuva nje okwenziwe ababhikishi ezingxenyeni ezithile zezwe. Imigwaqo ewuthelawayeka iyingqalasizinda yethu yezokuthutha esemqoka kakhulu eyeseka ukuthuthwa kwempahla kanye nemisebenzi yemikhakha eyahlukahlukene yezomnotho. Uhulumeni wethu obuswa ngokwentando yeningi labantu esekelwe kumthethosisekelo uhlinzeka ngenkundla abantu abangaphakamisa kuyo izikhalo ngaphandle kokuphazamisa.3.2 Izenzo zobugebengu zodlame nokuphazamisa azizukwamukeleka futhi iKhabhinethi linxusa abaphoqeleli bomthetho (amaphoyisa) ukuthi bathathe izinyathelo ezifanele, ezimiswe ngokoMthethosisekelo weRiphabhulikhi yaseNingizimu Afrika we-1996, wokuqinisekisa ukuthi ababhebhethekisi balezi zigameko babhekana nengalo yomthetho.B. Izinqumo ZeKhabhinethi4. Isonto Lokwaziswa Uhlelo Lokusebenza4.1 IKhabhinethi linikwe imibiko ekhishwa kabili ngonyaka emayelana nenqubekela phambili yemisebenzi yesikhathi esiqale mhla ka-1 kuMfumfu 2017 kuze kube umhla zingama-30 kuNdasa 2018. IKhabhinethi libonge inqubekela phambili ebonakele emiphumeleni yesikhathi esimaphakathi emigomweni eseqhulwini eyi-14 futhi lagunyaza izindlela zokungelela eziphakanyisiwe kwezinye izindawo okubonakale zishaya ngolonwabu kwinqubekela phambili. Wonke amaqoqwana enziwe yiminyango ehlukahlukene azomema abezindaba ukuze ethule imibiko ngenqubekela phambili eseyibonakele kanye nezindawo okumele kungenelelwe kuzo. 4.2 Uphiko Lukahulumeni Lwezokuxhumana Nokudluliswa Kolwazi (i-GCIS) luzohlela imihlangano nabezindaba ukuze amaqoqwana eminyango ehlukahlune akwazi ukwethula imibiko futhi lushicilele uhlelo ku-www.gov.za kungekudala.5. Umbiko ngemihlangano yokubonisana nabasezimayini5.1 UNgqongqoshe Wemithombo Yezimbiwa uGwede Mantashe wethulele iKhabhinethi umbiko emhlanganweni wezinsuku ezimbili obanjwe kuNdasa 2018 nababambiqhaza basemphakathini abamelwe amabhizinisi azimele kanye nezinhlangano zabasebenzi. Bonke okubanjisenwe nabo bavumelene ngesidingo sokuvuselela izingxoxo nomphakathi maqondana nomkhakha wezokuvukuza bese kuhlonzwe izindlela zokungenelela ezidingekayo ukuze kuqinisekiswe ukuthi umkhakha wezokuvukuza ubekwa esigabeni sokudala ukukhula okubandakanyayo nokuqhubekisekayo.5.2 Ababambiqhaza bakhulume nangokwehla okubonakele ngekota lokugcina ekukhiqizeni kwasezimayini kanye nezinqubo ezinzulu eziqondene notshalomali kwezezimayini, ezokukhiqiza kanye nezemisebenzi. Bavumelene ngesidingo sokubonisana ngombono abazovumelana ngawo emkhakheni wezokuvukuza, futhi kwagunyaza kabusha ukwesekana kanye nokuncikana okukhona phakathi koguquko kanye nezokuncintisana.  5.3 IKhabhinethi liphinde laziswa ngamathimba amabili ababambiqhaza bemikhakha ehlukahlukene azophothula Usomqulu Wezokuvukuza. Uma seziphele nya izinqubo zokubonisana, usomqulu uzokwethulelwa iKhabhinethi ukuze liwamukele okokugcina.6. Uhlaka Lohlelo Lwesabelomali Lukazwelonke lowezi-2019 (iPhepha Lokugunyaza)6.1 IKhabhinethi ligunyaze ukukhishwa koHlelo Lwezinto Ezibekwa Eqhulwini Kusabelomali lweSabelomali sowezi-2019 futhi kwanqunywa izikhathi zokuqedwa koHlelo Lwezinto Ezibekwa Eqhulwini Kusabelomali lweSabelomali sowezi-2020.  6.2 Lolu hlelo luphakamisa izinhlelo eziseqhulwini zeSabelomali sowezi-2019 ezizokwenza uhulumeni ukwazi ukubhekana nezinselele ezintathu okungububha, ukungabibikho kwemisebenzi kanye nokungabiwa ngokulinganayo kwezinsiza ezikhona. 7. Ezamandla  7.1 IKhabhinethi ligunyaze umsebenzi Wokuvalwa Nokususwa Kokunobungozi kwizikhungo zemikhiqizo yenuzi eziyingxenye Yezikhungo Ezibalulekile Zemikhiqizo Yenuzi Ezingasasetshenziswa (Isigaba 1) kanye nezinye izikhungo zenuzi ezisebenzayo manje (Isigaba 2) ezisePhelindaba. Njengamanje lezi zikhungo ziyabonakala emabhukwini Enhlangano Yezamandla Enuzi eNingizimu Afrika (i-South African Nuclear Energy Corporation). IKhabhinethi ligunyaze ukuthi le nqubo kumele iqhutshezelwe phambili ngokubonisana noMgcinimafa Kazwelonke.C. Imicimbi Ezayo8. Inkomfa Yesigungu Sezomnotho Somhlaba (i-WEF)8.1 UMongameli uCyril Ramaphosa uzosingatha iNkomfa ye-WEF ePark Hyatt Hotel eRosebank mhla zingama-28 kuNhlangulana 2018 ngaphansi kwesiqubulo esithi: ""Ukuhlelemba Ukuvuselelwa Komnotho waseNingizimu Afrika - iqhaza Lezamabhizinisi."" Lo mcimbi uzohlanganisa abantu abayi-100 basemkhakheni wezamabhizinisi akuleli nawakwamanye amazwe kanye nezikhulu zikaHulumeni waseNingizimu Afrika ukuze babonisane ngamathuba otshalomali kanye nokwakhiwa kobudlelwano.8.2 Umhlangano nezinhlangano zezamabhizinisi e-WEF eziyibacabi bendlela eNgqungqutheleni Yotshalomali kahulumeni ehlelelwe isikhathi esimakhathaleni nonyaka, onhloso yayo kuwukunxenxa abatshalimali bezigidigidi ezingu-US$100 eminyakeni emihlanu.9. Ingqungquthela yeNhlangano Yentela Yokuhwebelana Yamazwe AseNingizimu ne-Afrika (i-SACU)9.1 UMongameli Ramaphosa uzohola amanxusa azohambela Ingqungquthela ye-SACU ezobanjwa mhla zingama-29 kuNhlangulana 2018 eBotswana. UMongameli uzosebenzisa le nkundla ukuze ahlangane neHhovisi likaNobhala Wenhlangano Yokuthuthukiswa Kwamazwe AseNingizimu ne-Afrika (i-SADC) ukuxoxisana ngokuqaliswa kwezinhlelo zesifunda. 9.2 Njengosihlalo wamanje we-SADC, iNingizimu Afrika ibilokhu yeseka ukudidiyelwa kwesifunda okunzulu nge-SACU ne-SADC, futhi yiyo ehola ukuqhutshwa kwezimboni esifundeni nokudidiyela ngokusebenzisa izindlela zokukhula ezinhlobonhlobo ezingase zibe khona.10. Ingqungquthela Yesikhungo Sezamanzi ysaseNingizimu Afrika (i-WISA)10. 1 Ingqungquthela noMbukiso we-WISA 2018 Obanjwa Ngemuva Kweminyaka Emibili uzobanjwa kusukela kumhla zingama-24 kuya kuma-27 kuNhlangulana 2018 eKapa. Isifunda saseNingizimu Afrika sibhekene nokungaqiniseki kanye nokuba buthaka kwezokuhlinzeka ngamanzi, futhi izingxenye eziningi zaseNingizimu Afrika zisanda kubhekana nezimo zesomiso esidonse isikhathi eside.10.2 Le ngqungquthela kulindeleke ukuthi ihehe amanxusa ayizi-2000 azoxoxisana ngezindlela zokuqinisekisa impumelelo yoMgomo wesithupha Wentuthuko Eqhubekisekayo ye-UN, ogxile ekuhlinzekeni ngamanzi ahlanzekile nokuthuthwa kwendle kwabantu bonke ngonyaka wezi-2030.  D. Imiyalezo11. Amazwi EnduduzoIKhabhinethi lidlulisa ukuzwelana kwalo okukhulu nabalandelayo:11.1 Umndeni nabangani baMhlonishwa uSibusiso Radebe, obeyilungu le-African National Congress ePhalamende laseMpumalanga, owabulawa ngenkathi bezama ukuduna imoto yakhe eGauteng. UMhlonishwa Radebe uzokhunjulwa ngokuba yisishoshovu sabantu abasha esasebenza kanzima ukuthuthukisa izimpilo zezakhamizi zaseNingizimu Afrika.11.2 Umndeni nabangani baNksz. Joyce Mashamba, odlule emhlabeni esanguNgqogqoshe Wesifundazwe (u-MEC) Wezolimo eLimpopo. Lesi sishoshovu esasilwela inkululeko sasebenza njengo-MEC eminyangweni ehlukahlukene esifundazweni selokhu kwaqala intando yeningi labantu.11.3 Umndeni nabangani baMnu. Billy Modise, owayenguMphathi Omkhulu Wophiko Lezeluleko Nemithetho Yenkambiso Elungileyo Emicimbini Yesizwe, owamukeliswa indondo yokuhlonishwa kazwelonke i-Order of Luthuli. Waziwa kakhulu ngomsebenzi wakhe wokwakha inhlangano eyayilwisana nobandlululo emazweni eseNyakatho neYurophu, isifunda esibizwa ngokuba yi-Nordic ngeminyaka yowe-1960. 11.4 Imindeni yabavukuzi abathathu abashone emayini yaseSibanye-Stillwater i-Kloof Ikamva Mine eduze kwaseWestonaria eGauteng futhi linxusa ukuthi bonke ababambiqhaza bakulo mkhakha baqhubeke nokubeka eqhulwini ezokuphepha ezimayini zethu.11.5 Isizwe samaMpondo ngokukhothama kwendlovukazi enguNina Wesilo sesizwe samaMpondo aseNyandeni, uNdlovukazi Fikelephi 'Bongelethu' Ndamase.11.6 Imindeni nabangani baMnu. Ismail Bassa noMnu. Sayaad Hitig, ababulawe ngokuhlaselwa kwendawo yokukhonzela yamaSulumane, i-mosque, yaseMalmesbury eNtshonalanga Kapa.12. UkuhalalisaIKhabhinethi lidlulisa umyalezo wokuhalalisela abalandelayo:12.1 UDkt.Robert Gess, umcwaningi ophuma phambili waseNingizimu Afrika oqhube ucwaningo ngezidalwa zasolwandle ezinganakiwe kanye nezilwane ezinemigogodla noma izinhlanzi zasendulo kanye nama-tetrapods okuqala esikhathi se-Devonian. Uthole into okukholakala ukuthi ngamathambo aneminyaka eyizigidi ezingama-360. Izinhlobo zezilwane ezintsha, eziqanjwe amagama athi i-Tutusius ne-Umzantsia, ziyizilwane zase-Afrika zokuqala ezaziwayo ezinemigogodla ezinemilenze emine ezazikhona ngeminyaka ebalelwa kuzigidi ezingama-70 edlule. Lokhu kutholwa kwalezi zidalwa kuqinisa ukuthi izwe lethu lingumholi ophuma phambili kwezesayensi nocwaningo.12.2 UBongumusa Mthembu ngokuvikela isicoco sakhe somjaho i-Comrades Marathon kanye no-Ann Ashworth ngokunqoba umjaho wabantu besifazane. IKhabhinethi lihalalisela uXolani Luvuno ngokuzimisela nokubekezela kwakhe ukuqeda lo mjaho esebenzisa imikhoba yakhe.12.3 UDkt. Siyabonga Cwele, uNgqongqoshe Wezengqalasizinda Yezokuxhumana Nezinsizakalo Zeposi, kulandela ukukhethwa kwakhe njengosihlalo wenhlangano i-Telecommunications Satellite Organisation (ITSO). INingizimu Afrika izoba ngusihlalo we-ITSO okokuqala futhi izobamba lesi sihlalo iminyaka emibili. Leli thuba lezwe lokuba usihlalo lizosetshenziselwa ukuqhuba izintshisekelo zezwekazi lase-Afrika kanye namazwe asathuthuka ezinhlanganweni ezakhiwe ngamazwe ahlukahlukene.Imibuzo:Nksz. Phumla Williams – Isikhulumi SeKhabhinethi EsiyibambaIselula: 083 501 0139"
Isitatimende Somhlangano WeKhabhinethi wangomhla zizi-4 kuNtulikazi 2018,5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-zizi-4-kuntulikazi-2018-5-jul-2018-0000,"IKhabhinethi labamba umhlangano walo ngoLwesithathu mhla zizi-4 kuNhlangulana 2018 e-Union Buildings, ePitoli.A. Izindaba Ezisematheni1. Inyanga kaMandelaIKhabhinethi liyabanxusa bonke abantu baseNingizimu Afrika ukuthi “Benze Izinto Ezibonisa Ukuhlonipha Ukhondolo LukaMandela” njengoba sesisondele oSukwini Lwamazwe Ngamazwe Luka-Nelson Mandela mhla ziyi-18 kuNtulikazi 2018. INhlangano Yezizwe (i-UN) yalwamukela ngokusemthethweni lolu suku, oluhlinzeka abantu baseNingizimu Afrika kanye nomphakathi wamazwe ngamazwe ngethuba lokuhlonipha uMongameli wethu waphambilini, futhi owabe eyingqalabutho yomhlaba wonke jikelele, u-Nelson Rolihlahla Mandela.Uhulumeni usememezele inyanga kaNtulikazi njengeNyanga kaMandela, njengoba lena kuyinyanga azalwa ngayo. Njengengxenye yemigubho yeminyaka eyikhulu kwazalwa uMandela imikhakha ehlukahlukene seyiqalise izinhlelo nemikhankaso eminingana yokuhlonipha umsebenzi nokhondolo lukaMadiba. NgoLwesihlanu, kuzobanjwa umcimbi okhethekile wokuhlonipha ukukhathalela kwakhe udaba lwamathuba omsebenzi kanye nabantu abasha abangabasebenzi, lapho umkhankaso ogqugquzela ukugqokwa kwezingubo ezikhiqizwe eNingizimu Afrika, i-Wear South African ngokubambisana ne-Nelson Mandela Foundation (i-NMF) kanye ne-South African Clothing and Textile Workers Union (i-SACTWU), bezokwethula izikibha zika-Nelson Mandela e-Durban.Lezi zikibha ezithungwe kuleli ziyatholakala ezitolo ezidumile zakuleli futhi inzuzo ezotholakala ekuthengisweni kwazo izongena esikhwameni se-NMF sokuxhasa imisebenzi nezinhlelo ezihambelana nenhlosombono kaMandela kanye nempilo yakhe. UNgqongqoshe Wezokuthuthukiswa Komnotho uMnu Ebrahim Patel, uzokwethula inkulumo egameni likahulumeni phambi kwezimenywa. IKhabhinethi liyabanxusa bonke abantu baseNingizimu Afrika ukuthi basekele umkhankaso wokuthengwa kwempahla ekhiqizwe kuleli, i-Buy Local, futhi bazigqoke ngokuziqhenya okukhulu izingubo ezithungwe kuleli.IKhabhinethi liyabanxusa bonke abantu ukuthi babe yingxenye yomkhankaso woguquko. Ngokusebenzisana njengezwe elibumbene, elingacwasi ngokobuhlanga nangokobulili, singalusekela ukhondolo lukaMadiba futhi siqhubekele nalo phambili. IKhabhinethi liyabanxusa bonke abantu baseNingizimu Afrika ukuthi banikele imizuzu engama-67 yesikhathi sabo, mhla ziyi-18 kuNtulikazi, ukuletha uguquko ezimpilweni zabantu abantulayo. 2. UtshalomaliIKhabhinethi liyasamukela isinyathelo sakamuva sokukleliswa kwenkampani yakwa-Old Mutual ohlwini lwezinkampani ezihweba ngamasheya ku-JSE. Ukungena ku-JSE kwalesi sikhondlakhondla senkampani enengcebo ebalelwa kuma-US$10bn (amabhiliyoni ayi-130wamarandi) kuwuphawu olunohlonze olubonisa ukwethenjwa ngabatshalizimali kweNingizimu Afrika kanye nezimakethe zezimali zakuleli.IKhabhinethi liyakuthokozela ukubuyela kwabakwa-Old Mutual esikhungweni sokuhweba ngamasheya saseNingizimu Afrika ngoba lokhu kuwuphawu olubonisa ukubuyela kwale nkampani kwelase-Afrika lapho idabuka khona futhi kufinyelelisa esiphelweni isikhathi sokuhweba kwale nkampani njengenkampani yezezimali ebisizinze e-London. Isibophezelo esenziwe ngabakwa-Old Mutual sokusungula isikhwama esinemali eyizigidi ezingama-500 zamarandi sokugqugquzela ukuthuthukiswa komnotho wakuleli, ikakhulukazi okuzokwenziwa ngamabhizinisi amancane asezandleni zabantu abamnyama, sizokhuthaza imizamo yaleli lizwe yokwakha umnotho obandakanyayo. Siyazinxusa nezinye izinkampani eziyingxenye yomkhakha wezezimali ukuthi nazo zisungule izinhlelo zokuthuthukisa ezifana nalo mklamo wabakwa-Old Mutual, ngokuthi zixoxisane futhi zibonisane nohulumeni.Izingxoxo zakamuva zesiThangami Sezomnotho Samazwe Ngamazwe (i-WEF) Esiqondene Notshalomali ziwuphawu olubonisa amathuba ahlinzekwa yiNingizimu Afrika njengezwe elingakhulisa utshalomali futhi kufakwe kulona notshalomali olusha. Lezi ziNgxoxo zazethanyelwe ngabaphathi abakhulu ababemele izinkampani eziningi zakuleli kanye nezamazwe angaphandle, ezafakana imilomo noMongameli Cyril Ramaphosa kanye nethimba loNgqongqoshe beKhabhinethi. Izingxoxo zaba wusizo olukhulu ekuhlonzeni izinyathelo zokukhuphula amazinga okutshalwa kwezimali futhi ziyigxathu elisemqoka kakhulu eliphokophele kwiNgqungquthela Yotshalomali ezobizwa nguMongameli makhathaleni ngokuqhubeka kwalo nyaka.3. Ukudliwa komhlabaIKhabhinethi liyakuthokozela ukuqaliswa kwenqubo yePhalamende yokulalelwa kwezimvo zomphakathi, yokubuyekezwa kweSigaba 25 soMthethosisekelo WeRiphabhulikhi YaseNingizimu Afrika we-1996, ngenhloso yokuvumela ukudliwa komhlaba ngaphandle kwenkokhelo. Emva kokuphasiswa kwesiphakamiso sokudliwa komhlaba ngaphandle kwenkokhelo, iPhalamende lasungula iKomidi Lokubuyekezwa KoMthethosisekelo elizobamba izigcawu zokulalelwa kwezimvo zomphakathi ezweni lonkana. Lezi zigcawu zokulalelwa komphakathi zizobanjwa kuzo zonke izifundazwe zakuleli eziyisishiyagalolunye futhi lokhu kuzophothulwa ngoNcwaba 2018.IKhabhinethi liyabanxusa bonke labo abanentshisekelo ukuba babambe iqhaza ngokuthula kulezi zigcawu zokulalelwa komphakathi futhi liyawunxusa umphakathi ukuthi uyibekezelele imibono ehlukahlukene ezohlinzekwa lapho, ukuze kuqinisekiswe ukuthi bonke abantu bathola ithuba elikahle lokubamba iqhaza kulezi zigcawu zomphakathi ngaphandle kokuphazanyiswa.IKhabhinethi lixoxile futhi nangokukhathazeka okuzwakaliswe ngabaholi bendabuko ezindabeni eziphathelene nomhlaba. Ngenxa yalokho-ke, selisungule ithimba loNgqongqoshe abazoxhumana nabaholi bendabuko ukuze kuboniswane ngalokhu futhi kutholakale ikhambi eligculisayo elizoqeda ukukhathazeka kwabo mayelana nalolu daba. UNgqongqoshe Wokwengamelo Ngokubambisana Nezendabuko, uDkt Zweli Mkhize, nguyena umhlanganisi nomholi waleli thimba futhi usekelwa nguNgqongqoshe Wezolimo, Ezamahlathi Nezokudoba, uSenzeni Zokwana, uNgqongqoshe Wezokuthuthukiswa Kwezindawo Zasemakhaya Nezinguquko Kwezomhlaba u-Maite Nkoana-Mashabane kanye noNgqongqoshe Wezokuxhumana uNomvula Mokonyane.4. Isikhathi sokuthunyelwa kwamafomu entelaIKhabhinethi liyabakhuthaza bonke abakhokhi bentela ukuthi bathumele amafomu abo entela esikhathi sentela sowezi-2017/18, esivulwe mhla lu-1 kuNtulikazi 2018. Ukuqoqwa ngendlela efanele kwemali engenayo emgodlagodleni kahulumeni kuqinisekisa amandla aleli zizwe okulawula imali engenayo ngokuzimela, futhi ukuthunyelwa kwamafomu aqukethe imininingwane eqondile futhi efanelekile, ngesikhathi esinqunyiwe, kuyaqinisekisa ukuthi abakhokhi bentela bayaqhubeka nokuthathwa njengabantu abawuthobelayo umthetho wezentela. Imali etholakala ngokukhokhwa kwentela ilekelela uhulumeni ukuthi akwazi ukuxhasa ngezimali imiklamo yokuthunyelwa kwezidingo-ngqangi kubantu kanye nezinye izinhlelo zokuthuthukiswa kwenhlalo-mnotho.5. Ukukhuphuka kwentengo kaphethiloliIKhabhinethi likuphawulile ukukhuphuka kwentengo kaphethiloli kwakamuva nje, okulandela okunye ukukhuphuka kwentengo ngenyanga edlule, futhi kulindeleke ukuthi kube nokunye ukukhuphuka kwentengo kaphethiloli ngenyanga ezayo. Intengo kawoyela ongahluziwe wohlobo lwe-Brent elawulwa ngama-dollar aseMelika ibe nomthelela entengweni kaphethiloli, nekadizili kanye nopharafini. Kusukela ekuqaleni kukaNhlaba kulo nyaka, ehle ngaphezu kwe-1% amandla eRandi lakuleli uma liqhathaniswa ne-dollar laseMelika.Lezi zinguquko eziphindaphindekayo eziphathelene namandla emali, eziholela ekutheni yehle iphinde ikhuphuke futhi intengo kaphethiloli, sezibe nomthelela ongemuhle neze kubathengi, ikakhulukazi kubantu abadla imbuya ngothi. Ukukhuphuka kwentengo kaphethiloli kunomthelela ezindlekweni zokusebenzisa izithuthi futhi kukhuphula namani entengo yokudla, ikakhulukazi amanani okudla okuyisisekelo abaphila ngako abantu abahlwempu kanye namanani emithi. IKhabhinethi lithanda ukubaqinisekisa abantu baseNingizimu Afrika ukuthi uhulumeni wenza imizamo yokuxazulula izinselele ezibhekene nemiphakathi ehlwempu. Umnyango Wezezimali Kuzwelonke sewuqoke ithimba longoti abayisishiyagalolunye elijutshwe umsebenzi wokubuyekeza uhlu olukhona njengamanje lwezinhlobo zokudla ezingafakwa Intela yeNtengo (i-VAT), okuwuhlu olunezinhlobo eziyi-19 zokudla okuyisisekelo. UMongameli Ramaphosa nguyena ohola leli thimba, elakhiwe ngabameleli abavela kuhulumeni kanye nabameleli abavela emkhakheni ozimele, elizoheha abatshalimali abathe xaxa ukuthi beze bazotshala izimali zabo kuleli lizwe ukuze kukhuliswe umnotho wezwe futhi kudalwe namathuba omsebenzi adingeka kakhulu, ikakhulukazi aqondene nentsha.IKhabhinethi liyabanxusa impela abomkhakha ozimele ukuthi nabo balekelele, ngokuthi bangasheshi ukukhuphula amanani entengo ezimpahla zabo emva kokukhuphuka kwentengo kaphethiloli ukuze bangakhahlamezeki kakhulu abathengi. Lokhu kuyolekelela kakhulu ekunciphiseni umthelela ongemuhle kubantu abahlwempu obangelwa ngqo yilokhu kukhuphuka kwentengo kaphethiloli. Ukukhuliswa komnotho wakuleli kuyofaka isandla esikhulu impela emizamweni yokuletha uzinzo emnothweni wezwe. IKhabhinethi liyabanxusa futhi abomkhakha ozimele ukuthi babambisane nohulumeni ukuze kusizakale bonke abantu baseNingizimu Afrika abakhahlamezekile, ikakhulukazi abantu abahlwempu.6. Ukukhokhwa kwezibonelelomali zikahulumeniIKhabhinethi lethulelwa umbiko nguNgqongqoshe Wezokuthuthukiswa Komphakathi, uNkz Susan Shabangu, mayelana nokubambezeleka kwakamuva nje kokukhokhelwa kwabahlomuli bezibonelelomali zikahulumeni izimali zabo, obekuthe chithi saka ezweni lonkana. Kuyinto eliyazi kahle kamhlophe iKhabhinethi ukuthi izibonelelomali zikahulumeni ziwumthombo wokuziphilisa kubantu bakuleli abahlwempu, ngakho-ke lizwakalise ukudabuka kwalo okukhulu ngalokhu kuphazamiseka kohlelo lokukhishwa kwezibonelelomali zikahulumeni, futhi lixolisile impela kubo bonke abathintekile.UNgqongqoshe Shabangu uliqinisekisile iKhabhinethi ukuthi lobu buhixihixi obenzekile bubangelwe wuquko olwenzekile ngenkathi kuyekwa ukusetshenziswa kohlelo oludala lokukhokhwa kwezibonelelomali zikahulumeni kuqaliswa uhlelo olusha olulawulwa yiNhlangano Yezimpesheni Nezibonelelo Zikahulumeni LwaseNingizimu Afrika/iPosi LaseNingizimu Afrika. UNgqongqoshe uliqinisekisile iKhabhinethi ukuthi iningi labahlomuli ababengayitholanga imali yabo selikhokheliwe. Futhi kusenjalo, kunamathimba aqokiwe asebenza ngokuzikhandla okukhulu ukuqinisekisa ukuthi lolu hlelo lusebenza kahle ngaso sonke isikhathi ukuze kugwenywe ukubambezeleka okunjengalokhu esikhathini esizayo.7. Uphenyo Oluqondene Nomkhakha WezempiloIKhabhinethi liyakwamukela ukukhishwa kombiko wesikhashana woPhenyo Lwezokuncintisana Ezimakethe oluqondiswe embonini ezimele yokuhlinzekwa kosizo nokunakekelwa kwezempilo, okuwumbiko okhishwe namuhla. USihlalo walolu Phenyo Lijaji Eliyinhloko eselathatha umhlalaphansi iJaji uSandile Ngcobo futhi lolu phenyo lulalele ubufakazi obuhlinzekwe ngababambiqhaza abahlukahlukene kule minyaka emithathu edlule. Lo mbiko wesikhashana uzovulelwa umphakathi isikhathi esiyizinyanga ezimbili. Umbiko wokugcina uzothunyelwa kuNgqongqoshe Wezokuthuthukiswa Komnotho ngasekupheleni kowezi-2018, bese emva kwalokho wethulwa ePhalamende.8. Isivumelwano sase-KhartoumIKhabhinethi liyasamukela isivumelwano sokubekwa phansi kwezikhali unomphela esenziwe nguMongameli wase-South Sudan u-Salva Kiir kanye no-Riek Machar, nokusayinwa kweSivumelwano sase-Khartoum. Lokhu kuletha ithemba lesivumelwano esizoqeda impi esilikhahlameze kakhulu izwe labo.Lesi sivumelwano sikubeka ngokucacile ukuthi ukubekwa phansi kwezikhali kubandakanya nokuhoxiswa kwamasosha, ukususwa kwalawo masosha abekanise eduzane kwalawo abebambene nawo ngezihluthu, ukuhoxiswa kwawo wonke amasosha ombimbi, ukuvulwa kwemizila yokuthumela usizo kubantu abakhahlamezekile kanye nokukhululwa kweziboshwa zempi nezepolitiki. Isivumelwano sivumela futhi namazwe angamalungu eNhlangano Yamazwe ase-Afrika (i-AU) kanye nenhlangano yezohwebo nentuthuko i-Intergovernmental Authority on Development ukuthi athumele amasosha azoqapha ukuhlonishwa kwalesi sivumelwano sokubekwa phansi kwezikhali.IKhabhinethi liyabakhuthaza bonke labo abayingxenye yalesi sivumelwano ukuthi basebenzisane ukuqinisekisa ukuthi ekugcineni lesi sivumelwano sokubekwa phansi kwezikhali siholela ekupheleni kwempi futhi siqinisekise ukubuyiswa koxolo nokuthula kanye nokuthuthukiswa komnotho kwelase-South Sudan.9. Isizinda Sokuhwebelana Mahhala KwiZwekazi Lase-Afrika (i-AfCFTA)IKhabhinethi liyakwamukela ukusayina kweNingizimu Afrika isivumelwano se-AfCFTA ne-AU. Ukusayinwa kwalesi sivumelwano yiNingizimu Afrika kukhuphula isibalo samazwe asesayine lesi sivumelwano sifinyelele kuma-49.I-AfCFTA iyisinyathelo esisondeza leli zwekazi ekusungulweni kwesizinda sokuhwebelana mahhala esikhulu kunazo zonke emhlabeni jikelele. Kulindeleke ukuthi lesi sivumelwano siwahlomulise kakhulu wonke amazwe kuleli zwekazi ngemihlomulo yezenhlalo-mnotho.Ngokusho kwe-UN, kulinganiselwa ekutheni i-AfCFTA izokhuphula ukuhwebelana phakathi kwamazwe ase-Afrika ngama-53% ngokuqeda intela ekhokhiswa izimpahla ezivela emazweni angaphandle futhi kuqede nezinye izithiyo ezingaphathelene nokukhokhiswa kwentela. Lesi sivumelwano kulindeleke ukuthi sakhe isizinda sokuhwebelana e-Afrika esinabantu abangaphezu kuka-1.2 wamabhiliyoni, esinomnotho olinganiselwa ku-2.5 wezinkulungwane zezigidigidi (amatriliyoni) zama-dollar aseMelika.UNgqongqoshe Wezohwebo Nezezimboni, uDkt Rob Davies, uzoqalisa inqubo yokuqinisekiswa nokwamukelwa ngokusemthethweni kwalesi sivumelwano ePhalamende.10. Uhlelo-nqubo lwe-AfrikaIKhabhinethi liyayamukela iNgqungquthela yesi-6 yeNhlangano Elawula Izindaba Zentela Yempahla Okuhwebelwana Ngayo Emazweni aseNingizimu ne-Afrika (i-SACU) eyabanjwa mhla zingama-29 kuNhlangulana 2018 kwelase-Botswana, eyabe yethanyelwe nguMongameli Ramaphosa. Le ngqungquthela yagcizelela ukubaluleka kohlelo-nqubo lokudidiyelwa kwesifunda olugqugquzela ukudidiyelwa komnotho, ukuvulwa kwezimboni, kanye nokugxila emikhiqizweni ehlukahlukene eminothweni yamazwe angamalungu e-SACU.UMongameli Ramaphosa wahola futhi nethimba ebelihambele kwelase-Islamic Republic of Mauritania, ukuyokwethamela uMhlangano Ojwayelekile wama-31 Wezinhloko Zemibuso Nohulumeni Bamazwe Angamalungu e-AU. Le ngqungquthela yabanjwa kusukela mhla lu-1 kuya kumhla zi-2 kuNtulikazi 2018 ngaphansi kwesiqubulo esithi: “Ukunqoba Impi Yokulwisana Nenkohlakalo: Umgudu Osimeme Ophokophele Ekuletheni Uguquko Olunohlonze e-Afrika”. Le ngqungquthela yahlinzeka ngethuba eliyingqayizivele lokuxoxisana nokubhekana ngqo nezinselele ezithile eziphathelene nempi yokulwisana nenkohlakalo e-Afrika.Njengamanje uMongameli Ramaphosa usingethe uzakwabo uMongameli wase-Ghana, u-Nana Addo Dankwa Akufo-Addo, osohambeni lwakhe olusemthethweni kuleli kusukela mhla zizi-4 kuya kumhla zi-5 kuNtulikazi 2018, okuwuhambo okuhloswe ngalo ukuqinisa kakhudlwana ubudlelwano obukhona phakathi kwalawa mazwe amabili. INingizimu Afrika ne-Ghana bayaqhubeka nokuthokozela ubudlelwano obuqinile obusekelwe phezu komlando ofanayo wokusekelana nokubambisana. Ubambiswano olukhona phakathi kwalawa mazwe mayelana nokuhwebelana nokutshalwa kwezimali lubandakanya ezezimayini, ezokuthengisa, ezomshwalense, ezesayensi nobuchwepheshe, ezokuthutha, ezokuvakasha, ezamabhange, ezokwakha, ezokuhlinzekwa kwezinsizakalo, ezokuhlinzekwa kwegunya lokuhweba ngaphansi kwegama lenkampani ethile, ezokukhiqiza, ezokudoba, ezokuhamba kwezindiza kanye nezamandla.B. Izinqumo ZeKhabinethi11. IKhabhinethi liwugunyazile umbhalo wokufakana imilomo nokubonisana ngohlelo lwemigubho yoSuku NeNyanga Kazwelonke Yabesifazane ezobanjwa ngoNcwaba 2018. Isiqubulo salo nyaka sithi “Iminyaka eyi-100 Kwazalwa u-Albertina Sisulu: Abesifazane Babumbene Ekuqhubekiseleni iNingizimu Afrika Phambili”. Uhlelo lwalo nyaka lwenzeka ngesikhathi esifanayo nokubanjwa kwemigubho emithathu yokuhlangana kweminyaka-khulu esemqoka kuleli, okuyiminyaka eyikhulu kwazalwa u-Tata Nelson Mandela noMama u-Albertina Sisulu kanye neminyaka eyikhulu kwasungulwa inhlangano yabesifazane abampisholo, i-Bantu Women’s League.Imicimbi yeNyanga Yabesifazane izogqugquzela imiphakathi futhi yakhe ubambiswano ukuze kuthathwe izinyathelo ezinqala zokubhekana ngqo nezinkinga ezibhekene nabesifazane namantombazane, ikakhulukazi udlame oluqondiswe kwabesifazane, ukufukulwa nokuthuthukiswa kwabesifazane kwezomnotho, ukutholakala komhlaba, izenzo nemikhuba enobungozi, kanye nezinye izindaba ezibhekene nabesifazane, ngokususela kulokho okushiwo wuHlelo Lokuthuthukiswa Kwezwe (i-NDP) kanye nezibopho zeNingizimu Afrika emhlabeni jikelele. Ngokuhamba kwesikhathi, uNgqongqoshe eHhovisi LikaMongameli, ophathiswe izindaba zaBesifazane, uNkz Bathabile Dlamini, uzohlinzeka ngemininingwane ephelele yohlelo.C. IMithethosivivinywa12. IKhabhinethi likugunyazile ukuthunyelwa ePhalamende kweSichibiyelo Somthethosivivinywa Wezokugembula Kazwelonke wezi-2018. Seluphothuliwe kakade uhlelo lokufakana imilomo nababambiqhaza abathintekayo mayelana nalo Mthethosivivinywa.UMthethosivivinywa uhlose ukungenelela kwezokugembula ngohleloxhumano lwekhompyutha, ukukhangiswa kwezokugembula kanye nendawo okwakhiwe kuyona izikhungo zokugembula. Futhi lo Mthethosivivinywa ufaka uMlawuli Kazwelonke Wezokugembula (i-NGR) esikhundleni seBhodi Likazwelonke Lezokugembula okuyilona elilawula ezokugembula njengamanje. Ngokubambisana neziphathimandla zezifundazwe, i-NGR izothuthukisa imigomo yokusebenza ezosetshenziswa kuyo yonke imikhakha yezokugembula, futhi le migomo izosebenza njengamazingana azoba ngumhlahlandlela ohola lezo zinhlangano ezizilawula ngokwazo, njengomkhakha wezomjaho wamahhashi.13. IKhabhinethi likugunyazile ukuthunyelwa ePhalamende kweSichibiyelo Somthethosivivinywa Wezokuncintisana wezi-2018. Lesi sichibiyelo sihlinzekela ukwelulwa kwegunya lokusebenza leziphathimandla zokuncintisana kanye neSigungu Seziphathimandla ngenhloso yokubhekana ngqo nenkinga yokukhonya ngokweqile kwezinkampani ezinkulu kwezomnotho, uguquko oluhamba ngesivinini sonwabu eNingizimu Afrika kanye nokusebenzisa kwezinkampani ezinkulu amandla azo ngokweqile.UMthethosivivinywa usushicileliwe kakade kuSomqulu Kahulumeni ukuze umphakathi uphawule ngawo futhi sekubonisenwe ngawo nabo bonke ababambiqhaza abathintekayo.D. Imicimbi Ezayo14. I-100 Men MarchNgaphansi komkhankaso kazwelonke we-“Send Me – Thuma Mina” oholwa wuPhiko Lukahulumeni Lwezokuxhumana Nokuhlinzeka Ngolwazi (i-GCIS), kuzobanjwa imashi engumlando “Yeminyaka eyi-100 ka-Nelson Mandela no-Albertina Sisulu: Imashi Yamadoda Yokulwisana Nodlame Olubhekiswe Kwabesifazane Nezingane” ngoLwesibili, mhla ziyi-10 kuNtulikazi 2018.Le mashi, ezohlelwa futhi ilawulwe yi-GCIS, izoqala ngehora le-10:00 e-Church Square bese iyophelela ongwengweni oluseningizimu lwe-Union Buildings ePitoli.IKhabhinethi liyawanxusa wonke amadoda kanye nabafana ukuthi basabele kuleli khwelo lomkhankaso we-“Send Me – Thuma Mina” ngokuthi babambe iqhaza kule mashi, futhi baziveze obala ukuthi bona abahambisani nakancane nesihlava sodlame olubhekiswe kwabesifazane nezingane. Amadoda avela kuyo yonke imikhakha, izinhlanga, izinhlangano zepolitiki kanye nezinkolo ezihlukahlukene azosukuma abumbane ngenhloso yokuqeda udlame olubhekiswe kwabesifazane nezingane.15. Iviki Likazwelonke Lokugxila Ezimbizweni ZomphakathiUhulumeni uzoqalisa uhlelo lwakhe lweViki Likazwelonke Lokugxila Ezimbizweni Zomphakathi kusukela mhla ziyisi-9 kuya kumhla ziyi-15 kuNtulikazi 2018, lapho amalungu esiGungu Seziphathimandla ezoxhumana ngqo nezakhamuzi zakuleli ezweni lonkana.Esinye sezisekelo zeNingizimu Afrika ebuswa ngokwentando yeningi labantu kusalokhu kuwukuzibophezela okungaguquki neze kukahulumeni ekuqaliseni izinhlelo zokubandakanya nokubonisana nomphakathi njalo futhi ngokuqhubekayo, ezisabelayo ezidingweni zomphakathi, okuhloswe ngazo ukuchazela kahle umphakathi ngezinqubomgomo nezinhlelo zikahulumeni.IKhabhinethi liyayikhuthaza yonke imiphakathi, ngokomoya we-“Thuma Mina”, ukuthi ibambe iqhaza kulezi zimbizo okuzobe kukhona kuzona nezikhulu zikahulumeni futhi iyanxuswa imiphakathi ukuthi isebenzise leli thuba ukuzwakalisa izinselele ebhekene nazo mayelana nokuhlinzekwa kwezidingo-ngqangi zomphakathi.16. Ingqungquthela ye-10 ye-BRICSINingizimu Afrika isime ngomumo ukusingatha, ngaphansi komoya woBuntu, ingqungquthela ye-10 yombimbi lwamazwe i-Brazil, Russia, India, China kanye neNingizimu Afrika (i-BRICS) kusukela mhla zingama-25 kuya kumhla zingama-27 kuNtulikazi 2018. Le ngqungquthela izobanjelwa e-Sandton Convention Centre e-Gauteng. NgoLwesihlanu, mhla ziyisi-6 kuNtulikazi 2018, uMongameli Ramaphosa kulindeleke ukuthi afakane imilomo neThimba laseNingizimu Afrika emhlanganweni wesidlo sasekuseni okuzocutshungulwa kuwona wonke amalungiselelo asenziwe kuze kube manje mayelana nokusingathwa kweNgqungquthela ye-10 ye-BRICS.Isiqubulo sale ngqungquthela esithi: “I-BRICS kwelase-Afrika: Ukusebenzisana Ukuze Kube Nokukhula Komnotho Nempumelelo Nokuchuma Okubandakanyayo Kuwo Wonke Amazwe Ombimbi Esikhathini Sokwenziwa Komsebenzi Ngobuxhakaxhaka Besimanjemanje”, sibonisa izinto ezingumongo ezibekwe eqhulwini kumalungu e-BRICS, ikakhulukazi ukuzabalazela ukwakha umphakathi obandakanyayo kanye nobambiswano lwamazwe ngamazwe oluzoletha impumelelo nokuchuma kubo bonke abantu. Lesi siqubulo sihambelanisa futhi siqinisekise ukuqhubeka ngendlela ekhethekile nesikhundla esiphethwe yiNingizimu Afrika njengamanje sokuba ngusihlalo wakho kokubili, iNhlangano Yokuthuthukiswa Kwamazwe aseNingizimu ne-Afrika (i-SADC) kanye ne-Indian Ocean Rim Association.INingizimu Afrika izosebenzisa isikhundla sayo njengosihlalo ukuqinisekisa inqubekelaphambili ku-BRICS futhi ilethe ukugxila okukhethekile emathubeni ahlinzekwa yiSikhathi Sokwenziwa Komsebenzi Ngobuxhakaxhaka Besimanjemanje.17. Izingxoxo Zongqongqoshe Base-Afrika Bezobuciko NamasikoUMnyango Wezobuciko Namasiko uzosingatha iziNgxoxo Zongqongqoshe Base-Afrika Bezobuciko Namasiko e-Durban kusukela mhla ziyisi-5 kuya kumhla ziyisi-6 kuNtulikazi 2018. Lo mhlangano uhlose ukubika mayelana nokufinyelela olwazini ngenhloso yokuveza nokubonisa igalelo lezinsizakalo zemitapo yolwazi nokuhlinzekwa kolwazi ngaphansi kwengqikithi yoHlelo-nqubo lowezi-2063 lwe-AU, okuwuhlaka olukhethekile lokuletha uguquko lwenhlalo-mnotho kwelase-Afrika kule minyaka engama-50 ezayo.18. Isibonakude i-MeerKAT/i-Square Kilometer Array (i-SKA)  Kulindeleke ukuthi uMongameli Ramaphosa ethule isibonakude samagagasi omoya esinezindishi ezingama-64, esaziwa ngokuthi yi-MeerKAT, esandulela isibonakude i-SKA. I-MeerKAT yakhiwe ebangeni elingamakhilomitha angama-90 ngaphandle kwedolobhana lase-Carnarvon eNyakatho Kapa.Isibonakude i-MeerKAT sizoba negalelo elikhulukazi ekukhuphuleni kakhulu ulwazi lokuthi wakheke kanjani uMhlaba wonke kanye Nezulu (i-Universe), nokuthi usebenza kanjani kanye nokuthi yini engaba nomthelela esimweni sawo sangomuso. Ukuphothulwa kwalesi sibonakude kuyisigameko esiyingqophamlando okumele sibungazwe futhi sithokozelwe yiNingizimu Afrika kanye ne-Afrika yonkana.E. ImiyalezoAmazwi Enduduzo19. IKhabhinethi lidlulisa amazwi enduduzo kuMongameli waphambilini u-Jacob Zuma, nomndeni wakhe kanye nabangani ngokudlula emhlabeni kwendodana yakhe, uVusi Nhlakanipho Zuma, oficwe wukufa ngasekuqaleni kwaleli viki.20. IKhabhinethi lidlulisa amazwi enduduzo emndenini nabangani bomthwebuli wezithombe wodumo ongasekho emhlabeni, u-David Goldblatt. Izwe lethu lisalokhu liziqhenye njalo ngomsebenzi wakhe owaveza obala ukuhlukunyezwa kanye nesihluku sobandlululo.21. Futhi iKhabhinethi lidlulisa amazwi enduduzo emndenini nabangani bomvukuzi oshone emayini i-Khomanani yabakwaSibanye-Stilwater’s e-Driefontein eMpumalanga futhi lisalokhu likhathazekile ngokuphepha kwabavukuzi kule mayini.Amazwi Okuhalalisela22. IKhabhinethi lithanda ukuhalalisela uMtapo Wolwazi Kazwelonke waseNingizimu Afrika (i-NLSA), obugubha iminyaka engama-200 wasungulwa. Ngasekuqaleni kwalo nyaka, i-NLSA iqophe isigameko esiyingqophamlando ngokusingatha umbukiso ovulelekile onesihloko esithi “Indlu Yomcebo Wolwazi”.23. IKhabhinethi liyasamukela isinqumo soPhiko Lwezemfundo, Ezesayensi Nezamasiko Lwenhlangano Yezizwe (i-Unesco) sokumemezela ngokusemthethweni izintaba zaseMakhonjwa esifundazweni saseMpumalanga, ezibizwa futhi ngokuthi yi-Barberton Greenstone Belt, njengeSizinda Esiyigugu Lomhlaba. Lesi yisizinda seNingizimu Afrika se-10 esimenyezelwe ngokusemthethweni njengeSizinda Esiyigugu Lomhlaba.IKhabhinethi liyabanxusa bonke ababambiqhaza bomkhakha wezokuvakasha ukuthi bakhangise zonke izizinda zamagugu ezikhona eNingizimu Afrika njengoba ezokuvakasha zingomunye wemikhakha ezosheshisa ukuthuthukiswa komnotho wezwe kanye nokuvulwa kwamathuba omsebenzi kubantu bezindawo ezakhelene nezizinda zamagugu.24. IKhabhinethi libungaza ngokuziqhenya isikhumbuzo seminyaka engama-63 sokwamukelwa okuyingqophamlando koMqulu Wenkululeko owaba yisisekelo soMthethosisekelo WeRiphabulikhi yaseNingizimu Afrika.Namuhla imigomo engumongo yoMqulu Wenkululeko ibonakala ngokucacile emigomweni yeNhlangano Yobumbano Lwamazwe ase-Afrika (i-OAU) (manje esibizwa nge-AU) futhi i-UN nayo seyihambelanise iSimemezelo sayo Somhlaba Wonke Samalungelo Esintu nale migomo.F.  AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.25. Mnu Sibusiso E Bukhosini oqashwe njengoMphathi Omkhulu (i-CEO) we-iSimangaliso Wetland Park Authority.26. Adv Mmadikeledi Suzan Malebe oqashwe njengePhini likaMqondisi-Jikelele (u-DDG): Ophikweni Lokulawulwa Kwezimbiwa, eMnyangweni Wezimbiwa (i-DMR).27. Nkz Buyisiwe Faith Ntokozo Ngcwabe oqashwe njengo-DDG: Ophikweni Lwenqubomgomo Yezimbiwa Nokugqugquzelwa Kwazo, e-DMR.IKhabhinethi liqoke futhi amalunga azoba yingxenye yalezi zikhungo ezilandelayo:27.1 Umkhandlu i-Financial Reporting Standards Council.27.2 Ibhodi le-South African National Biodiversity Institute (i-SANBI).27.3 Isikhungo Seziqiwu Zikazwelonke zaseNingizimu Afrika (i-SANParks).27.4 IsiKhwama Sezingozi Zomgwaqo Sikazwelonke (i-RAF).Ukwelulwa kwesikhathi sobulungu salawa malungu omkhandlu i-Financial Reporting Standards Council:a. Mnu Garth Dennis Coppin;b. Nkz Dumisani Manana;c.  Nkz Christine Ramon (iPhini LikaSihlalo);d. Nkz Dawn Earp;e. Mnu Khaya Dludla;f.  Mnu Bruce Mackenzie;g. Nkz Tania Wimberley;h. Dkt Suresh P Kana (uSihlalo); kanyei.  no-Adv Rory Wayne Voller.IBhodi le-SANBI:a. Dkt Lesley Thulani Luthuli;b. Nkz Thandiwe Godongwana;c.  Slz Brian William van Wilgen;d. Dkt Crispian Garth Olver;e. Nkz Ntsoaki Mngomezulu;f.  Nkz Venete Jarlene Klein;g. Nkz Beryl Ferguson;h. Nkz Judy Hermans;i.  Ummeleli Womnyango Wezesayensi Nobuchwepheshe;j.  Nkz Skumsa Mancotywa (Ummeleli Womnyango Wezemvelo (i-DEA)); kanyek. no-Dkt Moshibudi Rampedi.Amalungu eBhodi le-SANParks:a. Nkz Joanne Yawitch;b. Dkt Kungeka Njobe;c. Nkz Sophie Molokoane;d. Nkz Tanya Abrahamse;e. Adv Tshepiso Mphahlane;f.  Nkz Tasneem Essop;g. Dkt Urshanie Govender;h. Slz Elizabeth Mokotong;i. Mnu Tale Daniel Motsepe;j. Mnu Lourence Benard Mokgakane (ummeleli waBantu Neziqiwu);k. Mnu Shonisani Munzhedzi (ummeleli we-DEA); kanyel.  noMnu Fundisile Mketeni.Abaqondisi abangeyona ingxenye yesigungu seziphathimandla beBhodi leSikhwama Sezingozi Zomgwaqo Sikazwelonke:a. Dkt Peter Mathebula – uSihlalo;b. Nkz Koko Mashigo;c. Dkt Fanie Bale;d. Mnu Moses Nyama;e. Dkt Nomonde Mabuya-Moloele;f. Mnu Thulani Tshabalala;g. Nkz Dineo Molefe;h. Dkt Mohamed Fazel Randera;i. Mnu Khotso Mothobi (oqokwe kabusha); kanyej. noDkt Maria Peenze (oqokwe kabusha).Imibuzo:Nkz Phumla Williams – Ibamba Lomkhulumeli WeKhabhinethiUmakhalekhukhwini: 083 501 0139"
Isitatimende Somhlangano WeKhabhinethi wangomhla zingama-22 kuNcwaba 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/zu/speeches/statement-cabinet-meeting-22-august-2018-23-aug-2018-0000,"IKhabhinethi labamba umhlangano walo ngoLwesithathu mhla zingama-22 kuNcwaba 2018 e-Tuynhuys eKapa.A. Izindaba Ezisematheni1. Umnotho1.1. Izigigaba eziphathelene nomnotho ezenzeke kamuva nje kwelase-Turkey seziholele ekutheni ehle kakhulu amandla ezimali zamazwe asafufusa, kubandakanya neRandi laseNingizimu Afrika.1.2. Sikhuphukile impela isivinini sokuhoxiswa kotshalomali kulawa mazwe futhi ikhuphukile nenzuzo yamabhondi, osekuholele ekutheni sehle isivinini sokukhula komnotho nokuvulwa kwamathuba omsebenzi. Izikweletu ezinkulu zase-Turkey ezenziwe ikakhulukazi ngemali yamazwe angaphandle kanye nokuncipha kwemali yamazwe angaphandle egcinwe yibhangengodla lase-Turkey kufake lelo zwe obishini olukhulu lokuhoxiswa kwezamba ezinkulu zotshalomali oluvela emazweni angaphandle, osekudale umonakalo omkhulu kwelase-Turkey, futhi lokho kwenzeke ngesikhathi lapho izinqubomgomo zezimali zamazwe asethuthukile beseziqalile ukubuyela esimweni esijwayelekile.1.3. IKhabhinethi likuphawulile ukuthi iNingizimu Afrika inezinsika zomnotho ezinohlonze ezihlukahlukene, kubandakanya nebhangengodla elizimele, nenqubo yokuqinisekisa ukuthi amandla emali ahlala esezingeni elamukelekile, okuholela ekutheni ukwehla kwamandla emali kuhlale kungaphansi komkhawulo obekiwe, namazinga aphansi esikweletu esenziwe ngemali yamazwe angaphandle kanye nohlelo olucacile lokunciphisa izinga lokushoda kwemali engenayo emgodlagodleni kahulumeni uma kuqhathaniswa nemali ephumayo. IKhabhinethi lizibophezele ekutheni lizozigcina lezi zinsika zomnotho ezinohlonze.1.4. Futhi kusenjalo, uhulumeni uzoqhubeka nokuqalisa izinguquko ezizokhulisa umnotho futhi ezizokwenza ukuthi kukhule ukwethenjwa kwezinqumo eziphathelene nezinqubomgomo zezwe. Uhulumeni uzoqhubeka nokusebenzisana namabhizinisi, abasebenzi kanye nezinhlangano zomphakathi wonkana ngenhloso yokubuyisa ukwethenjwa komnotho wezwe futhi kususwe nezithiyo ezikhona ngaphakathi kuhulumeni ezivimbela ukukhula komnotho. Uma sisebenza ngokubambisana sizokwazi ukuguqula izinhlelo zethu zibe yizinyathelo eziphathekayo zokuqhubekisela phambili umnotho waseNingizimu Afrika.2. Intela yentengo (i-VAT)2.1. IKhabhinethi liyawamukela umbiko weThimba Longoti Eliqokwe nguNgqongqoshe elibuyekeze uhlu lwezimpahla okumele zingafakwa i-VAT, futhi leli thimba selincome ukuthi kulolu hlu kufakwe nesinkwa esimhlophe, ufulawa wesinkwa, ufulawa wamakhekhe, imikhiqizo esetshenziswa ngabesifazane uma besesikhathini kanye nomfaniswano wesikole.IKhabhinethi liyabakhuthaza abantu baseNingizimu Afrika ukuthi bazwakalise imibono yabo mayelana nalo mbiko, futhi bavumelekile ukuthumela imibono yawo kuze kube ngumhla zingama-31 kuNcwaba 2018. Emva kwalokho-ke, uNgqongqoshe Wezezimali, uMnu Nhlanhla Nene, uzothatha isinqumo esiphusile mayelana nokuthi yiziphi iziphakamiso ezizosetshenziswa. Iziphakamiso ezibhalwe phansi zingathunyelwa kuleli kheli: vatsubmissions@treasury.gov.za.3. INyanga Yabesifazane3.1. IKhabhinethi linxusa zonke izakhamuzi zakuleli ukuthi ziqhubeke nomkhankaso wokuqinisekisa ukuphepha nokufukulwa kwabesifazane ezweni lethu. Siyishayela ihlombe yonke imikhakha yomphakathi ngokusungula nokugqugquzela izinhlelo okuhloswe ngazo ukulwisana nodlame olubhekiswe kwabesifazane (i-GBV).3.2. Njengoba seyizophela nje inyanga yabesifazane, iKhabhinethi liyaqhubeka nokuhlonipha abesifazane bakuleli, ngomoya ofanayo esihlonipha ngawo abesifazane bowe-1956 abangenela imashi beqonde e-Union Buildings ePitoli bebonisa ukungawugqizi qakala umbuso wengcindezelo onesihluku, owabe uhlose ukusebenzisa imithetho yamapasi ecwasayo ukudicilela phansi isithunzi sabo.3.3. Kusukela ekuqaleni kombuso wethu owakhelwe phezu kwentando yeningi labantu ngowe-1994, sekwenziwe amagxathu amakhulukazi impela ngenhloso yokuqinisekisa ukuthi abesifazane bathokozela amalungelo afana ncamashi nalawo athokozelwa ngabantu besilisa bakuleli, kwezemfundo, ukuqashwa, ubunikazi bomhlaba, amafa kanye nobulungiswa. Ngenhloso yokugqugquzela umnotho obandakanyayo, sisebenza ngokuzikhandla ukuqinisekisa ukuthi abesifazane babamba iqhaza ngokuphelele emnothweni futhi siqinisekise nokuthi siqhuba umnotho obandakanyayo.3.4. Njengengxenye yokugubha iNyanga Yabesifazane, uMnyango Wezolimo, Ezamahlathi kanye Nezokudoba – ngokubambisana noMnyango Wezokuthuthukiswa Kwezindawo Zasemakhaya Nezinguquko Kwezomhlaba, kanye nenkampani yakwa-Total South Africa – uzobamba umcimbi wawo obanjwa minyaka yonke wezindondo, i-19th Annual Female Entrepreneur Awards, ngoLwesine, mhla zingama-23 kuNcwaba 2018 eMonti eMpumalanga Kapa.3.5. Uhulumeni, ebambisene nezinye izikhungo asebenzisana nazo, uzobamba iNgqungquthela Kazwelonke Yezobulili okuhloswe ngayo ukuthi kufinyelelwe esivumelwaneni futhi kukhulunywe ngazwi linye mayelana nokuthi kuzolwiswana kanjani nesihlava se-GBV.3.6. UNgqongqoshe Wezamaphoyisa, uMnu Bheki Cele, usewabophezele kabusha amalungu oMbutho Wamaphoyisa aseNingizimu Afrika (i-SAPS) ekutheni azowabeka eqhulwini amacala abandakanya ukuxhashazwa kwabesifazane nezingane. Uma owesifazane noma ingane ibika isenzo sobugebengu noma sokuxhashazwa, kumele lokho kulandelelwe ngokushesha okukhulu futhi kuqhutshekwe nalelo cala lize liyofinyelela esiphelweni.4. Ukudliwa komhlaba IKhabhinethi lidlulisa amazwi okubonga kubo bonke abantu ababamba iqhaza ezigcawini zokulalelwa kwezimvo zomphakathi ebeziqhutshwa yiphalamende eziphathelene nokuthi sikhona yini isidingo sokubuyekezwa kweSigaba 25 soMthethosisekelo WeRiphabhulikhi yaseNingizimu Afrika we-1996 ukuze kuvumeleke ukudliwa komhlaba ngaphandle kwesinxephezelo. IKomidi lePhalamende Lokubuyekezwa KoMthethosisekelo seliziphothulile izigcawu zokulalelwa komphakathi ebezibanjwe kuzo zonke izifundazwe. Iziphakamiso nezethulo ezenziwe kulezi zigcawu zokulalelwa komphakathi, kanjalo neziphakamiso nemibono ebhalwe phansi, manje sekuzocutshungulwa yiPhalamende.Zibalulekile impela izingxoxo mayelana nodaba lobunikazi bomhlaba futhi ukusebenzisana kungaqinisekisa ukuthi izinguquko kwezomhlaba zingalekelela futhi nasekukhuliseni umnotho wethu, ikakhulukazi emkhakheni wezolimo futhi ngalokho kulungiswe nokungalingani okukhona ezweni lethu maqondana nobunikazi bomhlaba.UMongameli Cyril Ramaphosa useqoke iKomidi loNgqongqoshe Beminyango Ehlukahlukene, futhi usihlalo walo yiPhini LikaMongameli, u-David Mabuza, okuyikomidi elijutshwe ukuthi lihlanganise futhi liqalise izinyathelo zokusheshisa ukwabiwa kabusha komhlaba, ukwelulwa kwamalungelo eziqashi zomhlaba, ukuhlinzeka ngosizo lwezolimo, kanye nokulungisa ukungalingani okukhona mayelana nokuhlaliswa kwabantu, ngaphansi kohlelo olubanzi lokwabiwa komhlaba kanye nentuthuko yezolimo.Uhlelo Lokwakhiwa Kwengqalasizinda Yokuthuthwa Kwendle Esezingeni Elifanelekile Ezikoleni5. Uhlelo Lokwakhiwa Kwengqalasizinda Yokuthuthwa Kwendle Esezingeni Elifanelekile Ezikoleni  (i-SAFE)5.1. IKhabhinethi liyakwamukela ukwethula kukaMongameli Ramaphosa uhlelo lwe-SAFE, njengengxenye yemizamo kahulumeni yokuxazulula izinselele zokuthuthwa kwendle ezibhekene nezinye zezikole zakuleli ezihlwempu kakhulu.5.2. Uhlelo lwe-SAFE luholwa nguMnyango Wezemfundo Eyisisekelo, ngokubambisana nesikhungo sobambiswano kwezemfundo i-National Education Collaboration Trust kanye ne-Nelson Mandela Foundation.5.3. IKhabhinethi linxusa yonke imikhakha yomphakathi, kubandakanya namabhizinisi amakhulu kanye nezinhlangano ezingekho ngaphansi kukahulumeni, ukuthi ilusekele lolu hlelo okuhloswe ngalo ukunciphisa ukusalela emuva komsebenzi wokufakwa kwengqalasizinda ezikoleni ezihlwempu.6. Uhlelo Lukazwelonke Lokuxhaswa Kwabafundi Ngezimali Zokufunda (i-NSFAS)IKhabhinethi lithulelwe umbiko nguNgqongqoshe Wezemfundo Ephakeme Nokuqeqesha, uNkz Naledi Pandor, mayelana nezinselele ezibhekene ne-NSFAS. Ngenhloso yokuletha uzinzo kanye nokuxazulula ngokuphelele izinkinga ezibhekene ne-NSFAS nokwabiwa kwezimali kubafundi abafanelekile, iKhabhinethi liyakusekela ukuqokwa koMlawuli, uDkt Randall Carolissen.Ukuqokwa kukaDkt Carolissen sekulihlakaze ngokuphelele iBhodi le-NSFAS elikhona njengamanje. Umlawuli kanye nabaphathi be-NSFAS bazokwenza konke okusemandleni abo ukuxazulula inkinga yokusalela emuva kohlelo lokwabiwa kwezimali kanye nezinye izinselele ezibhekene nalesi sikhungo ukuze kuqinisekiswe ukuthi luphathwa ngobunyoninco uhlelo lokuxhaswa kwabafundi ngezimali zokufunda lowezi-2019, futhi kuxazululwe nazo zonke izindaba ezisilele emuva, ezingakalungiswa, eziphathelene nowezi-2017 kanye nowezi-2018.7. Ukudilizwa kwabasebenzi emsebenziniIKhabhinethi likhathazekile ngesimemezelo sakamuva mayelana namahlebezi okudilizwa kwabasebenzi nokulahleka kwemisebenzi ezimbonini ezithile, kubandakanya imboni yezimayini kanye neyabacosheli bezindaba. Sithanda ukugcizelela esicelweni sethu esiqondiswe kwabamabhizinisi sokuthi ukudilizwa kwabasebenzi kumele kube yinto yokugcina, ezokwenziwa kuphela uma sekuzanywe wonke amakhambi akhona, futhi sekuzanywe zonke ezinye izindlela zesimanje manje ezikhona ukusindisa nokugcina amathuba omsebenzi. Uhulumeni uyaqhubeka nokubambisana namabhizinisi kanye nabasebenzi futhi usalokhu eqinisekile ukuthi uma sisebenza ngokubambisana singawukhulisa umnotho wezwe futhi sakhe namathuba omsebenzi amasha.8. EzokusakazaIKhabhinethi liyazithokozela impela izindaba ezithi iNhlangano Yezokusakaza yaseNingizimu Afrika (i-SABC), izosakaza imidlalo ye-English Premiership League. Nakuba lokhu kuyithuba elihle lokuba i-SABC ingenise imali, uhulumeni uyethemba ukuthi ukusakazwa kwale midlalo ngeke kuholele ekutheni le nhlangano iyeke ukusakaza imidlalo yakuleli futhi ngeke lokhu kusenze sibe sibi kakhulu kunakuqala isimo sezimali sale nhlangano engumsakazeli womphakathi, njengoba njengamanje ibhekene nesimo esingesihle neze sokushodelwa yizimali ezingenayo.IKhabhinethi lisiphawulile iSimemo Sokufakwa Kwezicelo zamalayisensi eziteshi zikamabonakude ezikhokhelwayo esikhishwe siSikhungo Esizimele Esibhekelele Ezokuxhumana eNingizimu Afrika (i-Icasa).Nakuba umkhakha wokukhishwa kwamalayisensi okusakaza kuwumkhakha oqondene ne-Icasa kuphela, ngokuhambisana neSigaba 192 soMthethosisekelo, inqubo yokukhishwa kwamalayisensi akumele neze yenziwe ngendlela ezophazamisa umkhakha womsakazo ongakhokhelwa njengoba njengamanje sisesikhathini soguquko oluqhubekayo lofudukela ekusakazeni ngedijithali sisuka ekusakazeni nge-analogi futhi lokhu akumele kukhuthaze ukuziphatha ngendlela engenakho ukuncitisana okusobala. Kumele lokhu kuqinisekise ukuthi izinkampani ezintsha ezihlinzekwe ngamalayisensi ziyakwazi ukuncintisana ngobuqotho nobulungiswa futhi ngendlela esobala.B. IziNqumo ZeKhabhinethi1. IKhabhinethi livumile ukuthi iSivumelwano esisungula iSifunda Sokuhwebelana Mahhala kwelase-Afrika (i-AfCFTA) sithunyelwe ePhalamende ukuze sigunyazwe ngokusemthethweni. Lesi sivumelwano sizoholela ekutheni leli lizwe likwazi ukungena ezimakethe ezintsha futhi ezinohlonze kwizwekazi lase-Afrika lonkana, ikakhulu izimakethe ezitsha zaseNtshonalanga Afrika naseNyakatho Afrika. Lokhu kuzohlinzeka futhi ngamathuba okuthunyelwa kwemikhiqizo yaseNingizimu Afrika kwamanye amazwe kuleli zwekazi. Futhi lokhu kuhambisana nendlela edidiyelwe yokuthuthukisa izwekazi. Lesi sivumelwano sizogqugquzela ukuthuthukiswa kwezimboni, utshalomali nokuvulwa kwamathuba omsebenzi kuleli zwekazi.2. Ucwaningo oluphathelene nokuhlinzekwa kwamalayisensi omthamo wamagagasi okusakaza ngomoyaIKhabhinethi liwamukelile umphumela wocwaningo olugunyaziwe olwenziwe wuMkhandlu Wocwaningo Lwezesayensi Nolwezimboni (i-CSIR), obeluhlose ukuthola ulwazi mayelana nomthamo wamagagasi okusakaza ngomoya okumele unikwezwe iziteshi zomsakazo ezivulelekile kanye nokuhlinzekwa kwamalayisensi embonini. Ucwaningo luqinisekisile ukuthi amalayisensi omthamo wamagagasi okusakaza ngomoya angahlinzekwa izinkampani Zobuxhaka-xhaka Bezokuxhumana Obuhamba Ngamagagasi Omoya Obuvulele Kumuntu Wonke (i-WOAN) kanye nemboni yezokusakaza.Phakathi kokunye, lokhu kuzofezekisa izibopho ezibekwe ngokwenqubomgomo kazwelonke, mayelana nezindleko zokuxhumana; kususe izithiyo ezivimbela izinkampani ezincane nezimaphakathi, futhi kusimamise nemiklamo ekhona njengamanje okutshalwe kuyona izimali. UNgqongqoshe Wezengqalasizinda Yezokuxhumana Nezinsizakalo Zeposi, uDkt Siyabonga Cwele, uzobamba isithangamu sabezindaba esiphelele lapho ezochaza khona kabanzi mayelana nalo mbiko.3. Inqubekelaphambili eseyenziwe esifundazweni saseNyakatho NtshonalangaIKhabhinethi lithole umbiko wesine wenqubekelaphambili eseyenziwe mayelana nokungenelela kukahulumeni omkhulu esifundazweni saseNyakatho Ntshonalanga ngaphansi kweSigaba 100(1). IKhabhinethi ligculisekile ngalokho osekwenziwe kuleli zinga lokuqaliswa kwezinhlelo zokungenelela ezithile, futhi sekufinyelelwe emaqophelweni athile asemqoka kakhulu mayelana nokusebenza ngokuphelele kwalo mklamo esifundazweni. Sekusayinwe iSivumelwano Sokubambisana (i-MoU) phakathi kukahulumeni kazwelonke nowesifundazwe ngaphansi kwesandla seThimba LoNgqongqoshe Beminyango Ehlukahlukene Elijutshwe Ukulungisa Isimo (i-IMTT) esifundazweni saseNyakatho Ntshonalanga; Sekuqokwe abalawuli abahlanu abazolawula iminyango efakwe ngaphansi kweSigaba 100(1)b, futhi sebebekwe ngokusemthethweni njengezikhulu eziphendulayo;Sezisayiniwe izinqubo ezisemthethweni neziqondiso ezizolandelwa ngoNgqongqoshe bakazwelonke kanye noNgqongqoshe beSifundazwe abathintekile, ngokuhambisana neSigaba 100(1)(b); futhiSekuqokwe nomlawuli oyinhloko ozophatha uhlelo lokungenelela esifundazweni saseNyakatho Ntshonalanga.IKhabhinethi liphinde lazwakalisa amazwi okubonga ngokungenelela okusheshayo koMbutho Kazwelonke Wezokuvikela WaseNingizimu Afrika (i-SANDF) kanye noPhiko Olweseka Ingqalasizinda Kamasipala (i-MISA) ngenkathi kunenkinga enkulu yokuchitheka kwendle kuMasipala Wendawo wase-Ditsobotla eNyakatho Ntshonalanga. Seyikhucululiwe indle ebichithekile, okuyinto ebisibeke impilo yomphakathi engozini enkulu. IKhabhinethi liwuncomile impela umsebenzi omuhle osuwenziwe ngabaLawuli kuze kube manje ngaphansi kobuholi be-IMTT, nosihlalo wayo uNgqongqoshe uNkosazana Dlamini-Zuma.4. UHlelo Lwemithombo Edidiyelwe (i-IRP)IKhabhinethi likugunyazile ukushicilelwa kwe-IRP equkethe imininingwane yakamuva ukuze umphakathi uphawule ngayo.UHlelo Lokuthuthukiswa Kwezwe (i-NDP) luhlonza isidingo sokuthi iNingizimu Afrika itshale imali kwizinhlobo ezahlukahlukene zengqalasizinda yezomnotho eyenzelwe ukusekela izinjongo zezwe nezenhlalo yomphakathi zesikhathi esimaphakathi kanye nezesikhathi eside. Ingqalasizinda yamandla kagesi iyingxenye esemqoka kakhulu esekela imisebenzi yezomnotho kanye nokukhula komnotho ezweni lonkana; kufanele iqine futhi isabalale ngokwanele ukuze ikwazi ukuhlangabezana nezidingo zezimboni, zohwebo kanye nezamakhaya abantu.         Ukuphothulwa kwe-IRP kuzohlinzeka ngesiqinisekiso esidingekayo kubabambiqhaza bemboni kanye nabathengi mayelana nokutholakala kwamandla kagesi anele esikhathini esimaphakathi kanye nasesikhathini eside esizayo.UNgqongqoshe Wezamandla, uMnu Jeff Radebe, kanye nomnyango bazobamba izingxoxo zokubonisana neKomidi lesiGungu esiPhakeme (i-EXCO) loMkhandlu Kazwelonke Wezokuthuthukiswa Komnotho Nezabasebenzi (i-Nedlac) ngoLwesihlanu mhla zingama-24 kuNcwaba lapho kuzobhungwa khona ngalolu hlaka lombiko, ozoshicilelwa futhi nakuSomqulu Kahulumeni nakuwebhusayithi yoMnyango Wezamandla (www.energy.gov.za) ngaphambi kokuba kufike uMsombuluko mhla zingama-27 kuNcwaba 2018.5. IKhabhinethi liyigunyazile iNqubomgomo Kahulumeni Yezokuxhumana, ezosebenza kuhulumeni wonkana. Le nqubomgomo ibeka imigomo namazinga okumele alandelwe ngabaxhumanisi bakahulumeni. Futhi iphoqelela yonke iminyango kahulumeni ukuthi ihlinzeke ngesabelomali sezokuxhumana futhi ivule nezikhala zomsebenzi ezixhaswe ngezimali ngokuphelele okuzoqashwa kuzona abaxhumanisi bakahulumeni. Le nqubomgomo izolekelela iMigomo Yokuziphatha Kwabasebenzi Bakahulumeni ekhona njengamanje.6. IKhabhinethi liligunyazile iSu Lokugcina Lokubhekana Nenkinga Yokungcoliseka Komoya Emiphakathini YaseNingizima Afrika Ethola Umholo Ophansi futhi Ephila Esiminyaminyeni ukuze liqaliswe ukusebenza. Leli su lihlinzeka ngendlela ehambelanayo futhi edidiyelwe yokunciphisa ukungcoliseka komoya okubangelwa yiziphehlamandla ezimbiwa phansi ezisetshenziswa yimiphakathi ethola imiholo ephansi futhi ehlala esiminyaminyeni sabantu.Ukujikeleza komoya okwenzekayo njengemanje kule miphakathi kungaphezulu kwaMazinga Kazwelonke Ekhwalithi Yomoya Esiwuphefumulayo Osemkhathini abekwe ngokucacile eMthethweni Wezokuphathwa Kwemvelo: Umthetho Wekhwalithi Yomoya, wezi-2004 (uMthetho nombolo 39 wezi-2004). Leli su lihlinzekela izinhlelo zokungenelela ngenhloso yokunciphisa ukungcoliseka komoya futhi lincoma ukuthi kube nezinhlelo zokuqwashisa abantu ezizogcizelela ubungozi nomthelela empilweni yabantu obangelwa wukungcoliseka komoya okuqhubekayo. Lihlinzekela futhi nokusetshenziswa kwezinhlobo ezihlukahlukene zamandla kagesi.7. IKhabhinethi liligunyazile iSu Lezokuthutha Ezibhekelela futhi Zinakekele Imvelo, elizolekelela ekunciphiseni ukukhiqizwa kwemimoya ebamba futhi ikhiphe ukushisa (ama-GHG) kwimvelo. Njengamanje, umkhakha wezokuthutha ukhiqiza ama-10, 8% omthamo ophelele wama-GHG akhiqizwayo, kanti ezokuthutha ngomgwaqo zona zikhipha ama-91.2% kulawa ma-GHG akhiqizwayo. Leli su lethula izinhlelo zokungenelela eziningana ezizokhipha umthamo ophansi wemimoya ekhiqizwayo. Lincoma ukuthi kusetshenziswe izindlela zokuthutha ezihlukile ezikhiqiza umthamo ophansi wama-GHG angena kwimvelo. Leli su ladlula ngowezi-2017 esigabeni sokubonisana nomphakathi.8. IKhabhinethi livumile ukuthi uthunyelwe ePhalamende umqulu osungula iNhlangano Yezokuphepha Emkhakheni Wezokuhamba Ngezindiza (i-SASO) ngaphansi Kwenhlangano Yokuthuthukiswa Kwamazwe aseNingizimu ne-Afrika (i-SADC) ukuze ugunyazwe. Lo mqulu uhlinzeka ngohlaka lwezomthetho oluhlelekile lokusungula i-SASO ngenhloso yokulekelela amazwe angamalungu e-SADC emsebenzini wawo wokuqapha ezokuphepha emkhakheni wezokuhamba ngezindiza. Lo mqulu uzowalekelela futhi amazwe angamalungu e-SADC nasekuthuthukiseni ingqalasizinda yokuhamba ngezindiza esebenza kahle.9. IKhabhinethi lilugunyazile uHlaka LoMthetho Odingidwayo Wezobuciko, Amasiko kanye Namagugu lwezi-2018. Lolu Hlaka LoMthetho Odongidwayo luhoxisa izingxenye ezithile zoHlaka LoMthetho Odingidwayo Wezobuciko, Amasiko kanye Namagugu we-1996. Lolu hlaka luphothula ukubuyekezwa koHlaka LoMthetho Odingidwayo we-1996, olwazamukela ngezandla ezimhlophe izinzuzo ezitholakale kuyo yonke imikhakha yezobuciko, amasiko kanye namagugu futhi lwahlaziya naleyo mikhakha ebisalokhu iyinselele ekuqhubekiseleni phambili ukwakhiwa kwesizwe nokuletha ubumbano lomphakathi ezweni lethu elibuswa ngentando yeningi labantu. Lolu Hlaka LoMthetho Odingidwayo luhlose ukusungula umkhakha wezobuciko, amasiko kanye namagugu waseNingizimu Afrika onohlonze nomdlandla futhi obonisa uguquko ozofaka isandla ekwakhiweni kwesizwe, ekuletheni ubumbano emphakathini kanye nokuqinisekisa inhlalo-mnotho ebandakanya abantu bonke.10. IKhabhinethi lilugunyazile uHlaka Lwenqubomgomo Kazwelonke Yamagugu Atholakala Ngaphansi Kwamanzi, oluhambelanisa iSivumelwano Sophiko LweNhlangano Yezizwe Lwezemfundo, Ezesayensi kanye Nezamasiko (i-Unesco), noMthetho Kazwelonke Wemithombo Yamagugu, we-1999 (uMthetho uNombolo 25 we-1999) kanye neminye imithetho kazwelonke ehlobene nalokhu.Le nqubomgomo isekelwe phezu komgomo othi amagugu ayifa labo bonke abantu baseNingizimu Afrika. Ihlonza ababambiqhaza abahlukahlukene kanye nezinyathelo zokugqugquzela amagugu atholakala ngaphansi kwamanzi, nokuqwashisa abantu ngokubaluleka kwamagugu atholakala ngaphansi kwamanzi futhi bahlinzekwe ngolwazi olunzulu mayelana nalokhu kanye nezindlela zokukusebenzisa ngendlela efanele.11. IKhabhinethi lilugunyazile uHlelo Lowezi-2018 kanye nowezi-2019 Lwezitembu Zokuposa Ezikhishwa minyaka yonke yiPosi laseNingizimu Afrika. Lezi zitembu zibonisa amasiko ahlukahlukene aseNingizimu Afrika, ubuzwe, umlando, amagugu anohlonze, amaqhawe namaqhawekazi, imvelo kanye nentuthuko yenhlalo-mnotho. Futhi lezi zitembu zisebenza njengamanxusa amancane eNingizimu Afrika ngenkathi zithubeleza emhlabeni wonke jikelele emaposini ahlukahlakene.12. IKhabhinethi liwagunyazile amadizayini ochungechunge lwezinhlamvu zemali lwabaqoqi bezimali zesikhumbuzo azokhishwa ngowezi-2019 yinkampani eyenza izinhlamvu zemali yakuleli, i-South African Mint.C. IMithethosivivinywa1. IKhabhinethi likugunyazile ukuthunyelwa ePhalamende kweSichibiyelo Somthethosivivinywa Wemithetho Yokhetho wezi-2018. Lo Mthethosivivinywa uchibiyela imithetho emithathu, okunguMthetho Wekhomishana Yokhetho, we-1996 (uMthetho uNombolo 51 we-1996); uMthetho Wokhetho, we-1998 (uMthetho uNombolo 73 we-1998) kanye noMthetho Wokhetho Lohulumeni Basekhaya, wezi-2000 (uMthetho uNombolo 27 wezi-2000).Lo Mthethosivivinywa wenza izichibiyelo ezihlukahlukene okuhloswe ngazo ukuguqula izinqubo zokhetho ezithile zeKhomishana Yokhetho Ezimele (i-IEC). Ezinye zezinguquko ezihlongozwayo zihlinzekela ukuthi i-IEC isebenzise yonke imithombo ekhona ukuthola ulwazi oludingekayo lokuhlanganisa nokugcina uhlu lwabavoti lukazwelonke. Uhlinzekela futhi nokunqatshelwa kokusetshenziswa kwegama, isifinyezo, amadizayini ophawu kanye nempahla ye-IEC noma impahla esetshenziswa yi-IEC.2. IKhabhinethi likugunyazile ukwethulwa ePhalamende kweSichibiyelo Somthethosivivinywa Wezokuxhumana Ngohlelo-xhumano Lwekhompyutha. Lo Mthethosivivinywa uchibiyela uMthetho Wezokuxhumana Ngohlelo-xhumano Lwekhompyutha, wezi-2005 (uMthetho uNombolo 36 wezi-2005) ukuze kuqaliswe ukusebenza koHlaka LoMthetho Odingidwayo Wenqubomgomo Edidiyelwe yeze-ICT, okuhloswe ngalo ukuguqula iNingizimu Afrika ibe yizwe elibandakanyayo nelisebenzisa ulwazi olusha lwesimanjemanje olugxile kuhlelo-xhumano lwekhompyutha. Uhlinzekela futhi nokulethwa koguquko kulo mkhakha ngokuthi kuphoqelelwe ukuthotshelwa nokulandelwa kwenqubo ebanzi yokufukulwa nokuthuthukiswa kwabantu abamnyama kwezomnotho (i-BBBEE).Phakathi kokunye, uhlinzekela ukwehliswa kwezindleko zokuxhumana, futhi unciphisa nokuphindaphindeka kwengqalasizinda efanayo, kanti futhi ukhuthaza nokuncintisana ekuhlinzekweni kwezinsizakalo ze-WOAN.izivumelwano ni3. IKhabhinethi likugunyazile ukushicilelwa kweSichibiyelo SoMthethosivivinywa Wezindaba Zezimali wezi-2018 ukuze umphakathi uphawule ngawo. Lezi zichibiyelo zitholakala emithethweni emihlanu:UMthetho Wokucwila Ezikweletini we-1963, ukuze kuqiniswe ukulawulwa  kwezivumelwano zangasese ezingadluli esikhungweni sohwebozimali esisemthethweni, ngokuhambisana nezibophezelo ze-G20;UMthetho Wezimpesheni Zamasosha we-1976, ukuze kuqedwe ukuhlinzekwa kwezimpesheni ngendlela ecwasanayo futhi kuqinisekiswe ukungachemi ngokwezobulili ukuze kwamukelwe ngokusemthethweni izinhlobo ezihlukahlukene zobudlelwano;UMthetho Wezamabhange we-1990, ukuze kuvunyelwe izinkampani zikahulumeni ezifanelekile ukuthi zifake izicelo zamalayisensi okusungula amabhange, uma isiGungu Seziphathimandla noma iKhabhinethi lizinikeza imvume yalokho;UMthetho Wezempesheni Yabasebenzi Bakahulumeni we-1996, ngenhloso yokuguqula umgomo wokunikezwa komlingani welungu lesikhwama sempesheni ingxenye yempesheni yakhe ngokushesha uma abashadikazi behlukanisa umshado, ngalokho-ke kuqinisekiswe ukuthi imali ekhokhelwa umuntu obeshade nelungu lesikhwama sempesheni ayiphenduki ibe yisikweletu;UMthetho Wezomsebenzi Wabacwaningi Bamabhuku wezi-2005, ukuze kuxazululwe izinselele kanye nemikhawulo elihlangabezana nayo iBhodi Elizimele Lokulawula Umsebenzi Wabacwaningi Bamabhuku ngenkathi lenza umsebenzi walo wokulawula nokuqapha indlela okusetshenzwa ngayo.4. IKhabhinethi likugunyazile ukuthunyelwa ePhalamende koMthethosivivinywa Wokuziphatha Kwamasosha wezi-2018. Lo Mthethosivivinywa wenzelwe ukubhekana nezindaba eziphathelene nohlelo lokuphathwa kwamacala ezempi, ukusungulwa nokuqokwa kombutho wamaphoyisa ezempi, kanye nezigcawu zokuqondiswa kwezigwegwe.Lo Mthethosivivinywa uzoqeda ukusebenza komthetho okhona njengamanje okunguMthetho Wezinyathelo Zokwenezezela Zokuziphatha Kwamasosha, we-1999 (uMthetho uNombolo 16 we-1999). Lo Mthethosivivinywa uhambelanisa inqubo yoMbutho Wezokuvikela waseNingizimu Afrika (i-SANDF) yokuziPhatha Kwamasosha nenqubo ye-UN, ikakhulukazi ukuziphatha kwamasosha ayingxenye yemikhankaso yokugcina ukuthula. IKhabhinethi likugunyazile ukushicilelwa kweSichibiyelo SoMthethosivivinywa Wezinkampani wezi-2018 kusoMqulu Kahulumeni ukuze umphakathi uphawule ngawo. Lo Mthethosivivinywa uchibiyela uMthetho Wezinkampani wezi-2008 (uMthetho uNombolo 71 wezi-2008). Unciphisa umthwalo wokulawula nokuphatha osemahlombe abanikazi bamabhizinisi futhi ukhuphula amathuba okuthi iNingizimu Afrika ikwazi ukuheha abatshalimali okungenzeka babe nesifiso sokutshala izimali zabo kuleli.D. Imicimbi Ezayo1. INyanga Yezokuvakasha, ngoMandulo, yethulwa mhla ziyi-16 kuNcwaba 2018 e-Tsitsikamma eMpumalanga Kapa, ngaphansi kwesiqubulo esithi: “Ezokuvakasha kanye noguquko lwedijithali”, okuyisiqubulo esifana nesoSuku Lwezokuvakasha Emhlabeni soPhiko lweNhlangano Yezizwe Lwezokuvakasha Emhlabeni oluzogunjwa mhla zingama-27 kuMandulo 2018.Ngokombiko woMkhandlu Wezokuhamba Nezovakasha Emhlabeni owakhiswa ngoLwezi 2016, umkhakha wezokuvakasha uqashe abantu abayisigidi esingu-1.55 abasebenza ngaphansi kwalo mkhakha ngqo nakweminye imikhakha ehlobene nawo eNingizimu Afrika, futhi ufaka imali eyizigidigidi eziyi-118 zamarandi kwisamba somkhiqizo wasekhaya (i-GDP).IKhabhinethi liyabanxusa bonke abantu baseNingizimu Afrika ukuthi baweseke lo mkhakha womnotho osemqoka kangaka. Kubalulekile futhi ukuthi sisebenzele ukuba nomkhakha wezokuvakasha obandakanyayo ovula amathuba okusungula amabhizinisi, amathuba ezomnotho kanye namathuba omsebenzi emiphakathini yethu.2. IKhabhinethi lilugunyazile uHlelo Lwenyanga Yezinsizakalo Zikahulumeni lowezi-2018 ngaphansi kwesiqubulo esithi: “Thuma Mina: Sihambisa Izinsizakalo Zikahulumeni Kubantu: Batho Pele: “Siyingxenye Yomphakathi, Siyanakekela futhi Siyakusebenzela”. Uhlelo lwemicimbi oluzoqhubeka inyanga yonke luyatholakala kuwebhusayithi kahulumeni (www.gov.za).3. Usuku Lukazwelonke Lwesikhumbuzo Samalungu Ombutho we-SAPS oluzobanjwa mhla zi-2 kuMandulo 2018, ngemicimbi yesikhumbuzo ezoqala kusukela mhla zingama-31 kuNcwaba. Lesi yisikhumbuzo samaphoyisa namavolontiya afela emsebenzini, ngenkathi evikela isizwe. IKhabhinethi liyabanxusa bonke abantu baseNingizimu Afrika ukuthi bahloniphe futhi babungaze izimpilo zalawa maqhawe namaqhwekazi afela emsebenzini. Amafulegi esizwe azawundiziselwa phansi futhi iKhabhinethi linxusa yonke imiphakathi ezweni lonkana ukuthi ibambe umzuzu wokuthula kuyo yonke imikhosi yezenkolo kusukela mhla zingama-31 kuNcwaba kuya kumhla zi-2 kuMandulo 2018, njengophawu lokweseka i-SAPS.4. INingizimu Afrika izosingatha iNgqungquthela Yamazwe Ngamazwe Yezesayensi, Ezobuchwepheshe, Ezobunjiniyela kanye Nezokuphatha, ehlelwe yinhlangano yezocwaningo emhlabeni, i-Research World, ezobanjwa kusukela mhla zingama-24 kuya kumhla zingama-25 kuNcwaba 2018 eKapa. Le ngqungquthela, ezohlinzeka ngamathuba okuthi ababambiqhaza babelane ngemiqondo kanye nolwazi mayelana nezimo abadlule kuzona, nabanye abantu abavela emazweni ahlukahlukene emhlabeni wonke jikelele, iqinisa indawo yeNingizimu Afrika njengezwe eliphuma phambili kwezokusingathwa kwemicimbi yamazwe ngamazwe.5. IKhabhinethi liyabanxusa bonke abantu baseNingizimu Afrika ukuthi babambe iqhaza emicimbini yokugubha iNyanga Yamagugu ngoMandulo. INyanga Yamagugu igujwa minyaka yonke ngenhloso yokukhuthaza umphakathi ukuthi ubungaze ukubumbana kwawo nakuba wakhiwe ngabantu abahlukahlukene futhi uqhubeke nokwakha izwe lapho abantu bebonisa ukunakekelana nokuhloniphana.E. Imiyalezo1. Ukuphakanyiswa kwamagama abantu abavelele abakulungele ukuhlonishwa ngeziNdondo Zezwe (ama-National Orders)IKhabhinethi lithanda ukugcizelela isimemo sikaMongameli Ramaphosa esiqondiswe kumalungu omphakathi sokuthi aphakamise amagama ezakhamuzi kanye nabantu bakwamanye amazwe abavelele, abakholelwa ekutheni kumele bathole ukuhlonishwa okuphakeme kakhulu okunganikezwa yileli lizwe kubantu balo noma kubantu bakwamanye amazwe abayibekile impela induku ebandla, okuwukuhlonishwa ngeziNdondo Zezwe. Usuku olungumnqamulajuqu wokuthunyelwa kwamagama aphakanyisiwe ngumhla ziyisi-7 kuMandulo 2018.2. Umkhosi we-EidIKhabhinethi lidlulise izilokotho ezinhle emphakathini wamaSulumane waseNingizimu Afrika nasemhlabeni wonke jikelele njengoba abekade egubha umkhosi wenkolo yamaSulumane obizwa nge-Eid-ul-Adha izolo, ngoLwesithathu mhla zingama-22 kuNcwaba 2018. Bangaphezu kwezi-2 500 abantu abangamaSulumane abafulathele izwe laseNingizimu Afrika elibangise kwelase-Saudi Arabia lapho ebeyohlanganyela khona nabanye abantu abangamaSulumane abalinganiselwa ezigidini ezimbili abaphuma emhlabeni wonke jikelele njengengxenye yohambo olungcwele i-Hajj.3. Amazwi enduduzo3.1. NjengoMongameli Ramaphosa, iKhabhinethi nalo lithanda ukudlulisa amazwi enduduzo emndenini nabangani bakaMama uZondeni Sobukwe, obedume ngelika- “Mama we-Azania”. UMongameli Ramaphosa usememezele ukuthi umngcwabo wakhe uzoba nguMngcwabo Wombuso Okhethekile Osesigabeni sesi-2. Ubeyiqhawekazi elalwisana nengcindezelo futhi eyisishoshovu esalwela inkululeko yabo bonke abantu baseNingizimu Afrika, futhi esaqhubeka nobushoshovu baso, ngisho izwe selingene ngaphansi kombuso wentando yeningi labantu. Mhla ziyingama-28 kuMbasa 2018 – futhi njengengxenye yemigubho yoSuku Lwenkululeko – uMongameli Ramaphosa wahlonipha uMama uSobukwe ngendondo yezwe i-National Order of Luthuli in Silver. Futhi ubengunkosikazi walowo owabe enguMongameli we-Pan Africanist Congress futhi engumsunguli wayo, u-Robert Mangaliso Sobukwe. Unyaka we-2018 uqopha futhi ukuhlangana kweminyaka engama-40 kwashona uMnu Sobukwe. UMama uSobukwe uzobekwa ekhaya lakhe lokugcina ngoMgqibelo, mhla zingama-25 kuNcwaba 2018, emathuneni ase-Kroonvale e-Graaff-Reinet eMpumalanga Kapa.3.2. NjengoMongameli Ramaphosa, iKhabhinethi lidlulisa futhi amazwi enduduzo ngokudlula emhlabeni kukaMhlonishwa u-Kofi Atta Annan, uNobhala-Jikelele weNhlangano Yezizwe (i-UNSG) waphambilini. UMnu Annan waba ngumuntu ompisholo wase-Afrika wokuqala ngqa owaba yi-UNSG futhi wasebenzisa isikhundla sakhe ukuqhubekisela phambili uhlelo lwezimfuno ze-Afrika. Ukudlula kwakhe emhlabeni kusho ukulahlekelwa okukhulukazi impela komhlaba wonkana.3.3. Futhi iKhabhinethi lidlulisa amazwi enduduzo ngokudlula emhlabeni kwesihlabani somculi obedume emhlabeni wonke jikelele, futhi owabe eyisishoshovu samalungelo abantu kwelase-United States, u-Aretha Franklin.3.4. Njengamazwe omhlaba, iKhabhinethi nalo lithumela amazwi enduduzo kuhulumeni nabantu base-Italy, kanye nasemindenini yezisulu, kulandela ukubhidlika kwebhuloho emgwaqeni onguthelawayeka eMorandi edolobheni lase-Genoa elisenyakatho-ntshonalanga nezwe lase-Italy. Futhi iKhabhinethi libafisela ukwelulama okusheshayo labo abalimale kule nhlekelele.3.5. IKhabhinethi lidlulisa amazwi enduduzo emndenini nabangani bakasomnotho wezepolitiki obedume emhlabeni wonke jikelele futhi obeyisifundiswa sase-Afrika u-Samir Amin, odlule emhlabeni mhla ziyi-12 kuNcwaba eseneminyaka yobudala engama-86. Empilweni yakhe yonke ubelokhu eyisishoshovu esingapheli amandla esasikhuthalele inkululeko yamazwe ayecindezelwe kwelase-Afrika, Asia nase-Latin America, abizwa nge-Third World, futhi imiqondo yakhe yaguqula indlela esiyiqonda ngayo inqubo yogombela kwesabo (inqubo yobukhaphithali) kanye neyokuqonelwa ngabezizwe.3.6. IKhabhinethi lidlulisa futhi amazwi enduduzo kuhulumeni nabantu base-India ngokulahleka kwezimpilo zabantu ezikhukhuleni zakamuva nokudilika kwenhlabathi okwenzeke esifundazweni sase-Kerala.3.7. Futhi iKhabhinethi lithumele amazwi enduduzo kuhulumeni nabantu base-Sudan kulandela ukuminza kwezingane zesikole ezingama-24 emfuleni omkhulu i-Nile River.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Nkz Deshni Subbiah, oqokwe njengoMqondisi weBhodi le-Export Credit Insurance Corporation of South Africa SOC Limited.2. Nkz Thezi Rosemary Mabuza, oqokwe kabusha njengePhini likaKhomishana weKhomishani Kazwelonke Yabathengi.3. Abaqondisi abangeyona ingxenye yesigungu esithatha izinqumo mayelana nokuphathwa kwenhlangano nsuku zonke beBhodi LabaQondisi beBhange Lentuthuko Yezomhlaba Nezolimo:Adv Sandra Coetzee (oqokwe kabusha); kanyenoNkz Mathane Eveline Makgatho (oqokwe kabusha).4. Abaqondisi abangeyona ingxenye yesigungu seziphathimandla beBhodi Lenkampani Yezikhumulo Zezindiza zaseNingizimu Afrika (i-ACSA):Dkt Nolulamo Nobambiswano Gwangwa (uSihlalo);Nkz Phydelis Ntombifuthi Mvelase;Mnu Yershen Pillay;Mnu Bonang Francis Mohale;Mnu Pascalis Mathealira Mokupo;Nkz Nosizwe Nokwe-Macamo; kanyenoMnu Nqobizitha Irvin Phenyane.5. Abaqondisi abangeyona ingxenye yesigungu seziphathimandlabeBhodi Yophiko Lukazwelonke Lwezemigwaqo LwaseNingizimu Afrika (i-Sanral):Mnu Themba Barrange Mhambi (uSihlalo);Mnu Alderman Robert Haswell;Nkz Nkareng Mpobane;Mnu Thamsanqa Piet Matosa; kanyenoNkz Dladla.6. UMkhandlu Kazwelonke Wezokweluleka mayelana Nokuqanjwa Nokusungulwa Kwezinhlelo Nemikhiqizo Emisha:Nkz Claire Busetti (oqokwe kabusha);Mnu Paul Steenkamp (oqokwe kabusha);Nkz Thulile Mthethwa;Mnu Isaiah Clive Engelbrecht;Rejoyce Gavhi-Molefe;Slz Derrick Ian Swartz (uSihlalo);Dkt Tiisetso Elizabeth Lephoto;Mnu Ilse Karg (oqokwe kabusha futhi ongummeleli woMnyango Wezohwebo Nezimboni (i-dti));Dkt Molapo Qhobela (oqokwe kabusha);Slz Crain Arthur Soudien (oqokwe kabusha);Dkt Thulani Humphrey Dlamini (oqokwe kabusha);Mnu Dhesigen Pydiah Naidoo (oqokwe kabusha);Dkt Shadrack Moephuli (oqokwe kabusha);Slz Roseanne Denise Diab (oqokwe kabusha);Dkt Boitumelo Phakathi; kanyenoNkz Mamello Matikinca.7. Uphiko Lukazwelonke Lwezomkhathi LwaseNingizimu Afrika:Nkz Xoliswa Kakana (uSihlalo);Slz Azwinndini Muronga;Mnu Johan Prinsloo (oqokwe kabusha);Mnu Willie van Biljon (oqokwe kabusha);Mnu Eugene Jansen (oqokwe kabusha);Mnu Ashley Naidoo (oqokwe kabusha futhi ongummeleli woMnyango Wezemvelo);Mnu Lindelwa Simphiwe Hamilton (oqokwe kabusha futhi ongummeleli woMnyango Wezokuvikela);Nkz Nomfuneko Majaja (ummeleli we-dti);Nkz Mariam Paul (ummeleli woMnyango Wezengqalasizinda Yezokuxhumana Nezinsizakalo Zeposi);Nkz Leago Stella Takalani;Nkz Lumka Msibi;Adv Icho Kealotswe Matlou;Nkz Matsie Matooane (oqokwe kabusha);Nkz Innocentia Mmule Pule (oqokwe kabusha); kanyenoNkz Mbaliyethu Mfeka (oqokwe kabusha).8. INhlangano Kazwelonke Yezocwaningo (i-NRF):Slz Tinyiko Maluleke (oqokwe kabusha);Slz Nadine Felicity Petersen;Dkt Sarah Mosoetsa (oqokwe kabusha);Dkt Nompumelelo Obokoh (uSihlalo);Slz Haroon Bhorat;Slz Zebion Vilakazi;Slz Sinah Saurabh;Slz Nomalanga Mkhize;Slz Glenda Elisabeth Gray;Dkt Bongani Ngqulunga;Nkz Mpho Letlape (oqokwe kabusha);Mnu Mashangu Ronny Lubisi (oqokwe kabusha); kanyenoNkz Claire Busetti (oqokwe kabusha).Imibuzo:Nkz Phumla Williams – Ibamba Lomkhulumeli WeKhabhinethiUmakhalekhukhwini: 083 501 0139"
Isitatimende Somhlangano WeKhabhinethi wangomhla ziyisi-5 kuMandulo 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyisi-5-kumandulo-2018-6-sep-2018-0000,"IKhabhinethi labamba umhlangano walo ngoLwesithathu, mhla ziyisi-5 kuMandulo 2018 e-Tuynhuys, eKapa. A. Izindaba Ezisematheni1. Ezomnotho1.1. IKhabhinethi linxusa yonke imikhakha yaseNingizimu Afrika ukuba isekele imizamo eholwa nguhulumeni yokukhuthaza ukukhula komnotho kulandela ukukhishwa kwezibalomanani zokukhula komnotho ezibonisa ukuthi umnotho wezwe unciphe ngama-0.7% ngekota lokuqala lonyaka.1.2. Nakuba imikhakha yomnotho ethile, njengomkhakha wezimayini, owezokwakha kanye nowezimali, ibonise ukukhula okungconywana, lokho kuhlulekile ukunqanda ngokuphelele ukuncipha komnotho wezwe okubangelwe wukufadalala kweminye imikhakha yezomnotho, ikakhulukazi umkhakha wezolimo.  1.3. Ngasohlangothini lokusetshenziswa kwezimali, ibonakalise ukusimama okukhulu ngenisomali lezimpahla ezithunyelwa emazweni angaphandle, kepha-ke le mpumelelo icekelwe phansi wukuncipha kwemali esetshenziswa yikhaya ngalinye kanye nokuncipha kakhulu kwesitokwe sempahla. Lukhulile utshalomali oluvela ezinkampanini ezizimele, kusenjalo lwehlile utshalomali oluvela emkhakheni kahulumeni.1.4. Ukukhula kwesimo sokungabikhona kozinzo ezimakethe zomhlaba kanye nomphumela wokuncipha kwesamba somkhiqizo wezwe (i-GDP) kudinga ukuthi uhulumeni asheshise imizamo yokususa izithiyo ezivimbela ukukhula komnotho futhi kusenjalo asekele nabantu bakuleli abantulayo abadinga ukubhekelelwa kakhudlwana.  1.5. Kule minyaka emine edlule, lehle kakhulu impela izinga lokukhula komnotho. Imbangela yalokhu yizinto ezinjengesomiso emkhakheni wezolimo kanye nokwehla kwentengo yezimbiwa, kodwa-ke zikhona nezinkinga zangaphakathi ezweni, ezithuntubeze ukutshalwa kwezimali kanye nokuvulwa kwamathuba omsebenzi.1.6. Uhulumeni uzibophezele ekutheni, phakathi kokunye, akhe kabusha uhlelo lwezimvume zokuvakashela kuleli ngenhloso yokweseka umkhakha wezokuvakasha, nokuphothula imithetho yezezimayini esemqoka ngenhloso yokweseka umkhakha wezimayini kanye nokuqhubeka nokuletha uzinzo esimweni sezimali samabhizinisi kahulumeni.1.7. Izingqugquthela zamathuba omsebenzi kanye notshalomali ezizobanjwa khona maduze nje, kanye nohlelo oludidiyele oluhlongozwayo lwezinyathelo zokukhuthaza nokusimamisa umnotho, kuzohlinzeka ngomkhombandlela wezinguquko ezidingekayo ukuze kukhuliswe umnotho wezwe.1.8. IKhabhinethi liyakugcizelela ukuzibophezela kukahulumeni ekuletheni ukusimama kwezezimali futhi kuzokwethulwa uhlaka lwezimali olubuyekeziwe eSitatimendeni Senqubomgomo Yesabelomali Sesikhathi Esimaphakathi.2. Uhambo lukaNdunankulu we-United Kingdom (i-UK) ne-Northern Ireland2.1. NjengoMongameli Cyril Ramaphosa, iKhabhinethi lilwamukele ngentokozo uhambo olube yimpumelelo enkulu lokuvakashela kuleli kukaNdunankulu wase-UK nase-Northern Ireland u-Theresa May. Lolu hambo luzoletha imihlomulo emihle futhi engcono kakhulu eNingizimu Afrika, ngenxa yokuqiniswa kohwebo notshalomali phakathi kwalawa mazwe. I-UK ingelinye lamazwe angaphandle atshale imali eningi impela eNingizimu Afrika, njengoba kunezinkampani zase-Brithane ezingaphezu kwama-650 ezihweba kuleli. Ngenkathi kubanjwe izingxoxo phakathi kwalawa mazwe, kwaxoxiswana ngamathuba okusungula ubambiswano phakathi kwawo, kanye nemizamo yokusebenzisana.2.2. UNdunankulu u-May uphinde wasebenzisa lolu hambo lwakhe ukudlulisela ngokusemthethweni iNsimbi Yomkhumbi i-SS Mendi (i-SS Mendi Bell) ezandleni zoMkhuzi Omkhulu Wamasosha aseNingizimu Afrika, uMongameli Ramaphosa, nakubantu baseNingizimu Afrika, ngenhloso yokubungaza nokukhumbula ukuzidela kwamasosha aseNingizimu angaphezu kwama-600 abhubha ngenkathi kucwila i-SS Mendi olwandle lwaseNgilandi eminyakeni engaphezu kwe-100 eyadlula.3. INgqungquthela Yesithangami Sobambiswano Lwamazwe ase-Afrika ne-China (i-FOCAC)3.1. IKhabhinethi lacubungula uHlelo Lokusebenza Lwase-Beijing (lowezi 2019-2021), oluhlinzeka ngemininingwane yemiphumela yeNgqungquthela ye-FOCAC eyabe iholwa ngosihlalo ababili ababambisene, okunguMongameli Ramaphosa kanye noMongameli wase-China u-Xi Jinping.3.2. Ngenhloso yokwakha ubambiswano oluhlelekile futhi olubanzi phakathi kwe-China namazwe ase-Afrika, i-China izibophezele ekusunguleni izinhlelo eziyi-10 zokubambisana ne-Afrika. Lezi zinhlelo zisemkhakheni wokusungulwa kwezimboni; ukusetshenziswa kwezindlela zesimanje-manje kwezolimo; ingqalasizinda; izinsizakalo zezimali; intuthuko ebhekelela imvelo; usizo lwezohwebo nokutshalwa kwezimali; ukuncishiswa kobubha nokuqikelela inhlalakahle yomphakathi; impilo yomphakathi; ukushintshisana ngabantu ngenhloso yokwabelana nokucobelelana ngamakhono, kanye nokuthula nokuvikeleka. Esikhathini sokusebenza kwalolu bambiswano, ukusebenzisana phakathi kwalezi zinhlangothi ezimbili kuzosekelwa isiqubulo esithi: “I-China ne-Afrika: Sisebenzela ukuletha umphakathi onohlonze kakhulu kunakuqala, onengomuso elifanayo, ngaphansi kobambiswano oluhlomulisa izinhlangothi zonke.”4. Intengo kaphethilomu4.1. IKhabhinethi lamukela ukungashintshi kwentengo kaphethilomu kule nyanga, okuyisenzo sobubele sesikhashana esizokwenzeka kanye kuphela, sokunciphisa umthwalo osemahlombe abasebenzisi bezithuthi zomphakathi, abashayeli kanye nabathengi, ngenkathi uMnyango Wezamandla, (i-DoE)  usathungatha ezinye izinyathelo ezingasetshenziswa.   4.2. Izimo zomhlaba, kubandakanya nokukhuphuka kwentengo kawoyela ongahluziwe kanye nemibono eqeda ithemba ngesimo samazwe asafufusa, ziholele ekutheni ikhuphuke ngokushesha intengo kaphethiloli eNingizimu Afrika kusukela ngoMbasa kulo nyaka.   4.3. IKhabhinethi selizwakalise ukukhathazeka ngalokhu kukhuphuka kwentengo kaphethiloli kanye nomthelela walokhu ongemuhle neze kumthengi, kubandakanya phakathi kokunye, nemithelela ephathelene nokwehla kwamandla emali njengoba abakhiqizi bedlulisela umthwalo walokhu kukhuphuka kwentengo emkhakheni wezokuthengisa.4.4. Emuva kokubhekisisa lesi simo, uNgqongqoshe Wezamandla, uMnu Jeff Radebe, wenze lo mzamo wokungenelela okhethekile egameni likahulumeni ngenhloso yokwehlisa isisindo sejoka eliphezu komphakathi ebesizokhuphuka ngenxa yokunye futhi ukukhuphuka okukhulu kwentengo kaphethiloli, futhi ngenxa yale mizamo kahulumeni intengo kaphethilomu izokhuphuka kuphela ngamasenti angu-4.9 ngelitha ngalinye ukuze kubhekelelwe ukukhushulwa kwamaholo abasebenzi bemboni kaphethiloli okwenziwa minyaka yonke, njengabasebenzi abethela uphethilomu emagalaji kaphethilomu.4.5. Esikhathini lapho umnotho wezwe ukhahlanyezwa yizivunguvungu zezinkinga zomhlaba, iKhabhinethi liyakuthokozela ukuthi lo mzamo wokulekelela ngeke neze ube nomthelela emgodlagodleni wezimali zikahulumeni njengoba kuzosetshenziswa izimali esezivele zikhona ohlakeni lokubekwa kwentengo kaphethilomu.5. Izinguquko kwezomhlaba5.1. IKhabhinethi linxusa bonke abantu baseNingizimu Afrika ukuthi basebenzise izinkulumompikiswano eziphathelene nezinguquko kwezomhlaba ukuqinisa ukwakhiwa kwesizwe nobumbano lomphakathi. Inqubo yasephalamende eqhubekayo njengamanje izosicacisela kahle ngalokhu futhi isinikeze ithuba lokuqhubekela phambili njengesizwe. Le nqubo esobala, eqhutshwa ngokwemithetho ebekiwe kanye nomthethosisekelo iwuphawu lokuzibophezela kwethu ekutheni sithole izixazululo ndawonye ezizohlomulisa izwe lethu futhi zilenze libe ngcono kakhulu kunakuqala.5.2. IKhabhinethi liqinisekile ngokuthi le nqubo izosivumela ukuthi sifinyelele kuhlelonqubo lwezinguquko kwezomhlaba oluzokwamukelwa yibo bonke abantu.5.3. Ngokusebenzisana, singakha isizwe esingcono lapho kufezekiswa khona amaphupho nezifiso zabo bonke abantu bakuleli.   6. Ezamanzi6.1.  IKhabhinethi liyakuthokozela ukuthi uMnyango Wezamanzi Nokuthuthwa Kwendle usuwuphothulile umsebenzi wokwakha i-Cornelis River Dam eFreyistata. Leli damu, okulindeleke ukuthi lihlomulise amakhaya ayizi-2 690 kanye nabantu abalinganiselwa kwizi-10 674, lizodambisa izinselele zamanzi ezibhekene nomphakathi wase-Warden nowaseZenzeleni ngaphansi kukamasipala wendawo i-Phumelela Local Municipality.6.2.  INingizimu Afrika isalokhu ibhekene nezinselele zokushoda kwamanzi ngenxa yesomiso futhi iKhabhinethi linxusa bonke abantu ukuthi basebenzise amanzi ngokuwonga, nangobuhlakani.7. Ezemfundo7.1. IKhabhinethi lihalalisele uMnyango Wezemfundo Eyisisekelo (i-DBE) ngokudlulisela ezandleni zesifundazwe ngempumelelo isikole i-Delft South Primary School, esingaphandle kwedolobha laseKapa eNtshonalanga Kapa.7.2. Lesi sikole sakhiwa ngaphansi koHlelo Lokwakhiwa Kwengqalasizinda Yezikole Ngokushesha (i-ASIDI) ngemali eyizigidi ezingama-75 zamarandi. Sinamakilasi angama-45, ilabholethri yamakhompyutha neyesayensi, umtapowolwazi kanye nesizinda sokupheka nokulungisa okuya ngasethunjini. Lesi sikhungo sikanokusho sizohlinzeka ngesimo esisezingeni elifanele lokufunda nokufundisa kubafundi ababalelwa kwi-1 578 abavela emphakathini wase-Delft.7.3. Lesi yisikole sokugcina ezikoleni ezingama-25 esezidluliselwe ezandleni zesifundazwe saseNtshonalanga Kapa ngaphansi kohlelo lwe-DBE. Kuze kube manje, uhlelo lwe-ASIDI selwakhe izikole zikanokusho ezingama-205 ezweni lonkana. Zingama-685, uma sezizonke, izikole ezihlinzekwe ngamanzi atholakala ngaso sonke isikhathi, futhi zingama-486 ezihlinzekwe ngezinsizakalo zokuthuthwa kwendle ezisezingeni elifanele kanti futhi zingama-372 ezixhunyelwe ugesi okokuqala ngqa.8. Izicelo zowezi-2019 Zohlelo Lukazwelonke Lokuxhaswa Kwabafundi Ngezimali Zokufunda (i-NSFAS)8.1. IKhabhinethi liyayithokozela intshisekelo enkulu eboniswe ngabafundi abanesifiso sokuyofunda ezikhungweni zemfundo ephakeme kulandela ukuvulwa kwenqubo yokufakwa kwezicelo zoxhasomali lwe-NSFAS zowe-2019 mhla zi-03 kuMandulo. Bangaphezu kwezi-45 000 abafundi abanesifiso sokuyofunda ezikhungweni zemfundo ephakeme kanye nalabo ababhaliswe ezikhungweni zemfundo ephakeme njengamanje abavakashela iwebhusayithi ye-NSFAS ngosuku lokuqala. Futhi sekwenziwe inqubekelaphambili ebonakalayo impela emzamweni wokukhokhela labo bafundi abebengakakhokhelwa kuze kube manje izimali zabo zokufunda.8.2. Inqubo yokufakwa kwezicelo iqhutshwa ngohlelo olusha olwenza kusheshe ukuthathwa kwezinqumo kanti futhi njengamanje izicelo sezigcwaliseka kalula kubafundi, noma ngabe bakuphi kuleli.9. Isifo se-Listeriosis9.1.  IKhabhinethi liyasithakasela impela isimemezelo sokuthi seluphelile ubhubhane lwesifo se-Listeriosis, futhi lokhu kuwubonakalisa ngokusobala umphumela wohlelo lwesimo esiphuthumayo lokubambisana phakathi koMnyango Wezempilo (i-DoH) kanye neSikhungo Sikazwelonke Sezifo Ezithathelanayo, ngokwesekwa yiNhlangano Yezempilo Emhlabeni, obelusungulelwe ukulawula nokuqeda lolu bhubhane obelubhedukile.I-DoH seyiqhamuke nohlelo lokuqapha ukuze kugwenywe ukuqubuka kwalesi sifo kabusha. Wonke amafemu enyama esilungisiwe futhi esilungele ukudliwa yenkomo neyengulube kanye neyenkukhu kumele abe nezinhlelo zokuphatha ukudla ngokuphepha, ngokoMthethonqubo R607 oshicilelwe mhla ziyi-14 kuNhlangulana 2018. Iyaqhubeka imikhankaso yokuhlola amafemu, ngokwemithethonqubo equkethe imininingwane yakamuva ephathelene nenhlanzeko.10. Izinsolo zokudla-mbumbulu kanye nokudla osekuphelelwe yisikhathi10.1. IKhabhinethi liyasincoma impela isinyathelo esiphuthumayo esithathwe nguNgqongqoshe Wezempilo, uDkt Aaron Motsoaledi, sokufakela izibuko izinsolo zokudla-mbumbulu kanye nokudla osekuphelelwe yisikhathi okuthiwa kuthengiswa eNingizimu Afrika. I-DoH seyithole izikhalazo eziningi kakhulu futhi ikuphawulile ukukhathazeka okuzwakaliswe ngabantu mayelana namavidiyo okudla angaqinisekiswanga ajikeleza ezinkundleni zokuxhumana.10.2. Kusukela kuNcwaba, sekwenziwe imikhankaso yokuhlola izitolo zokudla ezihlukahlukene futhi lokhu kuyaqhubeka nasezingxenyeni zezwe ezihlukahlukene.10.3. Ngaphezu kwalokhu, imboni yokudla inxusiwe ukuthi ibheke futhi ithole ukuthi ziyiqiniso yini izinsolo zokuthengiswa kokudla-mbumbulu, ngenkathi ezinye iziphathimandla zikahulumeni ezilawulayo eziphuma eMnyangweni Wezolimo, Amahlathi kanye Nezokudoba, noMnyango Wezohwebo Nezimboni, kubandakanya neKhomishana Kazwelonke Yabathengi (i-NCC), zimatasa ziqinisekisa izinsolo zomphakathi zokudla okungekho ezingeni elifanele.  10.4. IKhabhinethi liyawunxusa umphakathi ukuthi uqaphele futhi uqikelele ekuhlukaniseni phakathi kwamatemu asetshenziswayo aphathelene nokudla:I-best-before date wusuku oluphathelene nobude besikhathi sokuhlala emashalofini kwemikhiqizo yokudla okomile kanye nokudla okusemathinini ezitolo, futhi lokhu akuyona neze inkomba yokuphepha kokudla.I-sell-by date wusuku olusetshenziselwa ukudla okubolayo okuvamise ukugcinwa efrijini futhi kusukela kuNtulikazi kulo nyaka, lolu suku alusathathwa njengento esemqoka futhi edingekayo, ngokuyalela kweziphathimandla zomhlaba.I-use-by noma i-expiry date wusuku oluyinkomba yokuphelelwa yisikhathi futhi lokho kusho ukuthi ukudla okunalolu phawu akusanambitheki kahle emva kwalolu suku. Mayelana nokudla okubolayo, lokhu kusho ukuthi lokho kudla akusakulungele neze ukudliwa.“Izimpahla-mbumbulu” (“Counterfeit goods”) kuvamise ukuthi kube yizimpahla zomgunyathi ezithengiswa ngaphansi kwegama lenye inkampani kanti igama elithi “ukudla-mbumbulu” (“fake food”) lisetshenziswe ezinkundleni zokuxhumana liqondiswe kwizinhlobo zokudla-mbumbulu okungenazo izakhi zokudla ngaphakathi kukona. 10.5.  IKhabhinethi liyagcizelela ezicelweni ezikhishiwe zaqondiswa kubantu bakuleli mayelana nokuthi beze nobufakazi obuphathekayo bokudla okwakhiwe ngezinto ezinobungozi kanye namakhemikhali.10.6. Ngaphezu kwalokho, iKhabhinethi liyakugxeka ukuhlaselwa nokuphangwa kwezitolo ngenxa yezinsolo zokuthi zithengisa ukudla okusolisayo. Ngeke zibekezelelwe neze izenzo zobugebengu ezinjalo futhi izikhungo zokuqinisekisa ukuthotshelwa komthetho ngeke zingabaze nakancane ukubopha nokushushisa abantu abatholakale bekhuthaza noma benza lezi zenzo zobugebengu. IKhabhinethi liyawanxusa amalungu omphakathi anolwazi mayelana nokudla okusolisayo ukuthi afonele i-DoH ku-011 386 2003/6 noma i-NCC ku-012 428 7000.11. Ukukhokhwa kwezibonelelomali zikahulumeni11.1. IKhabhinethi liyawamukela umbiko wenqubekelaphambili owethulwe nguNgqongqoshe Wezokuthuthukiswa Komphakathi u-Susan Shabangu, mayelana nobambiswano phakathi koPhiko Lwezibonelelo Zomphakathi LwaseNingizimu Afrika (i-SASSA) kanye nePosi LaseNingizimu Afrika (i-SAPO) lokuthatha umsebenzi wokukhokhwa kwezibonelelomali zomphakathi obuqhutshwa yi-Cash Paymaster Services kusukela mhla lu-1 kuMfumfu 2018.  11.2. Kuze kube manje, i-SASSA seyikhiphe amakhadi amasha egolide e-SASSA alinganiselwa ezigidini ezinhlanu nesigamu, athatha indawo yamakhadi amadala, kodwa-ke kusenezinkulungwane ngezinkulungwane zamakhadi asalinde ukushintshiswa. IKhabhinethi liyabanxusa kakhulu abanikazi bamakhadi amadala ukuthi bahambe bayoshintshisa amakhadi abo ukuze bathole amasha.11.3.  I-SAPO izowuthatha iwubeke ezandleni zayo futhi nomsebenzi wokubakhokhela imali engukheshi labo bahlomuli bezibonelelomali abangakwazanga ukukhipha izibonelelo zabo emishinini yokukhipha imali (ama-ATM) noma ezitolo lapho bevamise ukukhipha khona imali yabo. Ukuze bathole ulwazi oluthe xaxa, abahlomuli bezibonelelomali zomphakathi kumele bafonele i-SASSA ngezikhathi zomsebenzi kule nombolo yamahhala ethi 0800 60 10 11.12. Ingozi yesitimela12.1. IKhabhinethi libafisela ukwelulama okusheshayo abagibeli abalimala ngenkathi kungqubuzana izitimela zakwa-Metrorail ezimbili ku-Eloff Extension e-Selby, eningizimu yeGoli, futhi linxusa ukuthi lusheshiswe uphenyo lokuthola imbangela yale ngozi ukuze isigameko esinjengalesi singaphinde zenzeke esikhathini esizayo.B. IziNqumo ZeKhabhinethi1.  IKhabhinethi likugunyazile ukukhishwa kweziBalomanani Zobugebengu Zikazwelonke zowe-2017/18 nguMbutho Wamaphoyisa aseNingizimu Afrika.1.1.  Izibalomanani zobugebengu ezikhishwa njalo ngonyaka ziyalekelela ekuqapheni imigomo esemqoka afuna ukufinyelela kuyona uhulumeni, ikakhulukazi ukuncishiswa kwezigameko ezibikiwe zobugebengu obubucayi, njengoba lokhu kubekwe ngokucacile oHlakeni Oluhlelekile Lwesikhathi Esimaphakathi lowezi-2014-2019. Izibalomanani zobugebengu zingasetshenziswa futhi njengezinkomba ezixwayisayo ngaphambi kokwenzeka kobugebengu obuthile ukuze kuqiniswe imikhankaso yokuvimbela ubugebengu kanye namaqhingasu eminyango kahulumeni ahlukahlukene.    2. IKhabhinethi lethulelwa umbiko mayelana nenqubekelaphambili esiyenziwe ekuphathweni kwenqubo yokuqondiswa kwezigwegwe kwezisebenzi zikahulumeni ezenza ibhizinisi nohlaka lukahulumeni. Ukugqugquzela izinyathelo zokuphatha ezinobulungiswa futhi ezingachemile ezithathwa yizikhulu eziphezulu zikahulumeni kuyinto esemqoka kakhulu ekwakheni uhulumeni osebenza ngendlela evulelekile futhi ophendulayo ngezenzo zakhe,  okuyinjongo yoMthethosisekelo weRiphabhulikhi yaseNingizimu Afrika yowe-1996 kanye nokwakha umbuso onamandla okusebenza ngendlela efanele, okuyinto eshiwo kwiNhlosombono yowezi-2030 yoHlelo Lokuthuthukiswa Kwezwe (i-NDP).2.1. Sekwenziwe inqubekelaphambili ebonakalayo impela ekuqalisweni koMthethonqubo 13(c) weMithethonqubo Yomkhakha Wezemisebenzi Kahulumeni (ama-PSR) yowezi-2016, owenqabela izisebenzi zikahulumeni ukwenza ibhizinisi nohlaka lukahulumeni, kanye noMthethonqubo 18 wama-PSR wezi-2016, olayela ukuthi amalungu Abaphathi Abaphezulu (i-SMS) adalule ingcebo namafa abo ezimali kanye neminye imisebenzi eseceleni abayenzayo.2.2.  IKhabhinethi liphinde lagunyaza ukuthi Iziphathimandla Eziphezulu zeminyango kahulumeni ezifanelekile ziqaphe ukuqaliswa nokusetshenziswa koMthethonqubo 13(c) we-PSR wezi-2016, futhi zithathe izinyathelo ezifanele zokuqondiswa kwezigwegwe bese zibikela uNgqongqoshe Wezemisebenzi Kahulumeni Nokuphathwa Kwayo (i-MPSA) njalo ekupheleni konyaka ngamunye mayelana nalokho. Umbiko wokuqala kulindeleke ukuthi wethulwe kuNgqongqoshe ngaphambi komhla zingama-31 kuNdasa 2019.2.3. Ngowezi-2016 nowezi-2017, uMnyango Wezemisebenzi Kahulumeni Nokuphathwa Kwayo wahlonza izisebenzi zikahulumeni ezibhaliswe kwiSizindalwazi Esikhulu Sabahlinzeki Bezinsizakalo Zikahulumeni, esihlinzekwa nguMnyango KaMgcinimafa Kazwelonke. Iminyango kahulumeni yanxuswa ukuthi iqwashise abasebenzi, iqinisekise ulwazi olugciniwe futhi ihlinzeke ngombiko mayelana nokuqaliswa nokusetshenziswa kwemithethonqubo ngokuthi kuthathelwe izaphulamthetho izinyathelo ezifanelekile zokuqondiswa kwezigwegwe.2.4. Ekupheleni kukaMbasa 2018, angama-96% amalungu ama-SMS ayesethumele imininingwane yokudalula ingcebo namafa awo kanye neminye imisebenzi eseceleni ayenzayo, ngokusebenzisa uhlelo lokudalula imininingwane nge-inthanethi olubizwa nge-eDisclosure System.3. IKhabhinethi lethulelwe umbiko ngenqubekelaphambili eseyenziwe mayelana noHlelonqubo Lokuxhasa Ngezimali Isikole Sikazwelonke Sokuqeqesha Abasebenzi Bakahulumeni (i-NSG).3.1. IKhabhinethi ligunyaze iqoqo lezinhlelo zokuqeqeshwa eziphoqelekile ezizolingwa yi-NSG zokuhlinzeka ngezinyathelo zokungenelela ezisheshayo ezizocija futhi zihlinzeke abasebenzi bakahulumeni ngamakhono okwenza umsebenzi wabo ngobungoti. Kwagunyazwa futhi nokuthi iminyango efanelekile, eqashe labo basebenzi abaqeqeshwa ngaphansi kwezinhlelo eziphoqelekile, kube iyona ekhokhela i-NSG ngqo.3.2. Lokhu kuzoholela emkhakheni wokuphathwa kwemisebenzi kahulumeni othuthukisayo futhi othatha izinyathelo ezithe xaxa, njengomzamo wokufezekisa iNhlosombono yowezi-2030 ye-NDP ngokwakha “umbuso okwaziyo ukwenza umsebenzi wawo ngendlela efanele futhi othuthukisayo, futhi ohola umkhankaso onohlonze, olokhu uqhubeke njalo wokulwisana nobubha, ukuntuleka kwamathuba omsebenzi kanye nokungalingani emphakathini, ngokusebenzisana nezakhamuzi zawo ezinomdlandla futhi ezikhuthele.”4.   IKhabhinethi likugunyazile ukushicilelwa koHlaka Lomthetho Odingidwayo Ophathelene Nesayensi, Ubuchwepheshe Nokuqanjwa Nokusungulwa Kwezinhlelo Nezimpahla Ezintsha wezi-2018, ukuze umphakathi uphawule ngawo. UNgqongqoshe Wezesayensi Nobuchwepheshe, uNkz Mmamoloko Kubayi-Ngubane, uzohlinzeka ngombiko ophelele mayelana nalokhu ngokuhamba kwesikhathi.5. IKhabhinethi liphinde lagunyaza ukuthi kushicilelwe iQhingasu Lokwelulwa Kwezindawo Zikazwelonke Ezivikelwe (i-NPAES) ukuze umphakathi uphawule ngalo.5.1.  I-NPAES wuhlelo oluhlelekile lweminyaka engama-20 oluhambelana ne-NDP, olugxile ekweluleni umhlaba wezindawo ezivikelwe, ikakhulukazi ekukhuliseni umnotho, nokuletha uguquko kanye nokusimama.5.2. I-NPAES igcizelela ukusetshenziswa kahle, nangendlela efanele kwezimali ezikhona eziyingcosana kanye nabasebenzi ukuze kwandiswe ngempumelelo izindawo ezivikelwe futhi ngaphandle kokusebenzisa imali eningi ngokweqile, kuqinisekiswe ukusimama kwemvelo futhi kuqiniswe imizamo yokubhekana nokuguquguquka kwesimo sezulu.5.3.  Izindawo zaseNingizimu Afrika ezivikelwe zibandakanya izizinda zamagugu omhlaba, iziqiwu, izizinda zemvelo, izizinda zemvelo ezikhethekile, imvelo evikelekile, izindawo zasolwandle ezivikelwe, izindawo ezisezintabeni ezineziziba zamanzi, futhi ikakhulukazi izindawo ezingamahlathi avikelwe, kanye nezizinda zemvelo ezingamahlathi.6.  IKhabhinethi liyigunyazile iMibono YeNingizimu Afrika Ezosetshenziswa Ezingxoxweni zoMhlangano we-13 Wengqungquthela Yamazwe Asayine Isivumelwano Samaxhaphozi Sase-Ramsar (i-Ramsar COP 13) ezobanjelwa e-Dubai, kwelase-United Arab Emirates, kusukela mhla zingama-21 kuze kube ngumhla zingama-29 kuMfumfu 2018.6.1. Izinjongo ezibanzi zeSivumelwano sase-Ramsar wukuqinisekisa ukulondolozwa nokusetshenziswa ngobuhlakani kwawo wonke amaxhaphozi. ENingizimu Afrika, amaxhaphozi asengcupheni kakhulu kuyo yonke imiphilandawonye yemvelo (ama-ekhosisitimu), njengoba angama-48% kuwona esengozini enkulu yokushabalala.6.2. Lokhu kufaka isandla ekuphathweni kwemithombo yamanzi njengengxenye yendlela yokulawulwa kwesomiso ebonisa inkuthalo nokuthatha izinyathelo eziphathekayo.C.  IMithethosivivinywa1.  IKhabhinethi likugunyazile ukushicilelwa kweSichibiyelo Somthethosivivinywa Wezinxephezelo Zokulimala kanye Nokungenwa Yizifo Emsebenzini wezi-2018 ukuze umphakathi uphawule ngawo.1.1. Lo Mthethosivivinywa, ochibiyela uMthetho Wezinxephezelo Zokulimala kanye Nokungenwa Yizifo Emsebenzini, we-1993 (uMthetho ongunombolo 130 we-1993) uvikela amalungelo abasebenzi basemakhaya, abebeshiywe ngaphandle kulo Mthetho, futhi ubamukele njengabasebenzi abasemthethweni ukuze bathole imihlomulo efanele, futhi kwenziwe ngcono naleyo mihlomulo abayitholayo njengamanje.1.2 . Lezi zichibiyelo zizokwenza ngcono imihlomulo ekhokhelwa abasebenzi nabantu ababondlayo, futhi zihlose ukulekelela abasebenzi abalimele kanye nalabo abangenwe yizifo ukuze bathole usizo lokwelashwa okufanelekile futhi badidiyelwe kabusha endaweni abasebenzela kuyona kanye nasemphakathini.2.  IKhabhinethi likugunyazile ukuthi iSichibiyelo Somthethosivivinywa Wobulungiswa Bezingane wezi-2018 sethulwe ePhalamende.2.1.  Lo Mthethosivivinywa uchibiyela uMthetho Wobulungiswa Bezingane, wezi-2008 (uMthetho ongunombolo 75 wezi-2008) ukuze kubuyekezwe iminyaka yobudala ephansi yokubekwa icala lobugebengu ngokuthi ikhushulwe isuswa eminyakeni eyi-10 iye eminyakeni eyi-12. Lo Mthethosivivinywa uthatha izinyathelo ezithe xaxa ekuvikeleni amalungelo ezingane eziphule umthetho.2.2. Futhi lo Mthethosivivinywa uqeda ukuxhunyaniswa kodaba lwamandla okwenza isenzo sobugebengu nokunikezwa isigwebo sokufakwa kwesaphulamthetho ngaphansi kohlelo lwesijeziso esihlukile esikhundleni sokugqunywa ejele, ngokuthi kususwe umbandela wokuthi kuboniswe ubufakazi obuqanda ikhanda ngaphambi kokuthi kuthathwe isinqumo sokufakwa kwesaphulamthetho ngaphansi kohlelo lwesijeziso esihlukile kanye nokwenziwa kophenyo olwandulela ukuqulwa kwecala.3. IKhabhinethi likugunyazile ukuthi iSichibiyelo Somthethosivivinywa Wezokuhamba Ngezindiza wezi-2018 sethulwe ePhalamende.3.1. Lo Mthethosivivinywa, ochibiyela uMthetho Wezokuhamba Ngezindiza, wezi-2009 (uMthetho ongunombolo 13 wezi-2009), uzoqinisa izinhlaka zemithetho elawula ezokuphepha emkhakheni wezokuhamba ngezindiza, nokuvikeleka kanye nokuvikelwa kwemvelo ngenhloso yokuqinisekisa ukusimama nozinzo embonini yezokuhamba ngezindiza.3.2. Lokhu kuzoqinisekisa ukuthi iNingizimu Afrika iyaqhubeka nokuthobela izibopho zamazwe ngamazwe emkhakheni wezokuhamba ngezindiza, okuyinto ezoqinisa ukwesekwa kwentuthuko yezomnotho yaleli lizwe futhi kuholele ekukhuphukeni kwezinga nomthamo wezohwebo, ezokuvakasha kanye nokuvulwa kwamathuba omsebenzi.3.3. Lo Mthethosivivinywa uhlinzekela futhi, phakathi kokunye, ukuqhutshwa ngokuzimela kophenyo lwezingozi nezigameko eziphathelene nezindiza, kanye nokulungiswa kwezingxenye zomthetho ezinokuphikisana nokungahambelani okuthile kanye nobuthakathaka.D. Imicimbi Ezayo1. Iviki lama-Thusong Service Centre1.1. Njengoba lenzeka ngaphansi kweNyanga Yezemisebenzi Kahulumeni, iViki lama-Thusong Service Centre elibanjwa minyaka yonke kusukela mhla ziyi-17 kuya kumhla zingama-21 kuMandulo 2018 ngaphansi kwesiqubulo esithi: “Thuma Mina: Sihambisa Izinsizakalo Zikahulumeni Kubantu”, lihlinzeka ngethuba lokuthi uhulumeni ahambise izinsizakalo zikahulumeni kubantu.1.2. Ama-Thusong Service Centre yizikhungo ezingontozonke lapho kutholakala khona izinsizakalo zikahulumeni kanye nolwazi, futhi lama-Thusong Service Centre ayi-133 atholakala ezweni lonkana ayizizinda zethemba, ukufinyelela, ukulungisa izinto ezingahanjiswanga ngendlela efanele esikhathini esedlule, ikhwalithi kanye nokuhlonyiswa kwalabo bantu ababencishwe amathuba esikhathini esedlule ekuthuthukisweni kwenhlalo-mnotho yabantu kuleli.1.3. Uhulumeni wenza imizamo yokufaka uHlelo Lokulawula Imigqa Yokulinda Izinsizakalo oluzonciphisa izinqubo nemidanti eminingi okumele ilandelwe, ukuze kuncishiswe nesikhathi sokulinda. Lolu hlelo luzofakwa kuzo zonke izizinda zikahulumeni ezweni lonkana futhi kuzogxilwa nasekuxhumaneni ngobuchwepheshe bolwazi nokuxhumana (i-ICT), okuyinto eyenza kube lula ukuhlinzekwa kwezinsizakalo zikahulumeni.2. INgqungquthela ye-ITU Yezokuxhumana Ngezingcingo Yamazwe Ngamazwe yowezi-20182.1. IKhabhinethi liyayamukela iNgqungquthela Yamazwe Ngamazwe Yezokuxhumana Ngezingcingo   Yenhlangano Yezokuxhumana Ngezingcingo Emhlabeni (i-ITU) yowezi-2018 ezobanjelwa eThekwini kusukela mhla ziyisi-9 kuya kumhla ziyi-13 kuMandulo 2018, ngaphansi kwesiqubulo esithi “Ukuqhamuka Nemiqondo Emisha Ukuthuthukisa Nokusebenzisa Ubuxhakaxhaka Besimanjemanje”. Lo mcimbi, oza eNingizimu Afrika okokuqala ngqa, uhlinzeka ngethuba lokuthi amazwe akhuphule izinga lokubamba kwawo iqhaza ukuze kuqiniswe futhi kuthuthukiswe ukusetshenziswa kwe-ICT e-Afrika njengensiza ezoletha intuthuko nokuqanjwa kwezinhlelo nezinsizakusebenza ezintsha.2.2. Le ngqungquthela ebanjwa minyaka yonke iheha izithunywa ezingaphezu kwezi-9 000 ezivela emhlabeni wonke jikelele, lapho ohulumeni kanye nabaholi bemboni becubungula futhi bahlonze amathuba nezinkambiso ezingungqaphambili zokuthuthukisa inhlalomnotho ngokusebenzisa i-ICT. Izihloko ezisemqoka okuzobhungwa ngazo zibandakanya: ukusetshenziswa kwe-5G ukuthuthukisa nokusebenzisa ubuxhakaxhaka besimanjemanje, ukubambisana ekuqinisekiseni ukuvikeleka kwe-inthanethi, izinsizakalo zezimali ezihlinzekwa ngobuxhakaxhaka besimanjemanje kanye namasathelayithi okuthuthukisa nokusebenzisa ubuxhakaxhaka besimanjemanje.2.3. INgqungquthela ye-ITU Yezokuxhumana Ngezingcingo Yamazwe Ngamazwe yowezi-2018 isingathwa ngesikhathi lapho iNingizimu Afrika iqalisa imiklamo kazwelonke esemqoka kakhulu, ebandakanya iQhingasu Likazwelonke Lokuqhuba Umsebenzi Kahulumeni Nge-inthanethi eligxile ekuletheni uguquko lokusetshenziswa kwe-inthanethi nobuxhakaxhaka besimanjemanje uma kuhlinzekwa izinsizakalo zikahulumeni kanye neQhingasu Likazwelonke Lokweseka Amabhizinisi e-ICT Asafufusa (ama-SMME), elihlose ukuvula amathuba okukhula nokudlondlobala komkhakha wama-SMME e-ICT eNingizimu Afrika. Lawa mathuluzi akha isimo esizovumela ukukhula kwalo mkhakha futhi ukwazi nokuqinisekisa ukusimama kwawo nokuqhubeka isikhathi eside.E. Imiyalezo1. Amazwi enduduzo1.1. IKhabhinethi lidlulisa amazwi enduduzo:emndenini osemanzini kanye nomphakathi wonkana weNyuvesi Yezobuchwepheshe yase-Tshwane kulandela ukudlula emhlabeni kuka-Katlego Monareng. IKhabhinethi liyabanxusa abantu ukuba behlise imimoya ngenkathi amaphoyisa enza uphenyo lwawo ngenhloso yokuqinisekisa ukuthi umbulali ubhekana nengalo yomthetho.emndenini nabangani babantu abayisishiyagalombili ababhubhe ekuqhumeni okwenzeke efemini yezikhali yakwa-Denel e-Somerset West eNtshonalanga Kapa.izihlobo nabangani babantu abashone enhlekeleleni yomlilo oqubuke esakhiweni esisetshenziswa ngokuhlanganyela yiminyango kaHulumeni Wesifundazwe sase-Gauteng, okunguMnyango Wezempilo, Owezokuhlaliswa Kwabantu kanye Nowezokuphatha Ngokubambisana.  2. Amazwi okuhalalisela2.1. IKhabhinethi lihalalisele abantu baseZimbabwe ngoguquko olwenzeke ngempumelelo lokuthatha izintambo kukahulumeni omusha oholwa nguMongameli Emmerson Mnangagwa, owagcotshwa mhla zingama-26 kuNcwaba 2018. UMongameli Ramaphosa wahlanganyela nabanye abaholi base-Afrika eHarare ukuyozibonela ngawakhe ngenkathi kubanjwe lo mkhosi. IKhabhinethi liyakweseka ukuzibophezela kukaMongameli Ramaphosa ekutheni uzosebenzisana ngokubambisana okukhulu nelizwe laseZimbabwe ukuze kuphuculwe ubudlelwano bomlando, ezepolitiki kanye nobungani obuphakathi kwalawa mazwe, futhi okuwubudlelwano obuzogxila ikakhulukazi ekuqinisekiseni ubambiswano lwezomnotho.2.2. IKhabhinethi liyawuncoma impela uMkhandlu Wocwaningo Lwezesayensi Nezimboni, ikakhulukazi abacwaningi besifazane, maqondana nocwaningo lwezempilo olwenziwayo njengamanje ngenhloso yokuthuthukisa nokwenza ngcono uhlelo losizo nokunakekelwa kwezempilo kuleli. Lokhu kubandakanya: (i) iqhezwana (chip) lokuhlonza isifo sashukela ngokuqapha nokuhlola amazinga kashukela egazini ngokuhlaziya umphefumulo womuntu; (ii) ukuthuthukiswa kwamagciwane awusizo asetshenziswa ekukhiqizweni kwamatshwele ezinkukhu, uhlobo lwenhlanzi olubizwa nge-dusky-cob kanye nezimbaza, okuyinto ezolekelela ezikhiqizweni kwemikhiqizo yezilwane ngokwemvelo, engenawo ama-antibhayothiki, amakhemikhali kanye nezikhuthazi-kukhula; (iii) kanye nokuqhutshwa kocwaningo mayelana namangqamuzana ezakhi zomzimba aphindaphindekayo (ama-stem cell).2.3. IKhabhinethi lithanda futhi ukuhalalisela Dkt Evodia Setati, umcwaningi omkhulu oPhikweni Lwezokulinywa Kwamagilebhisi kanye Nezewayini eNyuvesi yase-Stellenbosch, onqobe iNdondo Kasosayensi Wesifazane Ovelele emcimbini obanjwa minyaka yonke wokuhlonishwa ngeziNdondo Kwabesifazane Abavelele Kwezesayensi eNingizimu Afrika obubanjelwe ePolokwane mhla zingama-23 kuNcwaba 2018.2.4. IKhabhinethi lithanda futhi ukuhalalisela no-Caster Semenya owenze ezibukwayo ngenkathi enqoba umjaho wakhe wesithathu emqhudelwaneni wamanqamu we-Diamond League ebangeni lamamitha angama-800 obubanjelwe kwelaseSwitzerland.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1.    Mnu Jacob Ganny Mbele oqashwe njengePhini LikaMqondisi-Jikelele (u-DDG): Wophiko Lwemiklamo Nezinhlelo Zamandla eMnyangweni Wezamandla (i-DoE).2.    Nkz Hilda Dikeledi Mhlongo oqashwe njengo-DDG: Wophiko Lwezemisebenzi Yesikhungo e-DoE.3.    Abaqondisi abangeyona ingxenye yesigungu esithatha izinqumo mayelana nokuphathwa kwenhlangano nsuku zonke beBhodi LabaQondisi Bebhange Lentuthuko Yezomhlaba Nezolimo: Adv Sandra Coetzee (oqokwe kabusha); kanye noNkz Mathane Eveline Makgatho. Imibuzo:Nkz Phumla Williams, iBamba Lomkhulumeli WeKhabhinethiIselula: 083 501 0139"
Isitatimende Somhlangano WeKhabhinethi wangomhla ziyi-19 kuMandulo 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/zu/speeches/statement-cabinet-meeting-19-september-2018-20-sep-2018-0000,"IKhabhinethi labamba umhlangano walo ngoLwesithathu mhla ziyi-19 kuMandulo 2018, e-Union Buildings, ePitoli.A. Izindaba Ezisematheni1. Ezomnotho1.1. IKhabhinethi liyasamukela isiphakamiso somkhakha wamabhizinisi sokuphakanyiswa kwamagama ongoti bomkhakha ozimele abazolekelela uhulumeni. Lokhu kuvele emhlangamweni wokulungiselela obanjwe nguMongameli Cyril Ramaphosa nabaholi bamabhizinisi, amanxusa otshalomali akhethekile kanye nenhlangano yabaphathi abakhulu bakuleli, i-CEO Initiative, ngaphambi kweNgqungquthela Yezemisebenzi kanye neNkomfa Yotshalomali ezobanjwa khona maduze nje. 1.2. Lo mhlangano wavumelana ngazwi linye ukuthi ukuvuselelwa komnotho waseNingizimu Afrika kudinga ukuthi kuqaliswe ngokushesha iphakheji yezinyathelo zokuvuselela nokugqugquzela ukusimama komnotho kanye nezinguquko ezithenjisiwe zokuthuthukisa umnotho. Kwaxoxiswana futhi nangeziphakamiso zokuheha uxhasomali oluvela emkhakheni ozimele kanjalo nobungoti nobuchwepheshe bokuqhuba umsebenzi obuvela kulo mkhakha.2. Umkhankaso wotshalomali2.1. IKhabhinethi liyawamukela futhi nomkhankaso oholwa nguNgqongqoshe Wezohwebo Nezimboni wokuyonxenxa utshalomali kwelase-Japan. Lo mkhankaso uhlose ukuheha utshalomali oluyimali engamabhiliyoni e-US$ ayi-100 oluzongena emnothweni waseNingizimu Afrika kule minyaka emihlanu ezayo.2.2. I-Japan ngelinye lamazwe ayi-10 aphuma phambili asetshale izimali eNingizimu Afrika isikhathi eside, njengoba kunezinkampani zayo ezingaphezu kwe-140 eziqhuba ibhizinisi ezweni lethu, okuyizwe elibonwa njengesizinda sezokukhiqiza kulesi sifunda sase-Afrika. IKhabhinethi liyazikhuthaza izinkampani ukuthi zitshale izimali eNingizimu Afrika futhi ziphinde zelule umsebenzi webhizinisi eziwenzayo kuleli.3. Izinhlelo Zokuqeqesha3.1. IKhabhinethi liyakwamukela ukwethulwa komklamo wokuqeqesha, odle imali ezizigidi ezingama-22 zamarandi, owethulwe nguNgqongqoshe Wezabasebenzi, uNkz Mildred Oliphant, ozovula amathuba omsebenzi emkhakheni wezokuhamba ngezindiza, nasemkhakheni wabatshuzi abakhokhelwayo abasebenza ngaphansi kolwandle kanye nowezolimo. Lo mklamo uqhutshwa ngokubambisana ne-Dr John Langalibalele Dube Institute kanye neSikhwama Somshwalense Wabantu Abaphelelwe Ngumsebenzi (i-UIF), okuyisikhungo soMnyango Wezabasebenzi. Lo mklamo uzogxila kulabo asebephelelwe ngumsebenzi ababengamalungu e-UIF. 3.2. Iqembu lokuqala labantu abazohlomula libandakanya amalungu e-UIF angama-50 avela esikhumulweni sezindiza saseThekwini, i-Virginia Airport; abangama-50 abavela emklamweni ose-Scottsburg, KwaZulu-Natali, wabatshuzi abakhokhelwayo abasebenza ngaphansi kolwandle, kanye nabesifazane abaphuma endaweni esemakhaya yaseMadungeni, abazoqeqeshwa ukuze basungule umfelandawonye ozotshala futhi ulime izithelo, imifino kanye nokotini, kubandakanya nokulungiswa kwemikhiqizo yezivuno zabo ukuze ilungele ukuthengiswa. Le mifelandawonye seyisayine isivumelwano nenkampani yakwa-Pick n Pay, abazoyithengisela imifino, kanye noMnyango Wezokuthuthukiswa Komphakathi, ozothenga kubona indwangu yokwenza umfaniswano wesikole.4. UMnyango Wezasekhaya 4.1. IKhabhinethi liyakwamukela ukuvulwa ngokusemthethweni kwamahhovisi amasha oMnyango Wezasekhaya eHluhluwe, KwaZulu-Natali, okwenziwe nguMongameli Ramaphosa. 4.2. Ukwelulwa kokuhlinzekwa kwezinsizakalo zikahulumeni emiphakathini eyabe incishwe amathuba phambilini kudlala indima esemqoka kakhulu impela ekuqhubekiseni nasekujuliseni intando yeningi labantu kanye nobulungiswa emphakathini. Lokhu kuyingxenye yokuzibophezela kukahulumeni ekuletheni izinsizakalo eduze kwabantu.5. UHlelo Lokufudukela Ekusakazeni Ngedijithali5.1. IKhabhinethi ligculisekile ngenqubekelaphambili eyenziwayo ekufudukeni kwezwe lisuka ekusakazeni nge-analogi liya kudijithali. Njengengxenye yokulungiselela ukufika kwenyanga kaZibandlela 2018, okuzocinywa ngayo i-analogi esifundazweni saseFreyistata, mhla zingama-20 kuMandulo 2018 kuzocinywa umbhobho wokusakaza wokuqala e-Senekal e-Freyistata. Lokhu kuhambisana nesibophezelo okwavunyelwana ngaso neNhlangano Yamazwe Ngamazwe Yengqalasizinda Yezokuxhumana (i-ITU).5.2. Uyaqhubeka umkhankaso wokwazisa umphakathi ukuze kuqinisekiswe ukuthi wonke amakhaya asekulungele ukucinywa kwe-analogi. Lawo makhaya anomabonakude (i-TV) abasebenza nge-analogi anesifiso sokuthenga omabonakude abasha ayelulekwa ukuthi akhethe omabonakude anomshini owamukela isiginali yedijithali owakhelwe ngaphakathi kumabonakude. Lawo makhaya athola ingenisomali engaphezu komkhawulo obekiwe ongama-R3 200 ngenyanga, uma ethanda, angaqoka ukuzithengela umabonakude omusha onedikhoda eyakhelwe ngaphakathi eyamukela isiginali yedijithali, otholakala ezitolo ezinkulu ezithengisa impahla yasendlini.6. Ukudilizwa kwabasebenzi6.1. Ngenhloso sokusabela ekhweleni elishaywe nguMongameli Ramaphosa lokumiswa kwezinhlelo zokudilizwa kwabasebenzi ngenxa yesimo somnotho esibhekene naleli lizwe, iKhabhinethi liyabanxusa abaqashi ukuba baqinisekise ukuthi ukudilizwa kwabasebenzi kuyinto abayenza kuphela uma sekuhluleke wonke amakhambi atholakalayo, futhi kumele kuzanywe ikakhulukazi eminye imizamo yezindlela zesimanjemanje ezikhona  zokunciphisa izindleko ukuze kuvikelwe imisebenzi.7. Izibalomanani zobugebengu7.1. IKhabhinethi lilugunyazile uhlelo lweQoqo Lezobulungiswa, Ukuvinjelwa Kobugebengu kanye Nokuvikeleka lokungenelela ngokuthi kuqaliswe ngokushesha iqhingasu elibanzi lokubhekana nezinkinga ezihlukahlukene ezivezwe yizibalomanani zobugebengu ezikhishwe esikhathini esifushane esedlule. 7.2. Lokhu kubandakanya neNgqungquthela Kazwelonke Yokuvimbela Ubugebengu Nodlame ebibanjwe esikhathini esifushane esedlule ngaphansi kwesiqubulo esithi “Sakha imiphakathi ephephile ngokusebenzisa indlela edidiyelwe futhi ethuthukisayo yokuvimbela ubugebengu nodlame”, okuyingqungquthela eyathuthukisa inhlosombono efanayo yokubheka udaba lokuphepha njengomsebenzi osemahlombe omuntu wonke, futhi eyahlinzeka ngesigcawu sokuthi ababambiqhaza kanye nongoti abasemqoka baxoxisane ngokuqaliswa kahle kuyo yonke imikhakha koMthetho Odingidwayo wezi-2016  Ophathelene Nokuphepha Nokuvikeleka. 8. Izigameko zodlame 8.1. IKhabhinethi likhathazeke kakhulu ngokuphakama kwezinga lodlame kuleli futhi linxusa yonke imikhakha, imiphakathi kanye nezikhungo zokuqinisekisa ukuthotshelwa komthetho ukuba basebenzisane ukuqinisekisa ukuthi izikole kanye nezindawo zomphakathi ziphephile futhi zivikelekile. 8.2. Azamukelekile nakancane izenzo zodlame eziqubuke ezingxenyeni eziningana zakuleli futhi lokhu kuphambene noMthethosisekelo wezwe. IKhabhinethi liyawuncoma impela uMbutho Wamaphoyisa aseNingizimu Afrika (i-SAPS) ngokuthatha izinyathelo ezisheshayo ekubopheni labo okusolakala ukuthi bayabandakanyeka ezigamekweni zodlame lomphakathi kanye nalabo abatholakale nezimpahla okusolakala sengathi zintshontshiwe. 9. Ukubheduka kobhubhane lwesifo se-Klebsiella 9.1. IKhabhinethi lidlulisa amazwi enduduzo emindenini yabantwana abayisithupha abashonile kulandela ukubheduka kwesifo se-Klebsiella pneumoniae esibhedlela i-Thelle Mogoerane Hospital e-Vosloorus.9.2. Njengamanje selunqandiwe lolu bhubhane. UNgqongqoshe Wezempilo, uDkt Aaron Motsoaledi, usememezele ukuthi abantwana nomama babo bazothunyelwa esibhedlela i-Nelson Mandela Children’s Hospital kanye ne-Charlotte Maxeke Johannesburg Academic Hospital.9.3.  Lokhu kuzonikeza umnyango wezempilo wesifundazwe ithuba lokukhuculula nokususa igciwane lalesi sifo esibhedlela, futhi kulungiswe izinkinga eziphathelene nokuqhutshwa komsebenzi kulesi sibhedlela ngaphandle kokuphazamiseka.B. Izinqumo ZeKabhinethi10. Iphakheji yezinyathelo zokuvuselela nokugqugquzela ukusimama komnothoIKhabhinethi lifakane imilomo, laphinde lagunyaza iphakheji yezinyathelo zokuvuselela nokugqugquzela ukusimama komnotho, ephakamisa ukuthi kuthathwe izinyathelo zokuvuselela kabusha umnotho wezwe ngokugxila emikhakheni ethile ehlobene. Kuzobanjwa isithangami sabezindaba esizoholwa nguMongameli Ramaphosa mhla zingama-21 kuMandulo lapho kuzokwethulwa khona le phakeji.11. Izinguquko eziphathelene nama-VISAIKhabhinethi lithole futhi nombiko owethulwe ngokuhlanganyela nguNgqongqoshe Wezasekhaya kanye noNgqongqoshe Wezokuvakasha, mayelana nezinguquko eziphathelene nezimvume zokungena kwabantu bakwamanye amazwe kuleli, ama-visa, ezizokwenza kube lula ukuza eNingizimu Afrika kwezivakashi, osomabhizinisi kanye nezifundiswa.  Lezi zinguquko zibandakanya ukuchitshiyelwa kwemithethonqubo eqondene nezingane zakwamanye amazwe ezingena eNingizimu Afrika, futhi lokhu kuzoshicilelwa kusomqulu kahulumeni ngoMfumfu. Akusensuku zatshwala kuphothulwe nezingxoxo eziphathelene nokugudlulwa kwesidingo sama-visa kubantu abavela emazweni athile. Eminye imininingwane mayelana nalokhu izomenyezelwa kuleli viki. C. IMithethosivivinywa12. IKhabhinethi likugunyazile ukushicilelwa kwale Mithethosivivinywa elandelayo ukuze umphakathi uphawule ngayo:12.1. Isichibiyelo Somthethosivivinywa Wezokulingana wezi-2017. Lezi zichibiyelo zihlose ukuqinisa izindlela zokuqinisekisa ukuthotshelwa komthetho futhi zizovumela ukusungulwa kwemigomo nemikhawulo yezibalomanani zokuqasha ngokulingana okuhloswe ukufinyelela kuyona eziqondene ngqo nomkhakha ngamunye. UNgqongqoshe Wezabasebenzi, ebambisene nababambiqhaza bemikhakha, uzokwazi ukubeka imigomo nemikhawulo yezibalomanani zokuqasha ngokulingana okumele kufinyelelwe kuyona eziqondene ngqo nomkhakha ngamunye.12.2.  Isichibiyelo Somthethosivivinywa Wemithetho Yomkhakha Wezimali wezi-2018: Lezi zichibiyelo zihlose ukuqinisa izimiselo zobufukamelimafa (i-curatorship) bamabhange, kubandakanya amabhange amakhasimende (ama-mutual bank) kanye namabhange ayimifelandawonye (ama-cooperative bank), kanjalo nezinye izikhungo zezimali ezingagunyaziwe ukusebenza njengebhange. Lezi zinguquko zizoqinisekisa ukuthi izikhungo zezimali ezihlangabezana nobunzima, zithola ukulekelelwa ngendlela ezovikela abafakimali abasengcupheni futhi kuqinisekiswe ukuthi aziphazamiseki kakhulu izinhlelo zezimali kanye nomnotho wonkana.D. Imicimbi Ezayo13. Usuku Lwamagugu  13.1. Imigubho yoSuku Lwamagugu Lukazwelonke lowezi-2018 ezoqhutshwa ngaphansi kwesiqubulo esithi: “Unyaka ka-Nelson Mandela: Siqhubekisela phambili uguquko kwezamagugu eNingizimu Afrika”, izobanjelwa eNkundleni yase-Riverview e-Kokstad, KwaZulu-Natali. Lokhu kuyingxenye yohlelo lwenyanga yonke lwemibungazo okuhloswe ngayo ukubhekana nezindaba eziphathelene noguquko, ukugqugquzelwa nokulondolozwa kwamagugu acebile futhi ahlukahlukene akuleli, ubuzwe, ukwakhiwa kwesizwe kanye nobumbano lomphakathi eNingizimu Afrika.13.2. Umgubho woSuku Lwamagugu kuzohlonishwa ngawo u-Adam Kok kanye nesizwe samaHilikwa (ama-Griqua) ngenxa yesibindi, ukuzimisela kanye namandla amakhulukazi abawabonisa ngenkathi belwisana nokuqonelwa ngabezizwe.13.3. IKhabhinethi liyawunxusa umphakathi ukuthi ugubhe ubunye bawo nakuba wakhiwe ngabantu abanemvelaphi ehlukahlukene, ngenkathi sisebenza ngokubambisana ekwakheni izwe lapho bonke abantu balo bebonisa ukunakekelana nokuhloniphana.14. Ukhukhulelangoqo Womhlangano Wenhlangano Yezizwe (i-UNGA)14.1. Njengophawu lokufaka isandla emigubhweni yeminyaka eyikhulu kwazalwa uMongameli waphambilini u-Nelson Mandela, mhla zingama-24 kuMandulo 2018 i-UNGA izobamba umhlangano ozokwethanyelwa nayizicukuthwane okuzobhungwa kuwona ngodaba lokuthula emhlabeni, owaziwa ngeNgqungquthela ka-Nelson Mandela Yokuthula, ngenhloso yokubungaza ukuhlangana kweminyaka eyikhulu kwazalwa uMadiba.14.2.  Kulindeleke ukuthi lo mhlangano wamukele isivumelwano sezepolitiki okufinyelelwe kusona emva kwezingxoxo phakathi kwamazwe angamalungu e-UNGA. Lokhu kulandela ukubonisana kohulumeni bezwekazi ezingxoxweni ebeziholwa ngokubambisana nguMmeleli weNingizimu Afrika Osebenza Ngokugcwele KwiNhlangano Yezizwe kanye nozakwabo wase-Ireland, mayelana nalokho okuqukethwe esivumelwaneni. Kulindeleke futhi ukuthi uMongameli Ramaphosa abambe iqhaza emhlanganweni weNhlangano Yezizwe ozokwethanyelwa nayizicukuthwane okuzobhungwa kuwona ngesifo sofuba (i-TB), mhla zingama-26 kuMandulo 2018. I-TB yisifo esiyinkinga enkulu e-Afrika futhi amanye alawo mazwe omhlaba anesibalo esiphakeme kakhulu sabantu abatheleleke nge-TB atholakala kulona leli lizwekazi. E. Imiyalezo15. Amazwi enduduzoIKhabhinethi lidlulisa amazwi enduduzo emindenini elahlekelwe yizihlobo zayo engozini yebhasi eyenzeke emgwaqeni onguthelawayeka u-N1-25 eduze kwase-Tobias kuMasipala Wesifunda i-Waterberg eLimpopo. Futhi iKhabhinethi libafisela ukwelulama okusheshayo bonke abalimele. 16. Amazwi okuhalaliselaIKhabhinethi lihalalisela uNgqongqoshe Wezokuthuthukiswa Kwamabhinisi Amancane, uNkz Lindiwe Zulu, ohlonishwe nguhulumeni wase-Brazil ngendondo esesigabeni esiphezulu kakhulu i-Order of Rio Branco (i-Ordem de Rio Branco), kanye ne-Grand Cross nguhulumeni wase-Brazil. Lokhu kuwukuhlonishwa kukaNgqongqoshe ngemizamo yakhe, elokhu iqhubeke njalo, yokwenza ngcono ubudlelwano phakathi kwe-Brazil neNingizimu Afrika. Le ndondo yase-Brazil inikezwa labo abazibonakalisile ngemisebenzi yabo encomekayo futhi abagqame nangezenzo zabo ezinhle kakhulu zokusebenzela umphakathi. UNgqongqoshe uZulu wayeyinxusa leNingizimu Afrika kwelase-Brazil phakathi kowezi-2004 nowezi-2008.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.17. Ibhodi le-Rand Water:a. Adv Faith Matshidiso Hashatse (uSihlalo);b. Nkz Massacha Khulekelwe Glynnis Mbonambi (iPhini likaSihlalo);c. Mnu LL Makibinyane;d. Nkz Phindile Sweetness Mbanjwa;e. Mnu Ahmed Mohammed Pandor;f. Nkz Mahlatse Martha Kabi;g. Nkz Mankone Ntsaba;h. Nkz Nomsa Georgina Mbileni; i. Mnu Protas Thamsanqa Phili;j. Nkz Sophie Fende Molokoane;k. Nkz Savannah Nonhlanhla Maziya; kanye nol. Mnu Ramateu Johannes Monyokolo.18. Mnu Percival Sechemane, oqokwe njengoMphathi Omkhulu (i-CEO) we-Trans-Caledon Tunnel Authority. Imibuzo:Nkz Phumla Williams – iBamba Lomkhulumeli WeKhabhinethi Umakhalekhukhwini: 083 501 1039"
Isitatimende Somhlangano WeKhabhinethi wangomhla ziyi-10 kuMfumfu 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyi-10-kumfumfu-2018-11-oct-2018-0000,"IKhabhinethi labamba umhlangano walo ngoLwesithathu, mhla ziyi-10 kuMfumfu 2018 e-Tuynhuys eKapa.A. Izindaba Ezisematheni1. Umnotho kanye nomkhankaso wotshalomali1.1 IKhabhinethi liyazamukela izinhlelo zikahulumeni zokungenelela eziphathekayo futhi ezinohlonze ezinjengokuzibophezela ekuthengeni imikhiqizo yakuleli, ukuqiniswa kakhudlwana kwemizamo yokukhulisa umthamo wempahla yakuleli ethunyelwa emazweni angaphandle, izinhlelo zokungenelela ochungechungeni lomsebenzi wokulungiswa kwemikhiqizo yezolimo kanye nokweseka amabhizinisi asafufusa. Lezi zimemezelo ziwumphumela weNgqungquthela Yemisebenzi ethathe izinsuku ezimbili ebibanjwe esikhathini esifushane esedlule, ebibizwe ngaphansi koMkhandlu Kazwelonke Wezokuthuthukiswa Komnotho kanye Nezabasebenzi (i-Nedlac).1.2 Umphumela weNgqungquthela Yemisebenzi ulandela isimemezelo soHlelo Lokuvuselela Nokugqugquzela Ukusimama Komnotho, oluhlose ukubuyisa nokuvuselela ukukhula komnotho futhi ludale namathuba omsebenzi adingeka kakhulu. Usomqulu Wezimayini omusha – ophothulwe ngokubonisana nemboni yezimayini, abasebenzi, imiphakathi ethintekile kanye nabanye ababambiqhaza – icacisa izinto ezisemqoka kakhulu okumele zenziwe ukuze kulethwe ukukhula komnotho, ukusimama kanye noguquko.1.3 IKhabhinethi liyabanxusa bonke ababambiqhaza ukuthi bawucubungule futhi bazame ukuwuqonda uSomqulu Wezimayini ukuze uphothulwe futhi kulethwe uzinzo emkhakheni wezimayini. 2. Ihhovisi loMnyango Wezasekhaya lase-Kokstad kanye nokunikezwa kwamatayitela2.1 NjengoMongameli Cyril Ramaphosa, iKhabhinethi nalo liyawuncoma impela uMnyango Wezasekhaya ngokuvula ngempumelelo ihhovisi lawo lase-Kokstad KwaZulu-Natali. UMongameli wavula ngokusemthethweni leli hhovisi loMnyango Wezasekhaya njengengxenye yohlelo lukahulumeni lokwelula ukufinyelela kwezizinda zoMnyango Wezasekhaya ezihlinzeka ngezidingongqangi kubantu ukuze kuhlangatshezwane nesasasa elikhulu eliboniswa yizakhamuzi zakuleli komazisi bekhadi kanye nezinye izincwadi.2.2 Ngaphezu kwalokho, uMongameli Ramaphosa wadlulisela amatayitela angaphezu kwama-443 ezandleni zabahlomuli boMklamo Wezindlu wase-Franklin. Lokhu kuyingxenye yohlelo lokuvuselela ngenhloso yokuqinisekisa ukuthi abahlomuli bathokozela imihlomulo ephelele yokuba ngabanikazi bezindlu futhi ukuze bakwazi nokufinyelela emakethe yomhlaba ehlelekile.2.3 IKhabhinethi lithanda futhi ukusebenzisa leli thuba ukukhuthaza izakhamuzi zakuleli ukuthi zihambe ziyolanda omazisi bazo ngokushesha emva kokuthola isaziso esibanxusa ukuthi beze bazobalanda.3. Ukufinyelela esivumelwaneni mayelana nokwabiwa kwamagagasi okusakaza ngomoya 3.1 IKhabhinethi liyasamukela isivumelwano okufinyelelwe kusona mayelana nodaba olubandakanya isiMemo Sokufakwa Kwezicelo eziqondene nokwabiwa kwamagagasi okusakaza ngomoya afunwa kakhulu. Lokhu kuhlinzeka ukuqiniseka mayelana nezinqubomgomo emkhakheni wezobuchwepheshe bolwazi nokuxhumana (i-ICT). 3.2 Lesi sivumelwano sihambelana nekhwelo likaMongameli Ramaphosa lokuqaliswa kwenqubo yokwabiwa kwamalayisensi amagagasi okusakaza ngomoya afunwa kakhulu.3.3 Ngenhloso yokufaka isandla esithe xaxa ekuqalisweni kokusebenza koHlaka Lombiko Odingidwayo Wenqubomgomo Ye-ICT Edidiyelwe Kazwelonke, bonke abanentshisekelo bazonikezwa ithuba lokuhlinzeka uphiko ngemibono yabo ebhalwe phansi kuze kube ngumhla ziyisi-8 kuLwezi 2018 mayelana nenqubomgomo ehlongozwayo kanye nesiqondiso senqubomgomo.4. Imifelandawonye yabadobi abancane yokuqala ngqa yaseNingizimu Afrika 4.1 IKhabhinethi liyayamukela imifelandawonye yabadobi abancane yokuqala ngqa yaseNingizimu Afrika emkhakheni wezokudoba, okungumfelandawonye wase-Port Nolloth kanye nowase-Hondeklipbaai eNyakatho Kapa, eyathulwa nguNgqongqoshe Wezolimo, Ezamahlathi Nezokudoba, uMnu Senzeni Zokwana. 4.2 Ukwethulwa kwale mifelandawonye kuwuphawu lokuqaliswa kokusebenza kwenqubomgomo yabadobi abancane. Amalungelo okudoba anikeza abadobi bendawo isithunzi, njengoba bebedoba ngokungemthetho, kepha-ke manje sebevikelekile, futhi kungokokuqala ngqa ukuthi kwenzeke into enjalo kuleli. 4.3 Le miphakathi yabadobi abancane emibili ezohlomula kule nqubomgomo seyithole ukuqeqeshwa okuyisisekelo mayelana nemifelandawonye futhi ilekeleliwe ukubhalisa imifelandawonye yayo ukuze ikwazi ukufaka izicelo zamalungelo okudoba isikhathi esiyiminyaka eyi-15.5. Isikhathi sokuthunyelwa kwamafomu entela5.1 IKhabhinethi liyabancoma abakhokhi bentela ababalelwa ezigidini ezintathu asebewathumelile amafomu abo entela, futhi abayisigamu kulaba bawathumele nge-inthanethi amafomu abo besebenzisa uhlelo lwe-eFiling. Mhla zingama-31 kuMfumfu, siyavalwa isikhathi sokuthunyelwa kwamafomu entela sowezi-2018 maqondana nabakhokhi bentela abathola ingenisomali evela emholweni kuphela kanye nabakhokhi bentela yesithutshana (okusho labo abathola ingenisomali ngale komholo, noma ingenisomali evela ebhizinisini) abaqoka ukuzihambisela amafomu abo mathupha egatsheni lesiKhungo Esiqoqa Intela saseNingizimu Afrika (i-SARS). Abakhokhi bentela yesithutshana abaqoka ukuthumela amafomu nge-eFiling bazonikezwa ithuba lokuthumela amafomu abo kuze kube ngumhla zingama-31 kuMasingana 2019.5.2 Ukuqoqwa ngendlela efanele kwemali engenayo emgodlagodleni kahulumeni kuqinisekisa amandla aleli lizwe olulawula imali engenayo ngokuzimela futhi ukuthunyelwa kwamafomu entela aqukethe imininingwane efanelekile, ngesikhathi esibekiwe, kuyaqinisekisa ukuthi abakhokhi bentela bathathwa njengabantu abawuthobelayo umthetho wezentela. Imali etholakala ngokukhokhwa kwentela ilekelela uhulumeni ukuze akwazi ukuxhasa ngezimali imiklamo yokuthunyelwa kwezidingongqangi kuleli kanye nezinye izinhlelo zokuthuthukiswa kwenhlalomnotho.6. Ukukhokhwa kwezibonelelomali zikahulumeni6.1 IKhabhinethi lethulelwe umbiko yiKomidi LoNgqongqoshe Beminyango Ehlukahlukene: Elijutshwe Ukubhekana Nodaba Lwezibonelelomali Zikahulumeni, usihlalo walo okunguNgqongqoshe Nkosazana Dlamini-Zuma.   Kusukela mhla lu-1 kuMfumfu 2018, bangaphezu kwezigidi eziyi-10 abahlomuli abakhokhelwe izibonelelomali zabo kusetshenziswa ezinye zalezi zikhungo ezilandelayo – iPosi laseNingizimu Afrika (i-SAPO)/i-Postbank; i-Grindrod Bank kanye nezitolo ezinjengo-Boxer, Shoprite, kanye no-Pick n Pay.6.2 Uhulumeni usekwazile ukufudukisa ngempumelelo umsebenzi wokukhokhwa kwezibonelelomali zikahulumeni usuka enkampanini yakwa-Cash Paymaster Services (i-CPS) ngokomyalelo wesiNqumo Senkantolo. Bonke abahlomuli abebekhokhelwa imali engukheshi ngu-CPS sebefudukisiwe futhi i-CPS seyazisiwe ngokuqedwa kwenkontileka yayo kusukela mhla zingama-30 kuMandulo 2018.6.3 IKhabhinethi lidlulisa ukubonga kwalo ngomsebenzi wokuqapha omuhle kakhulu obuholwa yiThimba LoNgqongqoshe Beminyango Ehlukahlukene lisekelwa yiThimba Elikhethekile LabaQondisi Jikelele Abanolwazi Olunzulu Emsebenzini Walo Mkhakha. Liyawubonga futhi umsebenzi omuhle wezikhulu ezivela ku-SAPO, Inhlangano Yezimpesheni Nezibonelelo Zikahulumeni eNingizimu Afrika (i-Sassa) kanye noMnyango Wezokuthuthukiswa Komphakathi; OwezeNgqalasizinda Yezokuxhumana Nezinsizakalo Zeposi; OwezokuHlela, Ukuqapha Nokuhlola; Owezezimali Kuzwelonke; uMbutho Wamaphoyisa waseNingizimu Afrika (i-SAPS) kanye Nophiko Lukahulumeni Lwezokuxhumana Nokuhlinzeka Ngolwazi (i-GCIS).6.4 IKhabhinethi liyababonga bonke abahlomuli bezibonelelomali zikahulumeni ngobambiswano lwabo abalubonisile kulesi sikhathi soguquko.7. Imigubho yekhulu-nyaka lika-Albertina Sisulu 7.1 IKhabhinethi lethulelwe umbiko mayelana namalungiselelo omgubho wekhulu-nyaka likaMama u-Albertina Sisulu ozobanjwa ngenyanga azalwa ngayo, uMfumfu. UMama uSisulu wazalwa mhla zingama-21 kuMfumfu 1918, futhi usiHlalo WeKomidi LoNgqongqoshe Beminyango Ehlukahlukene Ejutshwe Umsebenzi Wokuhlela Lo mgubho, uNgqongqoshe u-Jeff Radebe, ukhona lapha ukuzochaza kabanzi mayelana nemicimbi nemisebenzi ezokwenziwa ephathelene nomgubho wekhulu-nyaka likaMama u-Albertina Sisulu.8. Ukugwetshwa kukababa wase-Springs8.1 IKhabhinethi liyakwamukela ukugwetshwa kwendoda enesihluku, edume ngeleNunu Esabekayo yase-Springs (i-Springs Monster). Wagwetshwa iminyaka engama-35 ejele ngecala lokuzama ukubulala indodana yakhe, ukuhlukumeza, ukuhluleka ukunakekela izingane zakhe kanye nokusebenzisa futhi athengise izidakamizwa. Udlame oluqondiswe kwabesifazane lusalokhu luyinselele enkulu ezweni lethu, njengoba lokhu kubonakale ngokucacile esigamekweni sokudlwengulwa kwengane esencane esenzeke esikhathini esifushane esedlule esitolo sokudla sakwa-Dros e-Silverton.   8.2 Khabhinethi liyagcizelela ekhweleni eliqondiswe kwiziphathimandla eziqinisekisa ukuthotshelwa komthetho ukuthi zenze konke okusemandleni azo ukushushisa abenzi balawa macala amabi kangaka. Futhi liyasinxusa sonke ukuthi sisebenzisane ekunqandeni ukuphulwa kwamalungelo ezingane nalawo malungu omphakathi angakwazi ukuzivikela futhi adinga ukubhekelelwa kakhudlwana.9. Imibhikisho yase-Westbury9.1 IKhabhinethi liyazamukela izinyathelo zokungenelela e-Westbury ezithathwe nguNgqongqoshe uBheki Cele, eziyingxenye yeqhingasu elibanzi lokulwisana nesihlava sezidakamizwa kanye nodlame oluphathelene nemigulukudu kuleya ndawo.9.2 Izinyathelo zokungenelela zibandakanya ukutshalwa kwethimba lamaphoyisa akhethekile aqeqeshwe ngokujulile, adume “ngelamaBherethi”, kanye nokukhuliswa kwesibalo samaphoyisa aqaphile, ehla enyuka emphakathini, eqinisekisa ukuphepha komphakathi. Futhi okubaluleke nakakhulu, kuzokwenziwa uphenyo mayelana nezinsolo zenkohlakalo esiteshini samaphoyisa sase-Westbury. 9.3 IKhabhinethi liyawunxusa umphakathi wase-Westbury kanye nayo yonke eminye imiphakathi ukuthi isebenzisane namaphoyisa ukunqanda izenzo zobugebengu, izidakamizwa kanye nemigulukudu ezindaweni ehlala kuzona.10. Ubugebengu 10.1 IKhabhinethi liyazincoma impela izimpiko eziqinisekisa ukuthotshelwa komthetho ngophenyo olunzulu olumkhakha-mningi ezilwenzile oluphathelene nezigameko zeziqhumane ezitholakale ezikhungweni ezinenxanxathela yezitolo, ezitolo ezinkulu ezidumile kanye nasezindlini zesonto lamaSulumane (ama-mosque), okuwuphenyo oseluholele ekuboshweni kwabasolwa abayi-19. Lolu phenyo belubandakanya neQoqwana Lezobulungiswa, Ukuvinjelwa Kobugebengu kanye Nokuvikeleka. Abasolwa abathathu kulaba baboshelwe amacala aphathelene neziqhumane ezatholakala ezikhungweni ezihlukahlukene eThekwini, kubandakanya nendlu yesonto lamaSulumane e-Verulam. Bonke abasolwa kulindeleke ukuthi babekwe amacala, kubandakanya elokubulala, ukuzama ukubulala kanye nokwephula uMthetho Weziqhumane.10.2 IKhabhinethi liyabaqinisekisa abantu baseNingizimu Afrika ukuthi ukulwisana nobugebengu kuyinto ebekwe eqhulwini futhi uhulumeni uzoqhubeka nokuthatha izinyathelo ezidingekayo ukuqinisekisa ukuthi bonke abahlali baseNingizimu Afrika baphila ngaphansi kwesimo esiphephile futhi esivikelekile.11. Ukuguqulwa kwegama lendawo: Makhanda 11.1 IKhabhinethi liyakwamukela ukuguqulwa kwegama ledolobha i-Grahamstown, eMpumalanga Kapa, libizwe ngeMakhanda, ngenhloso yokuhlonipha umphrofethi, isazi senzululwazi kanye nomkhuzi wempi owalwisana nenqubo yokuqonelwa ngabezizwe.11.2 Lolu guquko luyingxenye esemqoka ohambweni lwentando yeningi labantu futhi luzolekelela ukuqinisa ubumbano lomphakathi futhi luzokwenza ukuthi abantu bakuleli bawuqonde futhi bawazise kakhudlwana umlando waleli lizwe, okungumlando wethu sonke.B. Izinqumo ZeKhabhinethiIKhabhinethi lilugunyazile uhlelo olubuyekeziwe lokuqaliswa koMklamo Wokufudukela Ekusakazeni Ngedijithali. Lolu hlelo lusebenzisa indlela yokusebenza eqhutshwa yizimakethe noma izitolo ngokuthi kubanjiswane nomkhakha ozimele kanye nezimboni. Ngale ndlela yokusebenza, uhulumeni ngeke esazibandakanya ekuthengweni kwamabhokisana okudonsa isiginali kamabonakude (ama-set-top-boxes), ukugcinwa kwawo, kanye nokuthuthwa nokuxhunywa kwawo emakhaya. Lokhu kuhlinzeka iNingizimu Afrika ngethuba lokuqhubekela phambili ekuphothulweni kwalo mklamo wokufudukela ekusakazeni ngedijithali ngendlela ebandakanyayo, engambi eqolo futhi esebenza kahle, futhi kunciphisa nobungozi kuhulumeni. Lokhu kuzokhuphula inani lababukeli asebebukela umabonakude othola isiginali yedijithali lifinyelele emkhawulweni obekuhloswe ukufinyelela kuwona wama-85% futhi kuze kudlulele nangaphezulu kwalokho, njengoba kuphokophelwe ekucimeni wonke amasiginali okusakaza nge-analogi.IKhabhinethi liwugunyazile uMbhalo Wemigomo Engumongo (i-Common Core Document) yeNingizimu Afrika, ozothunyelwa kwiNhlangano Yezizwe (i-UN). Lo mbhalo uhlinzeka ngenqubekelaphambili equkethe ulwazi olujwayelekile olungamaqiniso futhi olunezibalomanani mayelana nokuthobela kweNingizimu Afrika izibopho ezihambisana nezivumelwano ze-UN eziyisishiyagalolunye ezasayinwa.C. Imicimbi EzayoIsitatimende Senqubomgomo Yesabelomali Sesikhathi Esimaphakathi (i-MTBPS)UNgqongqoshe Wezezimali u-Tito Mboweni uzokwethula Isitatimende Senqubomgomo Yesabelomali Sesikhathi Esimaphakathi (i-MTBPS) ngoLwesithathu, mhla zingama-24 kuMfumfu 2018, esizoveza izinguquko ezithile ezenziwe kwisabelomali sikazwelonke ngenhloso yokuqinisekisa ukusimama kwezimali.Inyanga Yezokuthutha Uhlelo lwalo nyaka lweNyanga Yezokuthutha lugcizelela ukubaluleka kwengqalasizinda yezokuthutha, enjengezithuthi zasolwandle, izindiza, izitimela kanye nezithuthi ezihamba emgwaqeni njengoba lokhu kuyizinto ezisemqoka ezizolekelela ekukhuliseni umnotho.IKhabhinethi liyawunxusa umphakathi ukuthi usebenzise izithuthi zomphakathi futhi uqalise ngenkuthalo ukusebenza kwezinhlelo zokuphepha emgwaqeni, okuyinto okumele yenziwe unyaka wonke. Masisebenziseni iNyanga Yezokuthutha ukugubha nokubuyisa isikompilo lokuthi abantu bagibelisane emotweni eyodwa uma beya emsebenzini esikhundleni sokuthi umuntu ngamunye azihambele ngemoto yakhe ukuze kuncishiswe isiminyaminya sezimoto emigwaqeni yakuleli. Ukuphepha kusalokhu kuyinselele emgwaqeni yakuleli, futhi abashayeli kanye nabantu abahamba ngezinyawo kumele bayisebenzise ngokucophelela imigwaqo yomphakathi.D. ImiyalezoAmazwi okuhalaliselaIsibonakude seNingizimu Afrika esisebenza ngamagagasi omoya, i-MeerKAT, sizoba yingxenye ye-Breakthrough Listen, okuwuhlelo lwamazwe ngamazwe lokucinga nokuthungatha izimpawu zezidalwa eziphilayo emkhathini. Lokhu kubonisa ubuchwepheshe nengqalasizinda yakuleli ehlonishwa emhlabeni wonke jikelele. I-MeerKAT, okuyisibonakude seNingizimu Afrika esisebenza ngamagagasi omoya esinezindishi ezingama-64, esethulwa ngoNtulikazi kulo nyaka, yisibonakude esibukhali kunazo zonke izibonakude zohlobo olufanayo emhlabeni wonke jikelele.IKhabhinethi lihalalisela ithimba labacwaningi abavela eNyuvesi yase-Wits abenze ukufakelwa kwesibindi okuyingqophamlando futhi okube yimpumelelo, ngenkathi bethatha ingxenye yesibindi kumama Onegciwane Lesandulelangculazi (i-HIV) beyifaka kumntwana wakhe ongenayo i-HIV.  Ithimba lodokotela belibandakanya uSlz Jean Botha, Dkt Francesca Conradie, Dkt Harriet Etheredge, Dkt June Fabian kanye noSlz Caroline Tiemessen.IKhabhinethi lihalalisela abantu base-Equatorial Guinea emgubhweni wama-50 wenkululeko yabo. Kusukela mhla ziyisi-5 kuNhlaba 1993 iNingizimu Afrika iyaqhubeka nokuba nobudlelwane obuphelele ne-Republic of Equatorial Guinea ezingeni losomaqhinga.Amazwi enduduzo IKhabhinethi lidlulisa amazwi enduduzo emndenini, abangani kanye nozakwabo bakaNgqongqoshe Wezemvelo u-Boma Edna Molewa osesishiyile emhlabeni. UNgqongqoshe Molewa wazibonakalisa ngomsebenzi wakhe omuhle ezikhundleni eziningi abethweswe zona kanye nasemikhankasweni yobushoshovu abeyishabashekela, kusukela kwigalelo lakhe emzabalwazweni wenkululeko yethu kuya kubushoshovu bakhe bokulwela amalungelo abesifazane alinganayo ezweni lethu. Futhi ubeyisishabasheki sikazwelonke nesomhlaba wonke jikelele ebesilwela ukuphathwa kahle kwemvelo ukuze sibe nomhlaba osimeme oyothokozelwa yibo bonke abantu futhi bahlalisane kahle kuwona.IKhabhinethi lidlulisa amazwi enduduzo kuhulumeni nabantu base-Indonesia. Uhulumeni usethembisile ukuthi uzoleseka futhi alilekelele leliya lizwe, lapho kudingeke khona, futhi iKhabhinethi liyabancoma impela abahlinzeki bosizo abavela eNingizimu Afrika abayingxenye yemizamo yokulekelela nokuhlinzeka ngosizo esiqhingini sase-Indonesia, i-Sulawesi, esikhahlanyezwe wukuzamazama komhlaba kanye ne-tsunami.IKhabhinethi lidlulisa amazwi enduduzo emndenini nozakwabo baNkz Rowena Baird odlule emhlabeni kuleli sonto. UNkz Baird ubengumsakazi odumile futhi engusaziwayo emkhakheni wezokusakaza ngomoya.AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.IKhomishana Yamazwe Ngamazwe Yokuphathwa Nokulawulwa Kohwebo:Dkt F Ismail (uSihlalo);Mnu B Mokgatle;Nkz T van Meelis;Mnu ED Vlok;Nkz P Mbiko;Mnu JC de Beer;Nkz VNN Ncwaiba;Mnu W Sihlobo; kanyenoNkz AV Hlatshwayo.Imibuzo:Nkz Phumla Williams – iBamba Lomkhulumeli WeKhabhinethiIselula: 083 501 0139 "
Isitatimende Somhlangano WeKhabhinethi wamhla zingama-24 kuMfumfu 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/zu/speeches/isitatimende-somhlangano-wekhabhinethi-wamhla-zingama-24-kumfumfu-2018-25-oct-2018-0000,"IKhabhinethi labamba umhlangana walo ngoLwesithathu, mhla zingama-24 kuMfumfu 2018 eTuynhuys eKapa.A. Izindaba Ezisematheni1. Isitatimende Senqubomgomo Yesabelomali Sesikhathi Esimaphakathi (i-MTBPS)1.1. IKhabhinethi lamukela i-MTBPS yokuqala kaNgqongqoshe Wezezimali uTito Mboweni, ebesisuselwa enkolelweni enkulu yokuthi iNingizimu Afrika ingavuselelwa.1.2. I-MTBPS yowezi-2018 icaphuna ubunzima uhulumeni abhekene nabo ezinqumweni okumele azithathe kwezomnotho kanye nakwimali kahulumeni eminyakeni emithathu ezayo. Ukukhula kwezomnotho konyaka wezi-2018 kubuyekeziwe kwasuka ku-1.5% kwaya ku-0.7%, futhi isimo somhlaba jikelele siqhubeka nokuba nezingqinamba kwezomnotho emazweni asafufusa. I-MTBPS yowezi-2018 iqalisa ukusimamisa kanye nohlelo lukahulumeni lokuvusesela nokugqugquzela ukusimama komnotho, oluzosekelwa uzinzo lwesikhwamamali sikahulumeni kanye nolwezimali. 1.3. Uhulumeni uqhubeka nokuzibophezela ekusimamiseni isikhawamamali sikahulumeni, kodwa kube nokuchezuka okuncane selokhu sethulwa kuSabelomali sowezi-2018 kuNhlolanja kulo nyaka. Uhulumeni uyaqhubeka nokuzibophezela ekuzinziseni nasekwehliseni isikweletu sezwe.Njengoba kuncipha umthwalo osindayo kwezomnotho kanye nasesimweni sesikhwamamali sikahulumeni, ukwahlukaniswa kwengeniso okuphakanyiswayo kuyaqhubeka nokubeka eqhulwini izinhlelo zokusebenzisa imali emphakathini njengemfundo eyisisekelo, ezempilo, ezenhlalakahle, amanzi, ukuthuthwa kwendle kanye nezinsiza zikagesi.2. Ingqungquthela Yezempilo KaMongameli2.1.    IKhabhinethi lamukela imiphumela yeNgqungquthela Yezempilo KaMongameli ehlose ukudingida izinselele ezinhlobonhlobo eziqondene nohlelo lwezempilo lomphakathi. Imiphumela izoqinisa amalungiselelo okuqalisa uMshwalense Wezempilo Kazwelonke (i-NHI).3. Uguquko kwezomhlaba3.1. IKhabhinethi lamukela ukuqaliswa kwezinhlelo zoguquko nokubuyiselwa komhlaba eziqhutshwa ngokulinganayo eziqondene nemisebenzi nokungalungi kwesikhathi esedlule futhi lisiza ukukhulisa umnotho.3.2. UMongameli Cyril Ramaphosa uhole umcimbi wokubuyiswa komhlaba, lapho kunikezelwe ngamahektha ayizi-4 586 omhlaba emphakathini waKwaMkhwanazi eMpangeni, KwaZulu-Natali. 3.3. Umphakathi waKwaMkhwanazi uzothola nezabelo ezilandela ukubuyiswa komhlaba kanye nokwesekwa okuzowusiza usebenzise yonke ingcebo ongase uyithole kulowa mhlaba. Lokhu kushintsha imiphakathi esebenzela ukuziphilisa ibambe iqhaza kwezohwebo futhi ibe ngabanikazi bamabhizinisi kuyo yonke imisebenzi evela kwezolimo kanye nengcebo engatholakala emhlabeni wabo.3.4. Uhulumeni uzinikele ekwesekeni ukusimamiswa kwamabhizinisi ezolimo aqubukayo, okubandakanya imisebenzi engama-262 ehambisana nokuguqulwa komhlaba ukuze kuhlomule intsha kanye nabantu besifazane kuzo zonke izifundazwe.4. Ukubhidlizwa kwengqalasizinda yomphakathi4.1.IKhabhinethi lidlulise ukukhathazeka ngokubhidlizwa kwengqalasizinda yezokuthutha. Lokhu kubukela phansi ukuzibophezela kukahulumeni ekuhambiseni izinsiza emiphakathini eyayiphucwe amathuba ngaphambilini. Ayikho intukuthelo engasetshenziswa njengesizathu sokubhidliza impahla yomphakathi. Lokhu kubhidlizwa kwempahla kuphuca abampofu inqwaba yezinsiza eziyizidingongqangi.4.2. IKhabhinethi linxusa amalungu omphakathi ukuthi aqaphele futhi asebenzisane nezinhlaka zomthetho ukuze labo abaphula umthetho babhekana nengalo yomthetho. IKhabhinethi liphinde laveza ukuthi iQoqwana Lezobulungiswa, Ukuvikelwa Kobugebengu Nezokuvikela lizobhekana kanjani nalolu daba ngokufanele.  5. Inqubo yokuqokwa KukaMqondisi Wephiko Lwezokushushisa Kuzwelonke (i-NDPP) 5.1. IKhabhinethi lamukele indlela entsha yokuqoka u-NDPP. UMongameli Ramaphosa uqoke Ithimba Labeluleki elizohlonza futhi libambe imposambuso nabantu abafanelekile ukuthi bangathatha isikhundla sokuba yiNhloko yoPhiko Lwezokushushisa Kuzwelonke (i-NPA). Ithimba lisebenze okokuqala kuleli sonto futhi kulindeleke ukuthi lithumele amagama abantu abakhethwe njengalabo abangase bafanelwe ukuthatha lesi sikhundla kuMongameli ngomhla ziyi-7 kuZibandlela 2018.  6. Isinqumo Senkantolo YoMthethosisekelo6.1 IKhabhinethi lenze izethulo ngeSinqumo Senkantolo yoMthethosisekelo esiqondene nokusetshenziswa, ukulinywa nokuphathwa kwensangu ngabantu abadala ngasese bezisebenzisele ngokwabo kanye nomthelela wako. Kucelwa ukuthi amalungu omphakathi azijwayeze lesi sinqumo njengoba ukusetshenziswa kwensangu emphakathini kungavumelekile. Phezu kwalokho, lesi sinqumo asikuqedanga ukuba yicala kokudayiswa kwensangu.6.2 IKhabhinethi lazisa ukuthi lesi sinqumo sisebenza phakathi kweminye imithetho engase isebenze maqondana nokusebenzisa, ukuphatha kanye nokutshala insangu. IKhabhinethi lisabonisana nongoti ngalolu daba.7. INgqungquthela Yezokuphepha Ezikoleni7.1. IKhabhinethi lamukela iNgqungquthela Yezokuphepha Ezikoleni esanda kubanjwa ngaphansi kobuholi bukaNgqongqoshe Wezemfundo Eyisisekelo u-Angie Motshekga. Le ngqungquthela ihlanganise ababambiqhaza kwezemfundo nabazimele ukuthola izisombululo ngezinkinga zezokuphepha eziqondene nezikole ezweni kanye nokusungula indlela ebheke phambili yokwakha izimo eziphephile esikoleni.7.2. Lokhu kulandela izigameko zodlame ezehle ezikoleni ezithile, okubandakanya ukubulawa ngesihluku kukathisha oneminyaka engama-24, uMnu. Gadimang Daniel Mokolobate, owabulawa ukugwazwa umfundi eRamotshere Secondary School eZeerust, eNyakatho Ntshonalanga.7.3. Bonke ababambiqhaza bavuma ukuthi udlame jikelele, ikakhulukazi ezikoleni, alwamukelekile nhlobo nokuthi kudingeka kuqhutshekwe nokubambisana ukuqinisekisa ukuthi izikole ziba yindawo ephephile kubafundi nothisha.8. Izivivinyo zikamatikuletsheni 8.1. IKhabhinethi lifisela bonke abafundi, ikakhulukazi abafundi beBanga le-12, okumhlophe kulesi sikhathi. Okokuqala ngqa, kulo nyaka uMnyango uzoba nesivivinyo sokuhlolela uLimi Lwezimpawu lwaseNingizimu Afrika (i-SASL) ezingeni loLimi Lwasekhaya esizobhalwa abafundi abangama-58 abangezwa kahle  ezikoleni eziyi-10. Lezi zivivinyo zizodonsa isikhathi esingamasonto amahlanu nohhafu futhi sizophela mhla zingama-28 kuLwezi.8.2. Abafundi ezweni lonke bazosayina isifungo esingaphoqelekile sokuzinikela ukuhlonipha isithunzi sezivivinyo ngokungayephuli imibandela yezivivinyo. Abazali nababheki bezingane bakhuthazwa ukuthi babeseke abafundi ngalesi sikhathi esibucayi ohambweni lwabo lwezemfundo. Kubalulekile nokuthi kukhuthazwe abafundi ukuthi basiqede isikole. B. Izinqumo ZeKhabhinethi9. IKhabhinethi ligunyaze ukunqunywa kweziNdawo Zasolwandle Ezivikelekile (ama-MPA) ezingama-20 njengengxenye yeNethiwekhi Emelwe yama-MPA ye-Operation Phakisa: Umnotho Wasolwandle.   Umhlomulo womsebenzi ongenzelwe, phakathi kokunye, uzovumela ukuqhubeka kokuthuthukiswa kwezokuvakasha okuqondene nezemvelo kanye nokukhuthazwa kokufinyelela ezinsizeni zabadobi abadobela ukuziphilisa eziphethwe ngendlela esimamisayo. Imisebenzi ehlongozwayo yazalwa izingxoxo zokubonisana nababambiqhaza abafanele. Ama-MPA azoshicilelwa kuSomqulu Kahulumeni.10. IKhabhinethi ligunyaze uHlelo Lwemisebenzi Kazwelonke (i-NAP) Yesibili Olubuyekeziwe Noluhambisanayo lweNingizimu Afrika ukuNqanda Ukwanda Kwezindawo Eziwugwadule, Ukumoshakala Komhlaba kanye Nokungenelela kuMthelela Wesomiso (2018-2030). I-NAP ihlose ukuba nomthelela ekugcineni nasekusetshenzisweni ngendlela esimeme komhlaba wethu kanye nezinye izinsiza zemvelo.INingizimu Afrika yavumelana ngokusemthethweni neSivumelwano Sokunqanda Ukwakheka Kogwadule kweNhlangano Yamazwe Ngamazwe (i-UN) ngowe-1997. NgokweSiqephu 9 sesivumelwano, abathintekayo kumele basungule, balungise futhi baqalise i-NAP njengesakhi esibaluleke kakhulu sesu lokunqanda ukuqedwa kwamahlathi futhi kungenelelwe emtheleleni wesomiso. INingizimu Afrika yasungula i-NAP yayo yokuqala ngowe-2004.C. IMithethosivivinywa11. IKhabhinethi ligunyaze ukushicilelwa koMthethosivivinywa Oyisichibiyelo Wezingane kuSomqulu Kahulumeni ukuze kutholakale izimvo zomphakathi. UMthethosivivinyo uhlose ukuqinisa ukudidiyelwa kohlelo lokunakekelwa nokuvikelwa kwezingane ngokuhlanganyela neminyango kanye nemikhakha ehlukahlukene.  Lezi zichibiyelo zilandela iSinqumo Senkantolo Ephakeme yaseNyakatho Gauteng sakuLwezi 2017, lapho uMnyango Wezokuthuthukiswa Komphakathi wayalelwa ukuthi ulungise futhi wethule izichibiyelo ezidingekayo zoMthetho Wezingane, wezi-2005 (uMthetho 38 wezi-2005) maqondana nesisombululo sezomthetho esiqondene nokuphathwa kohlelo lokukhuliswa kwezingane ngabantu abangazizali.12. IKhabhinethi lagunyaza ukwethulwa koMthethosivivinywa Oyisichibiyelo Wezinsizakalo Zeposi ePhalamende. Lo Mthethosivivinyo uqalisa uMthetho Odingidwayo WeNqubomgomo Edidiyele Kuzwelonke Yolwazi Lwezobuchwepheshe Kwezokuxhumana (i-ICT) owagunyazwa iKhabhinethi kuMandulo 2016.Imiphumela okuphokophelwe kuyo wukuba yiPosi LaseNingizimu Afrika elinomsebenzi wokubhekana nomncintiswano, elisebenzayo nelisimeme futhielilawula yonke imisebenzi yeposi nengafinyelela kubo bonke abantu kanye nokuguqulwa komkhakha wezeposi. UMthethosivivinyo uhlinzeka ngendlela yokunika imiphakathi yasemakhaya neqhuba izinqubo zesintu amakheli asemakhaya. Lo Mthethosivivinyo sewudlulile esigabeni sokubonisana nomphakathi.D. Imicimbi Ezayo13. INgqungquthela Yotshalomali Lomhlaba Jikelele YaseNingizimu AfrikaNgoLwesihlanu, mhla zingama-26 kuMfumfu 2018, uMongameli Ramaphosa uzosingatha iNgqungquthela Yotshalomali Yokuqala eNingizimu Afrika eSandton Convention Centre eGoli. Lokhu kuyingxenye yokuhlanganiswa kwemisebenzi yokuheha nokukhulisa umnotho wethu.  Phezu kwalokho, amanxusa amane kwezotshalomali aqokwe uMongameli azokwethula umbiko engqungqutheleni ngenqubekela phambili asebe nayo. 14. Ingqungquthela yaMazwe Angamashumi Amabili (i-G20)UMongameli Ramaphosa umenywe uNdunankulu wase-Germany, uDkt. Angela Merkel, ukuthi abambe iqhaza eNgqungqutheleni yoTshalomali ye-G20 - Amabhizinisi ase-German kanye naMazwe Angamalunga Esivumelwano ne-Afrika (i-CwA), kanye noMhlangano Wezamabhizinisi, zombili ezizobanjelwa e-Berlin, eGermany mhla zingama-30 kuMfumfu 2018. Ingqungquthela Yotshalomali ye-G20 izohlanganisa amabhizinisi ase-German namazwe e-CwA ukuhlola amathuba otshalomali ngaphansi kohlaka lokuHlanganyela kwe-G20 ne-Afrika. Abatshalimali base-German bazokwethula imisebenzi eyaziwa ngayo eqhutshwa emaZweni ama-CwA futhi kubhekwe namanye amathuba ezwenikazi. UMongameli uzohambela ingqungquthela esikhundleni sakhe njengoSihlalo Obambisene Nomunye eThimbeni lase-Afrika Lokweluleka i-G20.Ingqungquthela ye-G20 nge-CwA izogxila endleleni i-G20, amazwe ase-Afrika nezikhungo zentuthuko angabambisana ngayo ukukhuthaza utshalomali lomkhakha ozimele kanye nokubamba iqhaza kwezomnotho zamazwe ase-Afrika. Lo mhlangano uzophinde wenze umsebenzi wokulungiselela lo mkhakha iNgqungquthela ye-G20 ezoba se-Buenos Aires, e-Argentina. 15. Isonto Lokugxila Ezimbizweni Kuzwelonke Amalungu Eziphathimandla (iKhabhinethi) azobamba iqhaza Esontweni lesi-9 Lokugxila Ezimbizweni Kuzwelonke loPhiko Lukahulumeni Lwezokuxhumana Nokuhlinzeka Ngolwazi (i-GCIS) ngaphansi kombuso wentando yeningi labantu owavotelwa ngowezi-2014, elizobanjwa kusukela mhla ziyi-12 kuya kumhla zingama-25 kuLwezi 2018. Lokhu kuhambisana noHlelo lweKhabhinethi lweSonto Lokwethula Imibiko Ngemisebenzi Eyenziwe.  Isonto Lokugxila Ezimbizweni lizohlinzekela Iziphathimandla Kuzwelonke kanye nabaholi bezifundazwe nabakahulumeni wasekhaya ngenkundla yokubamba imihlangano yomphakathi kanye neZimbizo ezweni lonke, ngalesi sikhathi, ukubonakalisa ukuqalisa kukahulumeni uHlaka Lokusebenza Lwesikhathi Esimaphakathi (i-MTSF) lwezi-2014-2019 nokubhekana nezinkinga eziphakanyiswe izakhamizi, ezinomthelela kwezokuphepha, ukukhula kanye nokuthuthukiswa kwemiphakathi. Amasonto amabili okubamba iqhaza azongena lapho kuphela imibungazo yeminyaka eyikhulu kwazalwa Izishoshovu zomzabalazo uMama Albertina Sisulu noTata Nelson Mandela, okwakuyibantu ababebeka phambili ukuvama kokubonisana nokuxhumana nemiphakathi ababesebenza kuyo.    E. Imiyalezo Ukuhalalisa16. IKhabhinethi lihalalisela uNgqongqoshe Wezempilo, uDkt. Aaron Motsoaledi, othole imiklomelo emikhulu emibili ye-Kochon, emcimbini wokuklomelisa ngezindondo obubanjwe e-The Hague, e-The Netherlands. Umklomelo wokuqala uwuthole esikhundleni sakhe uqobo uNgqongqoshe ngeqhaza lakhe nobuholi kwezepolitiki ekulweni nesifo sofuba (i-TB) emhlabeni jikelele. Umklomelo wesibili, uNgqongqoshe abambisene noMhlonishwa Omkhulu u-Nick Hebert, iLungu lePhalamende (i-MP) e-United Kingdom, ezikhundleni zabo zokubambisana ngokuba wosihlalo be-Global TB Causus yama-MP asemhlabeni wonke. UMklomelo we-Kochon kuklonyeliswa ngawo minyaka yonke kubantu ngabodwana noma nezinhlangano ezibe negalelo elikhulu ekunqandeni i-TB ezweni labo noma emhlabeni jikelele. 17. IKhabhinethi lamukela ama-World Travel Awards wezi-2018 lapho kwavotelwa iNingizimu Afrika njengeNdawo Yokuvakasha Ephuma phambili. Indawo yase-Durban KwaZulu-Natali yaziswa njengeDolobha Eliphuma phambili e-Afrika Kwezokuvakasha yase ithola isicoco sokuthi iCheba Lokungcebeleka Eliholayo e-Afrika. IKapa, eNtsholanga Kapa lithole isicoco sokuba Indawo Ephuma Phambili e-Afrika Kwezemibhiyozo Nemicimbi.18. IKhabhinethi lamukele ukubukwa okokuqala e-United States mhla zi-2 kuLwezi 2018 kwefilimu lala ekhaya elibizwa ngokuthi Nommer 37 elenziwe ngumqophimafilimu uJoshua Bradley. Le filimu ekhuluma ngobugebengu eqoshelwe eCape Flats yaxhaswa uMnyango Wezohwebo Nezezimboni ngohlelo i-South African Emerging Black Filmmakers Incentive. Lokhu kuzoba negalelo ekuheheni utshalomalingqo olubuya kumazwe angaphandle lungena embonini yezamafilimu yaseNingizimu Afrika.Amazwi Enduduzo19. IKhabhinethi lihlanganyela noMongameli Ramaphosa ukudlulisa ubuhlungu namazwi enduduzo: 19.1. ngokudlula kabuhlungu kwabantu abangaphezu kwama-27, ezingozini zezimoto eziningi ku-N1 North eLimpopo. Abasebenzisi bomgwaqo banxushwa ukuthi baqaphele emigwaqweni yethu futhi kumele baqinisekise ukuthi bathobela imithetho yomgwaqo ngaso sonke isikhathi.19.2.ngokudlula emhlabeni kweqhawe loMzabalazo, uMama Agnes Msimang.  UMama Msimang wayezibophezele ekubeni isishoshovu sezobulili kanye nePhini likaMongameli we-African National Congress (i-ANC) Women's League. Ubengomunye wabantu besifazane abaningi abanxenxa imiphakathi eNingizimu Afrika iyonke ukuthi balwisane nombuso wobandlululo. Uzofihlwa ngoLwesihlanu, mhla zingama-26 kuMfumfu. Inkonzo yomgcwabo izoqala ngelesi-08:00 e-Our Lady Cedars Catholic Church eWoodmead, eGoli.19.3. ngokudlula kweqhawe loMzabalazo futhi elamukeliswa indondo, i-National Order of Mendi for Bravery in Silver, uMnu. Eric ""Stalin"" Mtshali.19.4. ngokudlula kweqhawe le-ANC uMoss Chikane. UMnu. Chikane waba yi-MP ngowe-1994 emuva kokhetho lwezwe lwentando yeningi labantu lokuqala. Ngowe-2005, waqokwa njengeNxusa leseNingizimu Afrika e-Germany.19.5. kubantu base-Sweden kanye nomndeni kaNksz. Lisbet Palme, oneminyaka engama-87, odlulile. UNksz. Palme wayengumfelokazi kaNdunankulu wase-Sweden u-Olof Palme owabulawa ngowe-1986 futhi uMongameli Ramaphosa amchaza ngokuthi ""uMngane waseNingizimu Afrika"".20.  AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.21. IBhodi leSENTECH SOC LIMITED: a. UNksz. Maureen Makole Manyama (umqondisi ongasiyona ingxenye yesigungu seziphathimandla); kanyeb.noNksz. Precious Nompumelelo Sibiya (umqondisi ongasiyona iingxenye yesigungu seziphathimandla).22. Ukuqokwa kabusha kukaNksz. Gugulethu Brightness Nokukhanya (Poppy) Khoza njengoMqondisi weBhodi le-Civil Aviation of the South Africa Civil Aviation Authority.23. UDkt. Molefi Motuku njengeSikhulu Esiphezulu (i-CEO) seMintek (inhlangano yezocwaningo lwezokumbiwayo kuzwelonke eNingizimu Afrika).24. UMnu.Terries Salani Ndove njengePhini LikaMqondisi-Jikelele Wezokubuyiswa Nokuthuthukiswa Komhlaba kuMnyango Wezokuthuthukiswa Kwezindawo Zasemakhaya Nezinguquko Kwezomhlaba.Imibuzo: uNkz Phumla Williams, iBamba Lomkhulumeli WeKhabhinethi Iselula: 083 501 0139"
"Isitatimende Somhlangano WeKhabhinethi wamhla ziyi-7 kuLwezi, 2018",8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/zu/speeches/statement-cabinet-meeting-7-november-2018-8-nov-2018-0000,"IKhabhinethi labamba umhlangano walo ngoLwesithathu, mhla ziyi-7 kuLwezi 2018 eTuynhuys eKapa.A. Izindaba Ezisematheni1. INgqungquthela KaMongameli Yodlame Olubhekiswe Kubantu Bobulili Obuthile Nokubulawa Kwabantu Besifazane 1.1. IKhabhinethi lamukela izingxoxo ezibe nempumelelo ezibanjwe eNgqungqutheleni KaMongameli Yodlame Olubhekiswe Kubantu Bobulili Obuthile Nokubulawa Kwabantu Besifazane ngomhla woku-1 kuya kolwe-2 kuLwezi. INgqungquthela iqinisekise ukuthi ukuphuthuma kokuphoqa ukuvumelana ngezindlela zokubhekana nenkinga yodlame olubhekiswe kwabobulili obuthile, ukucwaswa kwabantu besifazane kanye nokungalingani ngokobulili. 1.2. UHulumeni uvume ukubuyekeza izinhlelo zikazwelonke ukuqeda udlame olubhekiswe kwabobulili obuthile kanye nokuthuthukiswa koHlelo Lomsebenzi LukaZwelonke ngodlame olubhekiswe kwabobulili obuthile. Uzibophezele ekusebenzisaneni nabo bonke ababambiqhaza ukuqinisekisa ukuthi siwehlisa kakhulu amazinga odlame olubhekiswe kwabobulili obuthile (i-GBV) - size sibuqede nya. 1.3.    IKhabhinethi linxusa zonke izakhamizi zaseNingizimu Afrika ukuthi zisebenzisane ukuze kushintshwe izindlela zokucabanga, izinqubo kanye nezikhungo ukuze kuqedwe udlame olubhekiswe kubantu besifazane.2. Utshalomali2.1. IKhabhinethi lamukela iNgqungquthela Yotshalomali ebe nempumelelo ebanjwe kuMfumfu e-Sandton, eGoli. INgqungquthela Yotshalomali yenze iNingizimu Afrika yakwazi ukwethenjiswa ngemali  ezizigidigidi ezingama-290 zamarandi yotshalomali yimikhakha ehlukahlukene kwezomnotho. Lokhu kwengeza phezu kwemali ezizigidigidi ezingaphezu kwama-400 amarandi iNingizimu Afrika eyethenjiswe ngayo emkhankasweni wotshalomali owaqhutshwa amanxusa akhethekile otshalomali kanye namazwe anhlobonhlobo ngesikhathi ehanjelwe wuhulumeni.2.2. Le Ngqungquthela ihanjelwe amanxusa angaphezu kwezi-1 000, ayephuma emazweni angaphezu kwama-35. Umoya wawumuhle, nezwe labonakalisa amathuba amasha otshalomali kanye nezinhlelo zezinqubomgomo ezisiza ukwakha indawo elungele utshalomali oluhle. 2.3. IKhabhinethi lihalalisela ithimba elisebenze kule Ngqungquthela futhi likulangazelele ukuthola imibiko ngokuqhubekayo njalo maqondana nokufezekisa izethembiso.  2.4. Njengoba iNingizimu Afrika ne-Afrika iqhubekela phambili ekukhuliseni umnotho wezwekazi, iKhabhinethi liphinda lamukela iNgqungquthela Yotshalomali yase-Afrika yokuqala, esiqhubekayo esizophela mhla ziyi-9 kuLwezi, eGoli.Ingqungquthela Yotshalomali yase-Afrika yasungulwa yiBhange Lentuthuko Lase-Afrika (i-African Development Bank). Ngayo kuhloswe ukuba nempumelelo yamanje ngokuhlanganisa uhulumeni kanye notshalomali lwemikhakha ezimele ukuze kuqalwe indlela entsha yokukhula yeZwekazi lase-Afrika lilonke.  2.5.    INgqungquthela ye-G20 nge-Afrika esanda kubanjwa iqhubeka nokuxhasa amathuba okukhula ngezivumelwano ezinhlobonhlobo ezikhuthaza utshalomali lomkhakha ozimele kanye nokubamba iqhaza kwezomnotho emazweni ase-Afrika njengengxenye yeSivumelwano ne-Afrika (i-CwA). Isihlalo se-CwA sibanjwe ngokubambisana yiNingizimu Afrika ne-Germany ngaphansi kweThimba lase-Afrika Lokweluleka i-G20.   2.6.    IKhabhinethi lamukele nokwethulwa kwemboni i-Phuthaditjhaba Industrial Park, ebize izigidi ezingama-50 zamarandi, kamuva eFreyistata ezokhuthaza imisebenzi yezimboni futhi yandise ukwakhiwa kwemisebenzi nokukhula kuleso sifundazwe.2.7.    IKhabhinethi linesiqiniseko sokuthi umphumela walo msebenzi kuzoba wukunciphisa izinselele zokushoda kwamathuba omsebenzi izwe elibhekene nawo, ngokuvuselela ithemba.  3. Ukwakhiwa Kwamathuba Omsebenzi3.1. Uhulumeni unyuse amasokisi kwezokwakhelwa kwabantu abasha kanye nezakhamizi zaseNingizimu Afrika imisebenzi, kugxilwe emnothweni wasemalokishini nowasezindaweni zasemakhaya, kanye namabhizinisi abantu besifazane nentsha okuyibo abavame ukuthwala umthwalo wezinselele eziqondene nezomnotho.3.2. IKhabhinethi lethemba ukuthi uhlelo lwezindlela zokungenelela, ezizofaka izigidigigi ezingama-50 zamarandi emikhakheni ebalulekile njengezolimo, ingqalasizinda yomphakathi, umnotho wasemalokishini nowasezindaweni zasemakhaya, okuzohlinzeka ngamathuba okwakha imisebenzi nokuvuselela umnotho ngendlela egcinekayo. 3.3. Lokhu kwengeza phezu kwemiphumela yeNgqungquthela Yemisebenzi lapho uhulumeni, amabhizinisi nabasebenzi izibophezele ekwenzeni okulandelayo: ukuthenga imikhiqizo yakuleli; ukusebenzisa indlela enamandla ukwandisa impahla ethengiselwa amanye amazwe; ukungenelela ohlelweni lwezolimo kusukela ekuqaleni komsebenzi kuya ekuthengiseni ngemikhiqizo yezolimo kanye nokwesekwa kwamabhizinisi amancane naphakathi nendawo ukuze kuthuthukiswe ezemisebenzi.3.4. IKhabhinethi likholwa wukuthi lezi zinhlelo zokungenelela zibalulekile ukubhekana nokutholakele Ocwaningweni Lwezemisebenzi Lwekota lwangekota yesithathu yowezi-2018, olukhombise ukukhula kwezemisebenzi kanye nokwanda kwesibalo sabantu abangasebenzi. Esikhathini sezinyanga ezintathu, iyizi-92 000 imisebenzi eyakhiwe. Nokho, ngenxa 'yabafunimsebenzi ababelahle ithemba' bangaphambilini abayizi-131 000 ababuyele ekufuneni umsebenzi, izinga lokusweleka kwemisebenzi nalo likhuphuke nge-0.3% laya kuma-27.5%.3.5. Ngokwesikhungo Sezezibalo eNingizimu Afrika (i-Stats SA) imisebenzi yande  emkhakheni wezohwebo lwamabhizinisi nezokwakha, yaphela emkhakheni wezokuvukuza, wezokukhiqiza, wezokuthutha kanye nemizi. Sehlile isibalo sabantu abasebenza emkhakheni okusetshenzwa ngokugcwele kuyo, sakhuphuka emkhakheni okusetshenziswa kuwo ngokungagcwele.4. Ukugubha Iminyaka engama-20 yoMthetho Wezokuncintisana 4.1. IKhabhinethi lazisa ukuthi uMthetho Wezokuncintisana sewufinyelele onyakeni wama-20 waqala ukusebenza kuMfumfu 1998. Esikhathini seminyaka engama-20, izikhulu zezokuncintisana zibone impumelelo enkulu ekulweni nogombela kwesabo abanyusa intengo abangahambisani nokuncintisana, ukusetshenziswa ngokungafanele kwamandla ezinkampani ezinkulu kanye nokuvikelwa komphakathi ngesikhathi kuhlangana amabhizinisi. Izikhulu zezokuncintisana zikhiphele izinkampani eziphula uMthetho izijeziso ezingaphezu kwezigididi eziyi-8 zamarandi. Ihhovisi likaNgqongqoshe Wezokuthuthukiswa Komnotho, ngokusebenzisa izindlela ezikuMthetho Wezokuncintisana, lakhe isikhwama esikhethekile sokuthuthukisa amabhizinisi amancane, abahlinzeki bakuleli kanye nokungena kwabalimi abayibantu abansundu ohlelweni lomnotho, esinemali engaphezu kwezigidigidi eziyi-5 zamarandi. 4.2. IKhabhinethi lihalalisela izikhulu zezokuncintisana ngomsebenzi owenziwe kwezomnotho kubabambiqhaza abasha nokukhuthaza ukusungulwa kwamabhizinisi amasha nokuncintisana.5. Umhlangano woMkhandlu woNgqongqoshe (i-COM) we-18 wenhlangano i-Indian Ocean Rim Association (i-IORA)5.1. IKhabhinethi lihalalisela uMnyango  Wezobudlelwano Bamazwe Nokubambisana ngokusingatha uMhlangano woMkhandlu woNgqongqoshe (i-COM) we-18 wenhlangano i-Indian Ocean Rim Association (i-IORA) owabanjwa eDurban, KwaZulu-Natali ngomhla we-02 kuLwezi 2018 ngaphansi kwesiqubulo esithi: Ukuhlanganisa Abantu base-Afrika, e-Asia, e-Australasia nase-Middle East ngokubambisana okunzulu ukuze kube Nokuthula, Uzinzo Nentuthuko Esimeme"".5.2. Omunye wemiphumela yomhlangano we-18 we-IORA kwaba Isimemezelo Esikhethekile sokuhlonipha uMongameli Nelson Mandela ophinde abe ngumsunguli we-IORA. Lokhu kuholele ekusungulweni “koHlelo Lokufundela Umsebenzi Usemsebenzini i-IORA Nelson Mandela 'Yiba Wukhondolo”” okulindeleke ukuthi lwethulwe ngokusemthethweni kuNtulikazi 2019. Lolu hlelo luhlose ukuthuthukisa nokuhlomisa abantu abasha baku-IORA ngamathuba okusebenza emkhakheni abawufundele.6. Ukulwa Nobugebengu 6.1. IKhabhinethi lamukela ukwethulwa, kwakamuva, koPhiko Olulwisana Namaqembu Ezigelekeqe e-Hanover Park, eNtshonalanga Kapa, wuMongameli Cyril Ramaphosa. Lokhu kwengezele ekungeneleleni kukahulumeni kuzoba nomsebenzi omkhulu ekubhekaneni ngendlela enzulu nenkinga yamaqembu ezigelekeqe kanye nobugebengu obuhambisana nezidakamizwa obukhungethe imiphakathi.6.2. Lolu phiko lunamalungu aqeqeshelwe ukubhekana nezimo ezinobungozi obukhulu njengoba evela emaphikweni okubhekana nezimo ngobuchule (amaBherethi), ithimba lokubhekana nemisebenzi ekhethekile (i-special task force) kanye nophiko lwezokungenelela kuzwelonke (i-national intervention unit). Emshikashikeni wokulwa nobugebengu, le ndlela yokungenelela eholwa nguhulumeni izokwethulwa ezweni lonke.  6.3. IKhabhinethi linxusa imiphakathi ukuthi isebenzisane nezinhlangano zomthetho ukugcina ukuphepha nokuvikeleka okubaluleke kakhulu ukuze kube nentuthuko emiphakathini. Lisazinikele ekuqinisekiseni ukuthi imiphakathi iphephile futhi izizwela iphephile ezindaweni ehlala kuzo.7. Isikhathi Sokuqoqwa Kwentela 7.1. IKhabhinethi libonga bonke abakhokhintela ngokuthumela imibhalo yokuqoqwa kwentela kwaminyaka yonke yesikhathi sokuqoqwa kwentela ngowezi-2017/18, esivalwe ngomhla zingama-31 kuMfumfu 2018. Imali eqoqiwe ngentela isawumthombo wesikhwama esiqinisekisa ukuthi uhulumeni angahlinzeka umphakathi ngemisebenzi. 8. Isikimu Sikazwelonke Sokusiza Abafundi Ngezimali (i-NFSAS)8.1. IKhabhinethi likhumbuza bonke abafundi abafuna ukufaka izicelo Esikimini Sikazwelonke Sokusiza Abafundi Ngezimali (i-NFSAS) ngosizo lwezimali ngowezi-2019 ukuthi izicelo ezifakwa nge-inthanethi zivalwa ngomhla zingama-30 kuLwezi 2018.8.2. Ngomhla lu-1 kuMandulo 2018, izicelo zavulelwa abafundi abafanelekile abafisa ukuqhuba izifundo zabo ngowezi-2019 ezifundweni ezigunyaziwe kunoma eyiphi inyuvesi kahulumeni noma ekolishi Lokufundela Umsebenzi Wezobuchwepheshe Bezandla Nokuqeqeshwa (i-TVET) eNingizimu Afrika. 8.3.    Abafundi bakhuthazwa kakhulu ukuthi bethule izicelo nge-inthanethi noma baye emahhovisi eNhlangano Kazwelonke Yokuthuthukiswa Kwentsha (i-NYDA) ngaphambi kosuku lokuvala.B. Izinqumo ZeKhabhinethi9. IKhabhinethi ligunyaze Uhlaka Lohlelosu ukuze kuqhutshwe izintshisekelo ezingokohlelosu zeNingizimu Afrika emhlabeni jikelele njengoba liqondene nezohwebo, utshalomali kanye nezimboni. Lolu hlelosu luhlose ukuqinisekisa ukuthi ukubonisana namanye amazwe kuwusizo kuzinqubomgomo ezibalulekile zasezweni ezinjengokuqedwa kobumpofu, ukungabibikho kwemisebenzi kanye nokungalingani. Lolu hlelo lukhuthaza ukuthi iNingizimu Afrika ibe nentshisekelo yokudidiyela ezentuthuko e-Afrika iyonke ngokwesekwa wuhlelosu oluholwa wutshalomali nokwakha ombimbi ngokohlelosu ukuqhuba umsebenzi wayo. Luphinde luqinise ubudlelwane bezohwebo kanye nobezotshalomali namazwe asethuthukile futhi luhehe utshalomali olungena ngaphakathi ezweni, ukudluliswa kwamakhono  nobuchwepheshe kanye nezimpahla ezithengiselwa amazwe angaphandle ezinenzuzo eningi. 10. IKhabhinethi ligunyaze ukukhushulwa komholo wonyaka wamalungu eKhomishana Yamalungelo Esintu yaseNingizimu Afrika (i-SAHRC). UMthetho WeKhomishana Yamalungelo Esintu yaseNingizimu Afrika, wezi-2013 uhlinzeka ngokuthi umholo, isibonelelo sezindleko kanye neminye imigomo nemibandela yehhovisi inqunywa nguMongameli ngokubonisana neKhabhinethi noNgqongqoshe Wezezimali.C. Imicimbi Ezayo11. Inhlangano Yemisebenzi Yamazwe Ngamanzwe (i-ILO)IKhomishana Yomhlaba Jikelele Esezingeni Eliphezulu eqondene neMisebenzi Yakusasa yeNhlangano Yemisebenzi Yamazwe Ngamazwe (i-ILO) izobamba umhlangano wokugcina wayo we-15 kuya ku-17 kuLwezi 2018. Osihlalo bale Khomishana nguMongomeli uCyril Ramaphosa nozakwabo wase-Sweden uStefan Löfven. Ikhomishana Yomhlaba Jikelele Esezingeni Eliphezulu, ehlelwe yi-ILO ngowezi-2017, ibhekene nomsebenzi wokuhlola izinguquko ezisheshayo eziqhubeka emisebenzini, ohlonza izinselele ezisemqoka kanye nalokho okumele kwenziwe ukwenza ikusasa lomsebenzi libe ngcono futhi lilingane. Umsebenzi weKhomisana Yomhlaba Jikelele uhambisana nokugxila kukahulumeni ekwakheni imisebenzi efanele negcinekayo, kanye nezinhlelo zokuqinisekisa ukuthi intsha yaseNingizimu Afrika iba namakhono adingekayo ukuphumelela emkhakheni wezemisebenzi oshintshashintshayo. 12. Umbukiso i-China International Import Expo (i-CIIE)IKhabhinethi lamukela ukubamba iqhaza kweNingizimu Afrika njengezwe eliyisimenywa esihloniphekile embukisweni i-China International Import Expo (CIIE) obanjelwe e-Shanghai. UNgqongqoshe Wezohwebo Nezezimboni u-Rob Davies, uhola ithimba lezinhlangano ezingama-27 zaseNingizimu Afrika. Lezi zinhlangano zixhaswe wuMnyango Wezohwebo Nezezimboni ngosizo loHlelo i-Export Marketing and Investment Assistance (i-EMIA) Scheme.Ukubamba iqhaza kweNingizimu Afrika kubeka izwe esimweni esingcono sokuthuthukisa amandla ayo kwezohwebo notshalomali futhi silangazelele ukubona izinkampani ezibukisa kulo mbukiso wemikhakha enhlobonhlobo, ebandakanya umkhakha wezenqubo yokuqhutshwa kwemisebenzi yezolimo, owezicathulo kanye nesikhumba, owezobunjiniyela, owezamakhemikhali kaphethilomu, owezingxenye zezitimela, owezokuvikela, kanye nowezolwazi kwezobuchwepheshe bezokuxhumana (i-ICT), abuya ekhaya nama-oda okuthenga. Usaqhubeka uMbukiso, iNingizimu Afrika iphinde yasingatha umhlangano wezotshalomali ogxile emathubeni asemkhakheni wezokukhiqiza. 13. Isonto Lokugxila Ezimbizweni KuzwelonkeAmasonto amabili azayo okusebenza kukahulumeni azoba yiSonto le-9 Lokugxila Ezimbizweni Kuzwelonke, elilawulwa uPhiko Lohlelo LukaHulumeni Lwezokuxhumana Nokudluliswa Kolwazi (i-GCIS). Amalungu Omkhandlu Kazwelonke (iKhabhinethi) kanye nabaholi basesifundazweni nakohulumeni basekhaya bazohambela imihlangano yomphakathi neZimbizo elizweni jikelele. Lolu hlelo lwesikhathi esizoqala ngomhla we-12 kuya kumhla zingama-25 kuLwezi 2018 luzoshicilelwa ku-www.gov.za.Izakhamizi zaseNingizimu Afrika zikhuthazwa ukuthi zisebenzise lezi zinkundla ukubonisana nezikhulu ngezinkinga zokuhlinzekwa kwezinsazakalo ukuqinisekisa ukuthi ukusebenzisana ekuthuthukiseni imiphakathi yethu. D. Amazwi Enduduzo14. IKhabhinethi lithi 'dudu' emindenini nezihlobo zabo bonke abashone kuchunguchunge lwemililo ebeyiku-Garden Route nezindawo ezizungeze leyo ndawo, kanye nabaseMpumalanga Kapa. Lo mlilo udlule nomphefumulo ka-Nico Heynes, owayengumshayelibhanoyi we-Working on Fire. Uphinde waholela ekushoneni kwabanye abantu abayizishiyagalolunye kanye nokuthutha kwabantu abalinganiselwa kuzi-2000. Kushabalale inqwaba yemizi kanye nomhlaba omkhulu obekungatshalwa kuwo. IKhabhinethi lincoma ukungenelela kwezicishamlilo kanye nezikhulu zezokulawulwa komonakalo, zibambisene noMbutho Wamasosha Asemoyeni WaseNingizimu Afrika kanye ne-Working on Fire abasebenze ngokuzikhandla ukuhlenga izimpilo nokulawula umlilo. 15. IKhabhinethi lidlulise amazwi enduduzo kuHulumeni kanye nabantu  base-Indonesia kulandela ukuphahlazeka kwebhanoyi elidlule nemiphefumulo yabantu abayi-189 emuva kokusuka kunkabadolobha yase-Indonesia, eJakarta.E. Ukuhalalisa16. IKhabhinethi lihalalisela iNingizimu Afrika ngokukhethwa ngokwesekwa ukuthi isebenze ngaphansi koMkhandlu weNhlangano Yamazwe Ngamazwe Yengqalasizinda Yezokuxhumana (i-ITU) ngoMsombuluko, ngomhla wesi-5 kuLwezi 2018 ngesikhathi sePlenipotentiary Conference ye-ITU e-Dubai. IKhabhinethi lihalalisela uMnu. Mandla Mchunu weSikhungo Esizimele esibhekelele ezokuxhumana eNingizimu Afrika (i-Icasa) okhethwe ukusebenzela iBhodi Lokulawula Imisebe ye-ITU kanye noNksz. Doreen Bogdan-Martin ngokukhethwa kwakhe njengoMqondisi weSikhungo Sokuthuthukisa Ingqalasizinga Yezokuxhumana, futhi ongowesifazane wokuqala ukuba ngomunye wabaphathi abakhulu be-ITU selokhu yasungulwa ngowe-1865. INingizimu Afrika ithotshiswe wukwethenjwa ngamanye amazwe ukuthi ubeyingxenye  yabaphathi abakhulu be-ITU eminyakeni emine ezayo. Sizosebenzisa lezi zikhundla ukuqhuba uhlelo lwezentuthuko nokwakha umphakathi onolwazi esikhathini sobuchwepheshe besimanje.17. IKhabhinethi lihalalisela ne-Federal Democratic Republic of Ethopia ngokukhetha umongameli wabo wesifazane wokuqala, uMhlonishwa uSahle-Work Zewde, okunguye kuphela omongameli wesifazane ezwenikazi lase-Afrika. INingizimu Afrika izoqhubeka nokuqinisa ubudlelwano bayo nezwe lase-Ethopia emikhakheni eminingi ebandakanya ezohwebo, ezepolikiti nobudlelwano kwezomnotho. 18. IKhabhinethi lidlulisela amazwi okuhalalisa kuMongameli u-Paul Biya, owagcotshwa njengomongameli ihlandla lesikhombisa. IKhabhinethi linxusa bonke abantu base-Cameroon ukusebenzisana ekutholeni izisombululo ngenqubo yokuxoxisana. IKhabhinethi lilangazelele ukwakha ubudlelwano bezepolitiki, ezomnotho nezohwebo phakathi kweNingizimu Afrika ne-Cameroon. 19. IKhabhinethi lihalalisela abantu base-Brazil ngokubamba ukhetho ngempumelelo olubeke ukhethelwe ukuba nguMongameli we-Federative Republic of Brazil, uMhlonishwa u-Jair Bolsonaro njengoMongameli wase-Brazil omusha. 20. IKhabhinethi lidlulisela izilokotho ezinhle kuyo yonke imiphakathi yama-Hindu eNingizimu Afrika agubha u-Diwali noma u-Deepavali. Lo ngumgubho wezenkolo obungaza impumelelo yokuhle kokubi, ulwazi nobuhlakani kunobuwula kanye nempumelelo yokukhanya kunobumnyama. Ukukhanya okungcwele kukaNkulunkulu makubusise iNingizimu Afrika ngokuthula, impumelelo, injabulo, ukuphumelela kanye nokwaneliseka, njengoba sonke sidlala izindima zethu ukuhlanganisa ukuthula nobumbano ezweni lethu elinenkolo kanye namasiko ahlukahlukene.F. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.21.    Ukuqokwa kabusha kukaNksz. Nomfundo Maseti njengeLungu Elilawula Ngokugcwele, elibhekele ukulawulwa kweGesi-Ehamba Ngamapayipi, ukusebenza eBhodini le-NERSA.  22.    Abantu abalandelayo baqokwe eMkhandlwini Wobuchwepheshe Bezokwakha:a.    Absalom Mosabeni Molobe (Usihlalo);b.    Nksz. Maphefo K Mogodi (Iphini Likasihlalo);c.    Nksz. Zandile Yvonne Mathe;d.    Dkt. Jenitha Badul;e.    Ngwako Edward Hutamo;f.    Nksz. Noninzi Qina;g.    Gert Hendrik Meyer;h.    Jerry Leigh Magolius;i.    Hendrik Ndlovu;j.    Dkt. Keith Ivor Jacobs;k.    Adv Boitumelo Tlhakung;l.    Inge Maree Vieira;m.    Sinenhlanhla Thuleleni Mthembu;n.    Dkt. Prittish Dalao.    Ulandi Exnerp.    Nksz. Florence Rabada;q.    Nksz. Noluthando Hazel Molao; kanyer.    noDkt. Claire Deacon.Imibuzo: Nkz Phumla Williams, iBamba Lomkhulumeli WeKhabhinethi Umakhalekhukhwini: 083 501 0139"
Isitatimende Somhlangano WeKhabhinethi wamhla zingama-21 kuLwezi 2018,22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/zu/speeches/statement-cabinet-meeting-21-november-2018-22-nov-2018-0000-0,"IKhabhinethi labamba umhlangano walo ngoLwesithathu, mhla zingama-21 kuLwezi 2018 e-Tuynhuys eKapa.A. Izindaba Ezisematheni1. Utshalomali1.1. IKhabhinethi liyawamukela uMhlangano Wotshalomali Wokuqala wase-Afrika obeyimpumelelo, obubanjwe kusukela mhla ziyisi-7 kuya kumhla ziyisi-9 kuLwezi e-Sandton Convention Centre eGauteng. Ohulumeni base-Afrika nabezamabhizinisi, izikhungo zezimali zamazwe ngamazwe kanye nabanye okubanjisenwe nabo kwezentuthuko bagxile ekwenzeni i-Afrika ibe yizwekazi elilandelayo elithuthukayo futhi eliphuma phambili kwezotshalomali emhlabeni jikelele.1.2. Le ngqungquthela ivalwe sekunezivumelwano ezingama-45, ezilinganiselwa kuzigidigigi ezingama-32 zamadola aseMelika, ezenziwe ukuze kuzuze leli zwekazi. Kuleyo mali, iNingizimu Afrika izozuza ngotshalomali lwezigidigidi eziyi-6.8 zamadola aseMelika.2. Ingqungquthela yeNhlangano Yamazwe ase-Afrika (i-AU)2.1. IKhabhinethi likhuthazekile ngezingxoxo ezinohlonze ezibanjwe eNgqungqutheleni ye-AU ebeyibanjelwe e-Addis Ababa, kwelase-Ethopia mhla ziyi-17 nomhla ziyi-18 kuLwezi 2018, lapho uMongameli Cyril Ramaphosa ebebambe khona iqhaza. Lo Mhlangano Okhethekile udingide izindaba eziphathelene nezinqubo zezinguquko eziqhubekayo okuhloswe ukuthi zisungule i-AU enempumelelo, esebenza kahle futhi enomfutho omusha, ekwaziyo ukufinyelela kulokho okuyimigomo eseqhulwini kanye nezinjongo zezwekazi njengoba kubekwe ngokucacile ku-Ajenda 2063, okuwuhlaka olungokweqhingasu loguquko kwezenhlalomnotho e-Afrika eminyakeni engama-50 ezayo.2.2. Ukulethwa koguquko ku-AU kuyinqubo eqhubekayo, futhi ezinye zezincomo zayo seziqalisiwe, ikakhulukazi maqondana nokuzibophezela ekutheni amazwe angamalungu e-AU kube yiwo afaka uxhasomali olukhulu enhlanganweni. Amazwe amaningi ayaqhubeka nokusayina Isivumelwano Sohwebo Olungenamikhawulo Ezwenikazi Lase-Afrika ukuqinisekisa ukuthi Izwekazi lithokozela isivumelwano sohwebo olungenamikhawulo ezwenikazi lonkana. 3. Ukusebenzisana Ngokweqhingasu neNhlangano Yamazwe aseYurophu (i-EU)3.1.IKhabhinethi liyawuthokozela impela umphumela omuhle weNgqungquthela yesikhombisa phakathi kweNingizimu Afrika ne-EU eyabanjwa mhla ziyi-15 kuLwezi kwelase-Belgium. Imiphumela nezibophezelo ezenziwa engqungqutheleni zakhela phezu komkhankaso wethu oyingqayizivele wokubeka ukukhula komnotho nokwakhiwa kwemisebenzi emnyombweni wohlelo lukazwelonke lweNingizimu Afrika.3.2.Emazweni ase-Afrika, yiNingizimu Afrika kuphela esebenzisana ne-EU futhi ingenye yamazwe ayi-10 emhlabeni jikelele anobudlelwano ngokweqhingasu ne-EU. I-EU ngumlingane wezohwebo omkhulu kunabo bonke abalingane  beNingizimu Afrika, futhi ingumtshalimali omkhulukazi njengombimbi lwamazwe, njengoba utshalomali olungena ngqo kuleli oluvela kule Nhlangano Yamazwe aseYurophu lulinganiselwa kuma-73.7% otshalomali oluphelele olungena ngqo kuleli oluvela emazweni angaphandle.  3.3. UMongameli Ramaphosa, kuleli sonto, usingathe uMongameli waseRiphabhulikhi yase-Germany, uMnu. Frank-Walter Steinmeier, Ohambweni Lombuso obeluqonde eNingizimu Afrika. Izwe lase-Germany yilona zwe langaphandle elitshale imali eningi kakhulu eNingizimu Afrika, njengoba kunezinkampani zase-Germany ezingaphezu kwama-600 ezinamabhizinisi noma imikhiqizo kuleli, okuqashwe kuzona abantu ababalelwa ezi-100 000.3.4. Uhambo Lombuso lokuvakashela kukaMongameli wase-Germany kuleli luholele ekusayinweni kwezivumelwano zohwebo notshalomali phakathi kwalawa mazwe amabili, futhi kwanika bobabili abaholi ithuba lokubonisana ngezinkinga ezinhlobonhlobo nokuthi babambisane kakhudlwana njengamalungu asebenza ngokungagcwele eMkhandlwini Wezokuvikela weNhlangano Yamazwe (i-UN) isikhathi seminyaka emibili kusukela ngowezi-2019 kuya kowezi-2020.4. Uguquko kwezomhlaba4.1. IKhabhinethi likuphawulile ukuthi iKomidi lasePhalamende Lokubuyekeza uMthethosisekelo Elididiyele liwamukelile umbiko walo ovuna ukubuyekezwa kweSigaba 25 soMthethosisekelo weRiphabhulikhi yaseNingizimu Afrika we-1996. Lesi sichibiyelo sinikeza uMbuso amandla okuthatha umhlaba ngaphandle kwesinxephezelo ukuze uhlomule umphakathi. Umbiko wekomidi kulindeleke ukuthi wethulwe eSigungwini Sikazwelonke, ePhalamende, ukuze kube nenkulumompikiswano ngalokhu. 4.2. Inqubo yokubonisana nomphakathi yaholela ekutheni izinhlangano ezihlukahlukene zithole ithuba lokwenza izethulo mayelana noMthethosivivinywa futhi kwabanjwa izimbizo zokulalela izimvo zomphakathi kuzo zonke izifundazwe zakuleli eziyisishiyagalolunye. Kuze kube manje uMthethosisekelo usuchitshiyelwe amahlandla ayi-17 ngokulandela inqubo yokubonisana nokubandakanya abathintekayo. 4.3. Uhulumeni usalokhu ezibophezele enqubweni yezinguquko kwezomhlaba eqhutshwa ngendlela efanele ezohlomulisa bonke abantu. IKhabhinethi liyagcizelela ukuthi uhulumeni uyawuhlonipha umthetho futhi, ngaso sonke isikhathi, izinyathelo nezenzo zakhe zihambisana noMthethosisekelo.  5.  Isinqumo Senkantolo YoMthethosisekelo5.1. IKhabhinethi liyasamukela isinqumo seNkantolo yoMthethosisekelo ethathe isinqumo sokuthi uMthetho Wokuthuthukiswa Kwezimbiwa Nemikhiqizo Kaphethilomu, wezi-2002 (uMthetho wama-28 wezi-2002) olawula ukukhishwa kwamalungelo okumba izimbiwa, kumele ufundwe uhambisane noMthetho Wesikhashana Wokuvikelwa Kwamalungelo Omhlaba Osetshenziswa Ngokungahlelekile, we-1996 (uMthetho wama-31 we-1996), ovikela amalungelo omhlaba abantu ababuthaka abadinga ukubhekelelwa nokuvikelwa kakhudlwana. 5.2. Lokhu kunqoba komphakathi waseLesetlheng eNyakatho Ntshonalanga kubonakalisa ukuqala kokwamukelwa nokuhlonishwa ngokusemthethweni kwamalungelo omhlaba owaphucwa izizukulwane ngezizukulwane zabantu baseNingizimu Afrika ababephila ngaphansi kwengcindezelo esikhathini esedlule. Lapho umsebenzi wezimayini unomthelela ekuhlalisweni kwabantu, imindeni nemiphakathi, okuyibona abathinteka ngqo ngenxa yezimayini kumele banikeze imvume yabo kuqala mayelana nanoma yiluphi ushintsho oluthinta amalungelo abo omhlaba. 6. Imiphumela Yocwaningomabhuku6.1. IKhabhinethi liyayamukela futhi liyayihalalisela iminyango nezikhungo zikahulumeni eziqhubekayo nokuthola imiphumela yocwaningomabhuku engenagcobho. Lokhu kulandela ukukhishwa koMbiko Wocwaningomabhuku Wokuphathwa Kwezimali Zikahulumeni wonyaka wezimali wezi-2017/18, okhishwe nguMcwaningimabhuku Jikelele (u-AG) u-Kimi Makwetu.6.2. Nokho iKhabhinethi likhathazekile ngombiko obonakalisa ukwehla kwemiphumela yocwaningomabhuku isiyonke kweminye iminyango nezikhungo zikahulumeni kuzwelonke nasezifundazweni. Ukusayinwa kube wumthetho koMthethosivivinywa Oyisichibiyelo Socwaningomabhuku loMphakathi nguMongameli Ramaphosa, okuzoqinisa umsebenzi weHhovisi lika-AG, kuzosiza ngokuqinisekisa ukuthi bayaphendula ngezenzo zabo labo abaqhubekayo nokungalugqizi qakala uhlaka lwenkambiso yokuphatha lukahulumeni.6.3. IKhabhinethi likhuthaza yonke iminyango nezikhungo zikahulumeni ukuthi baqhamuke nezindlela zokuxazulula izinkinga ezihlonzwe ngu-AG nokuqapha inqubekela phambili njalo ukuze kulungiswe lezo zinkinga ezikhona zokungahambisi ngendlela ngaphambi kokuba kube nocwaningomabhuku olulandelayo.  7. Ezokuphepha Nokuvikeleka7.1. IKhabhinethi lethembisa ukweseka uMkhankaso Kazwelonke Wezokuphepha Ngesikhathi SaKhisimusi owethulwa uNgqongqoshe Wamaphoyisa uBheki Cele ngaphansi kwesiqubulo esithi ""i-Operation Quiet Storm"".  7.2. Lo mkhankaso uhlose ukwenza iNingizimu Afrika ibe yindawo ephephile njengoba sibheke ekupheleni konyaka nasesikhathini samaholide. Umbutho Wamaphoyisa AseNingizimu Afrika uzoqhuba imikhankaso yokuqinisekisa ukuhlonishwa nokuthotshelwa komthetho kuwo wonke amadolobha akuleli, nasezindaweni zasemakhaya kanye nasemalokishini kuze kuphele uMasingana 2019. Bazogxila ekutheni amaphoyisa abonakale ndawozonke, ebe enza umsebenzi okhethekile wokuqwashisa nokuvikela ubugebengu. 7.3. IKhabhinethi linxusa bonke abantu baseNingizimu Afrika ukuthi baqhubeke nokusebenzisana namaphoyisa ukugcina imiphakathi yethu iphephile.  Abazali nabalondolozi bezingane bayelulekwa ukuthi baqikelele kakhulu ekubhasobheni nokunakekela izingane zabo ngalesi sikhathi esizayo sikaKhisimusi.  7.4. IKhabhinethi linxusa nokuthi kwesekwe uMkhankaso Wezokuphepha Emgwaqweni Ngesikhathi SikaKhisimusi sowezi-218, owethulwe uNgqongqoshe Wezokuthutha, uDkt. Blade Nzimande, eLimpopo ngempelasonto. 7.5. Ukwethulwa kwalo mkhankaso kuhambisana neNgqungquthela Yezokuphepha Emgwaqweni yezinsuku ezimbili yaminyaka yonke kanye noSuku Lomhlaba Lwe-UN Lokukhumbula izisulu zezingozi zomgwaqo.   Kuyosisiza impela ukudlala eyethu indima ekuqinisekiseni ukuphepha ngalesi sikhathi sikaKhisimusi ngokushayela ngokuqikelela nokuhlonipha imithetho yomgwaqo. 8. Ibhuloho iMaputo-Catembe8.1. IKhabhinethi lihalalisela onjiniyela baseNingizimu Afrika ababandakanyeka emsebenzini wokwakha ibhuloho eliyingqophamlando elisekelwe ngamakhebula alenga phezulu emoyeni, elide kunawo wonke e-Afrika. Ibhuloho iMaputo-Catembe lakhiwa yinkampani i-China Road and Bridge Corporation futhi lixhumanisa iMaputo eMozambique neKwaZulu-Natali. 8.2. UMongameli waseMozambique, uMnu Filipe Nyusi, walivula ngokusemthethweni leli bhuloho iMaputo-Catembe elingamakhilomitha amathathu ubude, elakhiwe iminyaka emine ngenani lezigidi ezingama-785 zamadola aseMelika.8.3. Leli bhuloho lizosimamisa futhi likhuthaze ukuhwebelana nezokuvakasha phakathi kweMozambique neNingizimu Afrika njengoba isikhathi sokuhamba phakathi kweMaputo neKosi Bay esemngceleni woGu oluseMpumalanga yeKwaZulu-Natali sizoncipha kakhulu sisuka emahoreni ayisithupa sibe yimizuzu engama-90 nje kuphela.B. Izinqumo ZeKhabhinethi9. ISonto Lokwethulwa Kwemibiko Yohlelo Lokusebenza9.1. IKhabhinethi linikwe imibiko yenqubekela phambili eyenziwe ekufezekiseni imiphumela eseqhulwini yesikhathi esiqale mhla lu-1 kuMbasa 2018 kuya kumhla zingama-30 kuMandulo 2018. IMinyango esebenza ngaphansi kwamaqoqwana ahlukahlukene asungulelwe ukuqalisa imiphumela eseqhulwini eyi-14 iyaqhubeka nokuphumelela emisebenzini okumele ihlinzeke ngayo ngokwahlukana kwayo. Le miphumela isuselwa oHlakeni Lwesu Lwesikhathi Esimaphakathi lowezi-2014-2019 neNhlosombono yowezi-2013 yoHlelo Lokuthuthukiswa Kwezwe. 9.2. IKhabhinethi selizigunyazile izinyathelo ezidingekayo ukuze kubhekanwe nezinselele ezithinta ukuqaliswa kwemisebenzi. Imibiko ishicilelwe kuwebhusayithi yoMnyango Wokuqapha Nezokuhlolwa Komsebenzi (i-DPME) ku: www.dpme.gov.za 10. Uhlelo Lokukhiqizwa Nokuthuthukiswa Kwezimoto (i-APDP)10.1. IKhabhinethi ligunyaze ukwelulwa kwe-APDP kusukela ngokwezi-2021 kuya kowezi-2035 ngezichibiyelo zokweseka uHlelongqangi Lwezimoto lwase-Ningizimu Afrika (i-SAAM). 10.2. I-SAAM igxile emikhakheni eyisithupha: Ukusetshenziwa kakhulu futhi ngendlela enenzuzo kwezimakethe zakuleli; Ukuthuthukiswa kwezimakethe zasesifundeni; Ukwenza umsebenzi wokulungiswa kwemikhiqizo ngaphakathi kuleli; Ukuthuthukiswa kwengqalasizinda; Ukuletha uguquko ezimbonini, Nezobuchwepheshe kanye nokuthuthukiswa kwamakhono okuhambisana nakho.10.3. Lezi zichibiyelo zihlose phakathi kokunye ukukhuthaza amazinga aphezulu okulungiswa kwemikhiqizo ngaphakathi kuleli ukuze kudaleke amanye amathuba omsebenzi angeziwe.  Ukuqapha nokuhlolwa kohlelo kanye nezimo ezihambisana nemboni kuyaqhubeka nokuthuthukiswa ukuqinisekisa inqubekela phambili ekufezekisweni kwenhlosombono nezinjongo ze-SAAM.  10.4. UNgqongqoshe Wezohwebo Nezimboni, uDkt. Rob Davies, uzokhuluma nabemithombo yezindaba ngalezi zichibiyelo ngoLwesihlanu, zingama-23 kuLwezi 2018.C. IMithethosivivinywa11. IKhabhinethi likugunyazile ukwethulwa ePhalamende koMthethosivivinywa Wenhlawulo Ephathelene Nezimali Ezimoshiwe Ezihlonzwe Wucwaningomabhuku lukaHulumeni (Public Audit Excess Fee Bill of 2018) ozokwethulwa ePhalamende. Lo Mthethosivivinywa uhlinzekela ukuthi uMncwaningimabhuku Jikelele athathe izinyathelo zokulungisa isimo ezifanele ukuqinisekisa ukuthi, lapho kunokwenzeka, ziyabuyiswa izimali zoMbuso ezimoshiwe nezisetshenziswe ngendlela engafanele futhi kudluliselwe izinsolo zokukhwabanisa kulezo zikhungo ezinamandla namagunya okuphenya ngalokhu. Lo Mthethosivivinywa uhlose futhi nokunikeza u-AG amandla namagunya okuthi enze umsebenzi wocwaningomabhuku nakwamanye amazwe futhi ahlole nokuthi kusetshenzwa ngendlela efanele yini, futhi uhlose nokuqondanisa nezinhlelo zokulawula kuka-AG nezinqubo ezingungqaphambili ezisetshenziswayo emhlabeni njengamanje. D. Imicimbi Ezayo12. 100 #WomenOfFortitudeKulandela isikhathi sokwenziwa kweziphakamiso zokuqokwa kwabesifazane abavelele, i-100 #WomenOfFortitude izokwethulwa ngokusesikweni e-Union Buildings ePitoli mhla zingama-22 kuLwezi 2018. IKomidi loNgqongqoshe Beminyango Ehlukahlukene Elijutshwe Umsebenzi Wokulawula Nokuqhuba Imicimbi Yemigubho Yekhulunyaka Lika-Nelson Mandela kanye neKhulunyaka lika-Albertina Sisulu lamemezela umkhakhanso we-#WomenOfFortitude, mhla ziyi-11 kuMfumfu 2018, njengomunye wemicimbi yomgubho weKhulunyaka likaMama uSisulu. Umkhankaso i-#WomenOfFortitude wumkhankaso wabesimame abayi-100 abazoqhuba ingxoxo mayelana nokuthi abesifazane banamuhla bangalugcina futhi baluqhubekise kanjani ukhondolo lukaMama uSisulu. 13. Izinsuku eziyi-16 Zokulwisana nodlame olubhekiswe Kubantu Bobulili Obuthile (i-GBV)UMnyango Wezabesifazane ulawula futhi uhlela imicimbi kahulumeni yoMkhankaso Wezinsuku eziyi-16 Zokulwisana Nodlame Olubhekiswe Kwabesifazane ozobanjwa kusukela ngomhla zingama-25 kuLwezi kuze kube ngumhla ziyi-10 kuZibandlela 2018. Amalungu Esigungu Seziphathimandla Sikazwelonke kanye nabaholi bezifundazwe nabohulumeni basekhaya bazobamba imicimbi eqondene nemisebenzi/nemikhakha kahulumeni ethile ezweni lonke ngezinhlelo zokuxhumana kanye nokubonisana nomphakathi. Imininingwane ngezinhlelo zikahulumeni iyatholakala ku-www.gov.za/16DaysofActivism2018.  IKhabhinethi liyabanxusa abantu baseNingizimu Afrika ukuthi basebenzise leli thuba ukubamba iqhaza kuleyo micimbi kahulumeni ezobanjwela ezindaweni eziseduze nabo.  Izinhlangano zomphakathi kanye zinye izinhlangano zabantu besifazane ziyakhuthazwa ukuthi zigcwalise amakhalenda azo ngemicimbi yalesi sikhathi. Bonke abantu baseNingizimu Afrika bayanxuswa ukuthi basebenzisane ngenhloso yokusabela esimemweni somkhankaso othi #HearMeToo, ngokulalela isikhalo sabesifazane, nokuthatha izinyathelo zokuqeda isihlava sazo zonke izinhlobo zodlame olubhekiswe kubantu besifazane.E. Amazwi okuhalalisela14. IKhabhinethi lihalalisela amaqhawe ezemidlalo akuleli andizisela ifulegi laseNingizimu Afrika phezulu. Impumelelo yalabo abasebenze ngendlela encomekayo emidlalweni abayidlalayo, yahlonishwa emcimbini wakamuva Wemiklomelo Yabadlali Abavelele. 14.1. U-Caster Semenya waseNingizimu Afrika wahlabana ngezindondo zegolide ezimbili, njengoba aklonyeliswa ngendondo yesiHlabani Sezemidlalo Sonyaka kanye neNdondo yoMdlali Wesifazane Wonyaka. 14.2. Iqhawe lezokubhukuda laseNingizimu Afrika u-Chad le Clos wahlabana ngeNdondo yoMdlali Wesilisa Wonyaka. 14.3. UNdodomzi Ntutu wahlabana ngeNdondo yoMdlali Onokukhubazeka Wesilisa Wonyaka.14.4. U-Anrune Liebenberg wahlabana ngeNdondo Yomdlali Onokukhubazeka Wesifazane Wonyaka.  14.5. IBanyana Banyana yahlabana ngeNdondo Yeqembu Lonyaka, okuyindondo engaconsi phansi futhi ehlonishwa kakhulu. IBanyana Banyana inqobile emdlalweni wayo lapho beyibhekene khona ne-Nigeria eMqhudelwaneni Wabesifazane Kanobhutshuzwayo Wendebe Yamazwe Ase-Afrika (i-AFCON) wezi-2018.14.6. IBafana Bafana idlale ngokulingana ngegoli elilodwa ngapha nangapha ngenkathi ibhekene ne-Nigeria emdlalweni wokuhlungela umqhudelwano we-AFCON.14.7. Iqembu LeNingizimu Afrika Lebhola Lombhoxo linconyiwe ngendlela elidlala ngayo futhi lafiselwa okuhle kodwa emdlalweni walo olandelayo lapho lizobhekana khona ne-Wales mhla zingama-24 kuLwezi 2018. IKhabhinethi linxusa bonke abantu baseNingizimu Afrika ukuthi baqhubeke nokweseka abadlali bakuleli besifazane nabesilisa.15. IKhabhinethi lihalalisela futhi nalaba abalandelayo:15.1. UNgqongqoshe WezeSayensi Nobuchwepheshe uMmamoloko Kubayi-Ngubane, oqokelwe ukuthi abe yingxenye yophiko loMkhandlu Wesigungu Sezomnotho Emhlababeni oqondene noGuquko Lwezimboni Lwesine, okuwumkhandlu ohlanganisa ohulumeni, izinhlangano zomphakathi kanye nezifundiswa. Lokhu kuzosiza amazwe emhlabeni jikelele akwazi ukusabela nokusebenzisa amathuba ahlinzekwa wuGuquko Lwezimboni Lwesine.15.2. UNgqongqoshe Wezezimali uTito Mboweni ngokuqokelwa kwakhe eBhodini Labaphathiswa beSikhwama Sezokuthula se-AU, elizoxhasa ngezimali izinhlelo zokulamula nokuvimbela ukungqubuzana kwamazwe, izidingo zezikhungo ukuze zikwazi ukusebenza, kanye nemisebenzi yokweseka ukuthula e-Afrika. Njengelungu leBhodi Labaphathiswa, uNgqongqoshe uMboweni uzoba negalelo ekusebenzisaneni kwamazwe ngendlela ehambelanayo nasekuthuthukiseni ukuphatha, ukuqapha ezezimali nezokuphatha eSikhwameni Sezokuthula. Ukuqokwa kwabaphathiswa beSikhwama Zezokuthula se-AU kuyisinyathelo esisemqoka ekuqalisweni kokuxhaswa kohlelo lwe-AU, oluyingxenye yezinqubo eziqhubekayo zokuvuselela nokuletha uguquko ngaphakathi ezikhungweni ze-AU.15.3. UNgqongqoshe Wezemfundo Ephakeme Nezokuqeqesha uNaledi Pandor, ozohlonishwa ngendondo i-French National Order of Legion of Honour ngoLwesihlanu, mhla zingama-30 kuLwezi 2018. Le ndondo iwuphawu lokuhlonipha amangwevu nemisebenzi yakhe emihle futhi emangazayo ayenze empilweni yakhe yonke kanye nemizamo yokucathulisa nokuqhubezela ukusebenzisana phakathi kwe-France neNingizimu Afrika emkhakheni wezeSayensi Nobuchwepheshe. Lo mcimbi uzobanjelwa endlini yeNxusa lase-France elizinze eNingizimu Afrika ePitoli.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.16. Izinhloko Zezifundazwe zoPhiko Lwezophenyo Ngobugebengu Obuseqhulwini (ama-Hawks):16.1. E-Free State: Brigadier Kubandran Moodley; kanye 16.2. NaseNyakatho Ntshonalanga: Major General Dumisani Patrick Mbotho17. Ukuqokwa kabusha kuka-Adv Makhosini Solomon Msibi njengoMphathi Omkhulu we-Road Traffic Management Corporation (i-RTMC).18. Ukuqokwa kabusha kukaMnu. Thulani Matiki Norman Kgomo njengeLungu Elingasona isikhulu seBhodi le-RTMC.19. Ukuqokwa kabusha kukaNkz. Daphline Harridene Charlotte-Ann Ewertse njengeLungu elingeyona ingxenye yesigungu esithatha izinqumo mayelana nokuphathwa kwenhlangano nsuku zonke seBhodi le-RTMC.20. Ukuqokwa kabusha kuka-Adv Sandile Nogxina njengeMqondisi Ongeyona Ingxenye Yesigungu Esithatha Izinqumo mayelana Nokuphathwa Kwenhlangano Nsuku Zonke kanye noSihlalo weBhodi le-Airports Company South Africa (Acsa).Imibuzo: Nkz Phumla Williams – iBamba Lomkhulumeli WeKhabhinethi Iselula: 083 501 0139"
"Isitatimende Somhlangano WeKhabhinethi wamhla ziyisi-5 kuZibandlela, 2018",6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/zu/speeches/statement-cabinet-meeting-5-december-2018-6-dec-2018-0000,"IKhabhinethi labamba umhlangano walo ngoLwesithathu, mhla ziyisi-5 kuZibandlela 2018 e-Tuynhuys eKapa.A. Izindaba Ezisematheni1. Ukukhula komnothoIKhabhinethi liyakwamukela ukukhula ngama-2.2% komnotho waseNingizimu Afrika ngekota lesithathu, okusiza ukukhipha izwe kunzikamnotho. Izibalo zokukhula komnotho zidalwe ukwanda okube semkhakheni wezolimo (6.5%), emkhakheni wezezimali (2.3%); emkhakheni wezokukhiqiza (7.5%) nasemkhakheni wezamawoliseli nezitolo zokudayisa imikhiqizo (3.2%). Izibalo zokukhula komnotho ziwuphawu lokuvuka komnotho futhi uma sekuhlanganiswe namasu amasha avele eNgqungqutheleni Yezemisebenzi neNgqungquthela Yotshalomali eNingizimu Afrika, zizoqhubeka nokuthuthuka.IKhabhinethi liphinda lihlanganyela nabantu baseNingizimu Afrika ukwamukela ukwehla kwentengo kaphethilomu nodizili kule nyanga okuwukwethulwa komthwalo, ikakhulukazi njengoba sesingena esikhathini samaholide. Yonke imikhakha yomphakathi iyanxuswa ukuthi yakhele phezu komfutho omuhle wesikhathi sekota lesithathu ukusiza ukubeka umnotho waseNingizimu Afrika endleleni entsha yokukhula.2. Iholo Okungeholelwe Ngaphansi Kwalo Ezweni Lonke (i-NMW)IKhabhinethi liyakwamukela futhi nokusayinwa koMthethosivivinywa we-NMW, nguMongameli Cyril Ramaphosa, ukuze ube wumthetho. Lo Mthethosivivinywa uyisibonelo esiyingqophamlando ekuvikelweni kwabasebenzi abahola kancane nokuncishiswa kokungalingani emiphakathini. I-NMW yokuqala izokhuphula amaholo abasebenzi baseNingizimu Afrika abahola kancane abalinganiselwa kuzigidi eziyisithupha. Kuzoba nesikhathi sokuqaliswa kwayo kancane kancane ngokwezigaba ngezigaba kubasebenzi basemapulazini, abasebenzi basemahlathini nabasebenzi basezindlini. Yize le-NMW ingeke ikuqede ukungalingani ngokwengeniso, iKhabhinethi likholwa wukuthi izoba negalelo elikhulu ekuqedeni ukungalingani okudlondlobalayo kanye nobuphofu obulokhu bubelesele. 3. Ucwaningo Lwesikhungo Sokukhiqiza se-Toyota Wessels (TWIMS)IKhabhinethi liyakwamukela ukwethulwa kwe-TWIMS, esanda kwakhiwa, ebize izigidi ezingama-56 zamarandi. Lesi sikhungo sizoxhasa umkhakha wezokukhiqiza waseNingizimu Afrika, sithuthukise amakhono asezingeni lomhlaba futhi sikhuthaze ukusebenza kwezimboni e-Afrika. Sizosheshisa nokusungulwa kosikompilo lokukhiqiza oludingwa yizwe ukufeza izidingo zezwe futhi sidale eminye imisebenzi.Lesi yisikhungo esizimele nesingabheke nzuzo esisungulwe ngoxhasomali oluphuma kuThrasti Yezemfundo yakwa-Toyota eNingizimu Afrika. Sisungulwe ngokubambisana neSikhungo Sezifundo Zamabhizinisi i-Gordon Institute of Business Science yaseNyuvesi yasePitoli ukuhlinzeka ngeziqu ze-Master of Business Administration ezigxile kwezokukhiqiza.4. Umnotho oqhutshwa yimifelandawonye nezinye izinhlangano ezingekho ngaphansi kukahulumeniIKhabhinethi liyiphawulile iNgqungquthela Yomnotho Wemifelandawonye Nezinhlangano Zomphakathi Ezingekho Ngaphansi Kukahulumeni, obe yimpumelelo, obusingethwe nguhulumeni ngokubambisana neNhlangano Yezabasebenzi Yamazwe Ngamazwe (i-ILO) kanye noHulumeni wase-Flanders ngoLwesihlanu, mhla zingama-30 kuLwezi 2018. Lo mhlangano ubuholwa wuMnyango Wezokuthuthukiswa Komnotho ngokwesekwa wuMnyango Wezokuthuthukiswa Kwamabhizinisi Asafufusa. Umnotho wemifelandawonye nezinhlangano zomphakathi ezingekho ngaphansi kukahulumeni uhlanganisa izinkampani namasu amasha aqonde ukufeza izimpokophelo zenqubomgomo yezenhlalakahle njengokwakhiwa kwemisebenzi, ukubeka phambili abantu ababekhishwe inyumbazana, nokuhlinzeka imiphakathi yasemakhaya ngokudla nezinsiza. Lo mnotho ungaba namandla okweseka ukubandakanywa kwezomnotho nokwakhiwa kweminye imisebenzi eyizinkulungwane. Lo mhlangano uhlanganise osomabhizinisi basemphakathini, abenzi bezinqubomgomo nemithetho, abacwaningi kanye nezinhlangano ezingekho ngaphansi kukahulumeni, futhi uzosiza ukuthuthukisa, ngowezi-2019, uHlaka loMthetho loMnotho Oqhutshwa Yimifelandawonye Nezinhlangano Ezingekho Ngaphansi Kukahulumeni.5. Ukubhalisela ukuvotaNjengoba kulungiselelwa ukhetho lowezi-2019, iKhabhinethi linxusa izakhamizi zaseNingizimu Afrika ukuthi njengezakhamizi eziyidlalayo indima yazo ezweni, zisebenzise ilungelo lazo ngokuthi ziqinisekise ukuthi zinawo umazisi oluhlaza satshani onebhakhodi, umazisi wekhadi noma isitifiketi esiwumazisi wesikhashana nokuthi zibhalisele ukuvota ezifundeni zazo. IKhomishana Yokhetho Ezimele izoba nempelasonto yokubhalisela ukuvota mhla zingama-26 - 27 kuMasingana 2019 futhi izakhamizi zaseNingizimu Afrika ziyakhuthazwa ukuthi zisebenzise leli thuba ukubhalisela ukuvota noma ukuyobheka nokuqinisekisa ukuthi ngempela zibhalisiwe.IKhabhinethi linxusa labo abafake izicelo zokuthola oMazisi Bekhadi ukuthi babalande emagatsheni oMnyango Wezasekhaya (i-DHA). 6. Umqondisi Wephiko Lezokushushiswa Lukazwelonkhe (i-NDPP)IKhabhinethi lincoma uMongameli Ramaphosa ngokuqokwa kuka-Advocate Shamila Batohi njenge-NDPP entsha. Lokhu kulandela umsebenzi kaMongameli wokucubungula abaqokwa abahlanu ababehlonzwe yiphaneli labeluleki njengabantu abangaba sethubeni lokuthola lesi sikhundla. Lokhu kuqashwa kuletha uzinzo ebuholini boPhiko Lwezokushushisa Kuzwelonke (i-NPA) futhi kuqinisa ukulwisana nobugebengu nenkohlakalo ezweni.  IKhabhinethi lidlulisa ukubonga uNgqongqoshe Wezamandla u-Jeff Radebe kanye nephaneli ngegalelo ababe nalo kule nqubo yokuqokwa kuka-NDPP ebe yingqophamlando.  7. Odokotela baseLimpopoIKhabhinethi likugxeka kakhulu ukuhlaselwa kodokotela ezibhedlela zaseLimpopo. Odokotela kanye nezikhungo zezempilo basiza umphakathi, ikakhulukazi abantu abagulayo abathola usizo kulezi zikhungo. Ukuhlasela labo okumele basindise izimpilo kuyicala lobugebengu futhi ngeke kubekezelelwe nakancane nje. UNgqongqoshe Wezempilo, uDkt. Aaron Motsoaledi, uhola ithimba elixube imikhakha enhlobonhlobo elijutshelwe lo msebenzi - elakhiwe amathimba ezobunhloli, abaphenyi, amaphoyisa abhekelele ukuthula emphakathini, izikhungo zonogada abazimele kanye nabasebenzi be-DHA - ukubukeza izinhlelo zezokuphepha ezikhungweni zezempilo zomphakathi.IKhabhinethi linxusa umphakathi ukuthi usebenzisane nezimpiko eziphoqelela ukuthotshelwa komthetho ukuze kuqinisekiswe ukuthi abenzi balobu bugebengu obubi kangaka bayaboshwa futhi balahlwe ngamacala. 8. Amaholide AphephileIKhabhinethi linxusa zonke izakhamizi zaseNingizimu Afrika ukuthi ziqikelele ukuthi zihlala ziphephile kulawa maholide kaKhisimusi. Abantu abasebenzisa umgwaqo bayanxuswa ukuthi bathobele imithetho yomgwaqo, futhi bangashayeli budedengu, ikakhulukazi bangalokothi neze bashayele uma sebedle amanzi amponjwana. Abantu abahamba ngezinyawo nabo bayanxuswa ukuthi bahlale bevule amehlo futhi baqaphele kakhulu emgwaqeni. Iqoqwana Lezobulungiswa, Ukuvimbela Ubugebengu kanye Nokuvikeleka (i-JCPS) seliqinise imikhankaso yokulwisana nobugebengu nezokuphepha ezweni lonke. I-DHA yandise isibalo sabasebenzi ezintubeni zokungena nokuphuma emingceleni yakuleli ukuqinisekisa ukuthi kubhekanwa ngendlela efanele nokukhula kwesibalo sezivakashi ezilindelekile emingceleni yezwe ngesikhathi samaholide. I-DHA ihlela futhi nokwelula izikhathi zokusebenza kuleyo mingcele ematasa kakhulu, ukubhekana nesiphithiphithi sokungena nokuphuma kwabantu emingceleni yezwe esikhathini esandulela ukuqala kwamaholide, nangesikhathi samaholide uqobo kanye nesikhathi sokuvulwa kwezikole.9. Ukubungazwa kweminyaka emihlanu uMadiba adlula emhlabeniIKhabhinethi lihlanganyela nezakhamizi zaseNingizimu Afrika ukubungaza iminyaka emihlanu kwashona uMongameli wethu wokuqala owakhethwa ngokwentandoyeningi labantu u-Nelson Rolihlahla Mandela, owadlula emhlabeni mhla ziyisi-5 kuZibandlela 2013. UMongameli Ramaphosa wamemezela unyaka wezi-2018 njengonyaka oqopha ukuhlangana kweKhulunyaka Kwazalwa uMandela.  Ukhondolo lwakhe lubungazwe yizakhamizi zaseNingizimu Afrika unyaka wonke ngemicimbi ehlukahlukene, futhi umcimbi osanda kwenzeka yidili lomculo elikhulukazi, i-Global Citizens Mandela 100 Festival ebelibanjwe ngempelasonto edlule. IKhabhinethi linxusa bonke abantu ukuthi bazibophezele kulokho uMadiba ayekholelwa kukho, okubandakanya ukuzibophezela nokunganqikazi kwakhe kubulungiswa, ukulingana kanye nokungacwasi ngokwebala.10. I-Global Citizen Festival Mandela 100IKhabhinethi libonga bonke ababambe iqhaza ku-Global Citizen Festival Mandela 100 ebibanjelwe eGoli ngeSonto, zizi-2 kuZibandlela 2018. Leli dili lomculo beliyingxenye yemicimbi yemibungazo kazwelonke yokubungaza ikhulunyaka likaTata Nelson Mandela futhi ubusakazelwa amazwe angaphezu kwe-180. Lo mcimbi uqoqele ndawonye izinkulungwane ngezinkulungwane zezakhamizi zomhlaba jikelele, izishoshovu, abaholi bamazwe omhlaba, abaculi kanye nabantu abanamandla okwenza umehluko ukuqhubezela phambili iziNjongo Zentuthuko Esimeme zeNhlangano Yezizwe (i-UN) njengophawu lokuhlonipha uMandela ngomsebenzi wakhe oncomekayo awenzile ngenkathi esadla anhlavana.IKhabhinethi lidlulisa ukuzwelana nabo bonke labo ababanjwe inkunzi yizinswelaboya ngenkathi sebephuma enkundleni yezemidlalo obekubanjelwe kuyo lo mbhiyozo.   Lizigxeka kakhulu lezi zenzo zobugebengu futhi linxusa abezomthetho ukuthi bazivalele izigilamkhuba. 11. Usuku Lwengculazi Lomhlaba INingizimu Afrika iqophe uSuku Lwengculazi Lomhlaba mhla lu-1 kuZibandlela ngaphansi kwesiqubulo esithi: ""Cheka Impilo. Know Your Status."" IKhabhinethi liyaluncoma impela uhlelo lukahulumeni olumkhakha-mningi lokubhekana neGciwane Lesandulelangculazi (i-HIV) neNgculazi (i-AIDS) oseluthathe izinyathelo ezinohlonze njengomzamo wokuqeda lolu bhubhane. Lolu hlelo lube nomphumela wokwengezelwa kwabantu bafinyelela kuzigidi ezimbili ohlelweni lokwelashwa ngemishanguzo (ama-ARV). ENingizimu Afrika bangaphezu kwezigidi ezingu-4,2 abantu abadla imishanguzo, okwenza kube wuhlelo lokwelapha olukhulukazi emhlabeni. Umkhankaso we-HIV ne-AIDS uyaqhubeka nokuba negalelo elikhulukazi ekushintshweni kwendlela yokuziphatha, ukwelashwa kanye nokuqeda ukucwaswa nokukhishwa inyumbazane kwabantu abanalesi sifo emphakathini. IKhabhinethi limile esicelweni salo sokuthi zonke izakhamizi zaseNingizimu Afrika zihlolelwe i-HIV ukuze zisazi isimo sazo, okuzozisiza ukuthatha izinqumo eziphusile mayelana nezinyathelo zokuvimbela ukusuleleka, ukwelashwa, ukunakekelwa kanye nokwesekwa.12.  usuku Lwamazwe Ngamazwe Lwabantu Abanokukhubazeka lwe-UNINingizimu Afrika ihlanganyele namazwe omhlaba ukuhlonipha uSuku Lwamazwe Ngamazwe Lwabantu Abanokukhubazeka lwe-UN ngoMsombuluko, mhla zi-3 kuZibandlela.  Uhulumeni usazibophezele ekubandakanyeni nasekuvikeleni abantu abanokukhubazeka ngokusebenzisa izinhlelo ezimisiwe nezindlela zokungenelela ukuqinisekisa ukutholakala kwamathuba ngokulinganayo, njengoba lokhu kubekwe ngokucacile kuMthethosisekelo waseNingizimu Afrika we-1996. B. Izinqumo ZeKhabhinethi13. Indawo Eklamelwe Umnotho Okhethekile ENkomazi (i-SEZ) IKhabhinethi lisigunyazile isinqumo sikaNgqongqoshe Wezohwebo Nezimboni, uDkt. Rob Davies, sokuqoka i-SEZ kanye nokuhlinzeka uMnyango Wezokuthuthukiswa Komnotho Nezokuvakasha wesifundazwe saseMpumalanga ngeLayisensi ye-SEZ.INkomazi SEZ izoba ""yiSizinda Sokulungiswa Kwemikhiqizo Yezolimo"" esisebenzisa ugesi obhekelela futhi unakekele imvelo. Izokwesekwa yimisebenzi enhlobonhlobo enjengokuba nezindawo zokugcina imikhiqizo kanye nezokuthutha. Lokhu kuyingxenye yomklamo we--Maputo Development Corridor, okuwumzila wezohwebo omkhulukazi oxhumanisa iGauteng, iLimpopo neMpumalanga kanye neMaputo eMozambique. Phakathi kwezinye izinto, lo mklamo ufaka phakathi imigwaqo, amachweba kanye nojantshi besitimela.Lo mklamo uzoba negalelo ekusheshiseni ukukhula komnotho, ukuheha utshalomali oluvela ngqo emazweni angaphandle kanye notshalomali oluvela kubatshalimali bakuleli, wandise umkhakha wezokukhiqiza futhi udale namathuba omsebenzi esifundeni. 14. IKhabhinethi ligunyaze ukusayinwa kokuqhutshezelwa kweSivumelwano Sokubambisana Kwezomnotho (i-EPA) ne-United Kingdom (i-UK) uma sekuxazululwe izinkinga ezisilele mayelana nezinqubo ezizolandelwa futhi uma nezindaba zokuphatha zangaphakathi seziphothuliwe. IKhabhinethi ligunyaze futhi ukwethulwa ePhalamende kweSivumelwano sokusungula i-EPA phakathi kweNhlangano Yentela Yekuhwebelana Yamazwe AseNingizimu ne-Afrika (i-SACU) neMozambique kanye ne-UK, ukuze samukelwe ngokusemthethweni.15. IKhabhinethi ligunyaze ukushicilelwa kohlaka oluhlelwe labusha loMthetho Osadingidwa Wezasekhaya ukuze kutholakale izimvo zomphakathi. Uhlaka loMthetho Osadingidwa lubeka umbono wokuthi ukuze iNingizimu Afrika ikwazi ukuzuza nokuhlomula ngokuphelele kulesikhathi sobuchwepheshe besimanjemanje, i-DHA kumele idlale indima esemqoka ekufukulweni nokuthuthukiswa kwezakhamizi, intuthuko ebandakanyayo, uhulumeni osebenza kahle kanye nokuvikeleka kwezwe. Lolu hlaka luncike futhi ekutheni i-DHA yiyo kuphela enqunyelwe umsebenzi wokuphatha nokulawula imininingwane esemthethweni ehlonza futhi ibonise ukuthi umuntu ngamunye ungubani kanye nesimo sakhe ezweni, ukuvakashela nofudukela kwamanye amazwe, kanye nalabo abafuna indawo yokubhaca ezweni kanye nababalekile emazweni abo.  Lo Mthetho Osadingidwa uhlongoza izindlela zokunciphisa ukudluliswa kwemali emabhange ngokukhwabanisa kanye nokonga imali ethe xaxa ngokuthi kuqedwe amaphutha futhi kunqandwe nokuhluleka ukwenza umsebenzi ngendlela efanele.16. IKhabhinethi ligunyaze ukwethulwa kweSivumelwano Somhlaba SeNhlangano Yamalungelo Abaqambi Nabasunguli (i-WIPO) Sokugodlwa Kwamalungelo Abaqambi (i-WCT) sowe-1996 ePhalamende ukuze samukelwe ngokusemthethweni futhi sigunyazwe.Lesi yisivumelwano esimkhakha-mningi futhi esikhethekile esingaphansi kweSivumelwano sase-Berne esibhekene nokuvikelwa komsebenzi namalungelo ababhali abasemkhakheni womsebenzi oqhutshwa ngekhompyutha. Ukugunyazwa nokwamukelwa ngokusemthethweni kwe-WCT kuhlomulisa nemboni yezobuciko yaseNingizimu Afrika, ikakhulukazi ababhali bamanoveli kanye nemisebenzi yezobuciko. I-WCT izosiza iNingizimu Afrika njengoba iqinisekisa ukuthi umthetho wakuleli wokugodlwa kwamalungelo abaqambi uzohambisana noshintsho olwenzekayo kwezobuchwepheshe. Lokhu kuzohlinzeka ukuvikeleka okubalulekile kubanikazi bamalungelo ngokuvimbela ukukhiqizwa nokutshalaliswa kwamakhophi omgunyathi emkhakheni wezinhlelokusebenza zekhompyutha nezizindalwazi.17. IKhabhinethi ligunyaze ukwethulwa kweSivumelwano se-WIPO Sezokunandisa kanye Namafonogramu sowe-1996, ePhalamende ukuze samukelwe ngokusemthethweni.Lesi yisivumelwano esimkhakha-mningi esibhekana namalungelo abanandisi kanye nabakhiqizi bamafonogramu, ikakhulukazi emkhakheni wemisebenzi eqhutshwa ngekhompyutha. Lesi sivumelwano sizovikela abantu noma izinhlangano ezengeza ubuciko obukhulu, amakhono ezobuchwepheshe noma esikhungo enqubweni yokuhambisa umsebenzi emphakathini futhi sizothuthukisa ingenisomali ezobahlomulisa futhi ibalekelele.18. IKhabhinethi likugunyazile ukwethulwa kweSivumelwano sase-Beijing ePhalamende ukuze samukelwe ngokusemthethweni. Lesi yisivumelwano esimkhakha-mningi, esilawula ukugodlwa kwamalungelo okukhiqizwa kwemisebenzi yobuciko bokunandisa obulalelwayo futhi obubukelwa ngamehlo futhi sandisa namalungelo abanandisi. Samukela futhi sihloniphe ngokusemthethweni ilungelo lobunikazi bobuciko labanandisi bobuciko bokunandisa obulalelwayo nobubukelwayo emsebenzini abawenzayo wezobuciko futhi sibakhela nendlela yokwenza inzuzo. Siphinde sihlinzeke abanandisi bobuciko obulalelwayo nobubukelwayo ngamalungelo aqondene nokuvikelwa komsebenzi wabo futhi samukele ngokusemthethweni amalungelo abo emkhakheni wemisebenzi yezobuchwepheshe. 19. IKhabhinethi likugunyazile ukusungulwa kweKomidi loNgqongqoshe Beminyango Ehlukahlukene (i-IMC) elizohola umsebenzi wokubuyekeza osesigabeni esiphakeme kakhudlwana uma kuqhathaniswa nokubuyekezwa nokuhlolwa kwamazwe okwenziwe ngaphambilini, okuwumsebenzi owenziwa ngaphansi kweNqubokuhlola Yokuqapha Nokuhlaziya Umsebenzi Esetshenziswa Ngamazwe Ase-Afrika Angontanga  (i-APRM). Lokhu kuzokwenziwa emuva koKhetho Lukazwelonke lwangowezi-2019. I-IMC izokwesekwa ngokusungulwa okugunyaziwe koMkhandlu Wokulawula i-APRM Kuzwelonke. Le nqubo yokubukeza ye-APRM inika amazwe angamalungu inkundla yokuxoxisana kuzwelonke ngokuphatha nangezinkomba zezenhlalomnotho kanye nethuba lokuvumelana ngazwi linye mayelana nendlela eya phambili. 20. IKhabhinethi likugunyazile ukuthi iNingizimu Afrika isayine iSivumelwano sokusungula, ngaphansi komthetho wamazwe ngamazwe, inhlangano yohulumeni abahlukahlukene ebizwa nge-Square Kilometre Array (i-SKA) Observatory, ezobhekelela izigaba zokwakha nezokusebenza zephrojekthi yesibonakude samagagasi se-SKA samazwe ngamazwe, esizoba seNingizimu Afrika nase-Australia.Ukusayinwa kwalesi sivumelwano kuzoba ngokubalulekile ekuhlinzekeni lolu bambiswano lwamazwe ngamazwe ngezindlela zokuphatha ezifanele, okuzoqinisekisa ukuqaliswa nokuqhutshwa kwalo mklamo ngempumelelo. INingizimu Afrika izokwazi nokuthola utshalomali oluvela kwamanye amazwe, kanye namakhono kanye nezinzuzo zokuthuthukiswa kwengqalasizinda, okuyimihlomulo ehambisana nephrojekthi ye-SKA. 21. IKhabhinethi ligunyaze uHlaka Lukazwelonke lweSikhungo Sentuba Yomngcele Esinguntozonke (i-OSBP) ukuze luqaliswe. Lokhu kuhlinzeka umhlahlandlela ozolekelela ekusunguleni ama-OSBP ngokushesha phakathi kweNingizimu Afrika namazwe angomakhelwane. I-OSBP izokhuthaza ukulawulwa kohwebo ngaphandle kokubeka engozini ukuvikeleka kwezwe noma ukuqoqwa kwengenisomali ngokuthi ukungena nokuphuma kwempahla nabantu kanye nezinsizakalo kulawulwe ngobunyoninco obukhulu phakathi kweNingizimu Afrika namazwe angomakhelwane, njengeBotswana, iLesotho, iNamibia, iMozambique kanye neZimbabwe.  Kuzophinde kuholele ekutheni isifunda sikwazi ukusheshisa imisebenzi yemibhalo yokungena ezweni kanye nokunciphisa ukuphindaphindeka komsebenzi owenziwa ngamathimba asemngceleni, okuyinto ezothuthukisa ukuncintisana kwezokuhweba kanye nokungena nokuphuma kwabantu ngokunciphisa izindleko futhi konge nesikhathi.22. IKhabhinethi likugunyazile ukuthi uMnyango Wezezimali Kuzwelonke neSikhungo Sezobunhloli Bezezimali (i-FIC) bazolawula futhi bahole ukulungiselela kweNingizimu Afrika ukuhlolwa kobungozi kuzwelonke kanye nenqubo ezayo yokuhlolwa ngontanga ezoqala maphakathi noMbasa 2019.Ukuhlolwa ngontanga yinqubo yokubukeza kontanga eqhutshwa ngochwepheshe bamazwe ngamazwe abavela emazweni angaphandle angamalungu ophiko oluhlanganisa ohulumeni abahlukahlukene, i-Financial Action Task Force, ukuhlola ukuthi lusebenza kahle yini uhlelo lokulwisana nokushushunjiswa kwemali (i-AML) nokunqanda ukuxhaswa ngemali kwabavukelimbuso nabashokobezi (i-CTF) eNingizimu Afrika. Imiphumela yale nqubo izosiza ukuqinisa ubuqotho bohlelo lwezimali lwaseNingizimu Afrika ngokuhlonza izinyathelo ezizothathwa ukuze kubhekanwe nanoma ikuphi ukuntenganteka ohlweleni lwe-AML/CFT lwethu. 23. IKhabhinethi ligunyaze izincomo ezethulwe eMnyangweni Wezemfundo Eyisisekelo (i-DBE) nguMnyango Wezokuhlela, Ukuqapha Nokuhlola. Lezi zincomo ziphuma oCwaningweni lokuhlola nokucubungula umthelela Wokufunda Izincwadi Emabangeni Ayisisekelo emuva kweminyaka emibili yokungenelela. I-DBE yaqalisa uCwaningo Lokufunda Izincwadi Emabangeni Ayisisekelo ngokusebenzisana namanyuvesi ahlukahlukene. Lokhu kuwukucutshungulwa komthelela wemfundo okubanzi okuhlose ukuqoqa ubufakazi ngokuthi yini esebenzayo ukuthuthukisa ukufundisa nokufunda kokufunda izincwadi emabangeni ayisisekelo ngezilimi zesintu ezweni. Lo Mbiko uzofakwa kuwebhusayithi ye-DPME.24. IKhabhinethi ligunyaze uHlaka Lwenqubomgomo Yezigcinamagugu Zikazwelonke. Inhloso yalokhu ukuguqula ukuphatha nokusebenza kwezigcinamagugu maqondana nokufinyeleleka, ukulungisa lokho okungahanjiswanga ngendlela efanele esikhathini esedlule, ukuletha ukulingana, ukwakha isizwe nokubumbana komphakathi. Le nqubomgomo iphakamisa ukudidiyelwa kwezigcinamagugu zibe yizinhlaka zokuphatha ezintsha ukuze zikwazi ukunciphisa izindleko zokuqhuba umsebenzi futhi zikhuphule nomkhiqizo-nsebezo wazo, ngokunciphisa inani lemikhandlu.Luphinde luhlinzekele ukukleliswa nokuhlukaniswa kwezigcinamagugu ngokwezigaba ngokubheka ubuhle bomsebenzi wazo, ububanzi kanye nokubaluleka kwazo ukuze kwabiwe uxhasomali ngendlela elingana nesigaba neqophelo lesikhungo ngasinye.25. IKhabhinethi liwugunyazile uMhlahlandlela Kazwelonke Wokuqokela Abantu EmaBhodini nanjengeZikhulu Eziphethe (ama-CEO) ezinkampanini zikahulumeni kanye Nezikhungo Ezilawulwa Wuhulumeni. Lo mhlahlandlela uhlinzeka ngemigomo kazwelonke nemihlahlandlela yokusebenza okuhle yokukhuthaza inqubo efanayo lapho kuqokwa laba bantu. Lo mhlahlandlela usabela esicelweni seKomidi Lokubuyekeza LikaMongameli Lamabhizinisi Kahulumeni sokukhuthaza ukuvuleleka, isibopho sokuphendula kanye nenqubo yokuphatha okuhle kuzo zonke izinhlaka zikahulumeni.26. IKhabhinethi ligunyaze umbiko wesi-6 wenqubekelaphambili eseyenziwe yiThimba LoNgqongqgoshe eNyakatho Ntshonalanga. Kuyalijabulisa iKhabhinethi ukuthi kunenqubekela phambili ebonakalayo impela ekuletheni uzinzo eminyangweni kahulumeni yesifundazwe eNyakatho Ntshonalanga futhi ukuhlinzeka ngezinsiza eziyisisekelo kubekwe eqhulwini.  Lolu hlelo lokungenelela selusize ukukhokhela izikweletu ezingaphezu kwama-90% zabahlinzeki bempahla nezinsizakalo obekusalele emuva ukukhokhelwa kwazo, futhi ngenxa yalokho sekungcono kakhulu ukuhlinzekwa kwemithi nempahla yokusebenza.  Amagumbi okuhlinzela iziguli amane kwamahlanu esibhedlela saseMafikeng asebuyiselwe esimweni sokusebenza.  Sekugcwaliswe izikhala zomsebenzi eziningana ezihlinzekelwe ngemali kuleyo minyango okwenziwe kuyona uhlelo lokungenelela. Sekuqaliswe inqubo yokukhathula umsebenzi osalele emuva wokulungisa ingqalasizinda futhi nezikhungo zokuphoqelela ukuthotshelwa komthetho ziyaqhubeka nokwenza inqubekela phambili ekuqinisekiseni ukuthi bayaphendula ngezenzo zabo labo ababandakanyeka enkohlakalweni. 27. Ngokusebenzisana nobuholi baseNyakatho Ntshonalanga aBalawuli abaqokiwe bayaqhubeka nokwenza inqubekela phambili ekumiseni izinqubo zokuphatha okuhle. Umkhandlu Kwazwelonke Wezifundazwe (i-NCOP) wavakashela eNyakatho Ntshonalanga ngoMfumfu futhi sewuwuthulile umbiko wayo owagunyaza ukungenelela kukaHulumeni kazwelonke esifundazweni. 28.  IKhabhinethi ligunyaze ukusingathwa kwemicimbi elandelayo:Imihlangano Yonyaka Yesine Yebhange Elisha Lentuthuko (i-NDB), ngekota yokuqala yowezi-2019. I-NDB yasungulwa yi-Brazil, Russia, India, China neNingizimu Afrika (i-BRICS) ukuze kwenziwe imizamo yokuthola izinsiza kanye nezimali zokweseka imiklamo yengqalasizinda nentuthuko esimeme emazweni e-BRICS, kanye namanye amazwe asafufusa kanye nalawo athuthukayo. Isigcawu Esijwayelekile se-17 seNgqungquthela yoNgqongqoshe base-Afrika Bezemvelo (i-AMCEN) esizobanjwa ngoNhlangulana/Ntulikazi 2019. I-AMCEN iyinkundla esebenza ngokugcwele lapho oNgqongqoshe Bezemvelo base-Afrika befakana imilomo bese bethatha izinqumo mayelana nezindaba zemvelo ezisemqoka kuleli Zwekazi. INingizimu Afrika izothatha izintambo njengosihlalo walesi sigcawu kusukela ngowezi-2019 kuya kowezi-2021.C.  Imithethosivivinywa29. IKhabhinethi ligunyaze ukushicilelwa koMthethosivivinywa Wokudliwa Komhlaba Obuyekeziwe ukuze kutholakale izimvo zomphakathi. Umthethosivivinywa obuyekeziwe wengeza isigaba esihlinzeka ngezimo ezicace ngokuphelele okungadliwa umhlaba ngaphansi kwazo ngaphandle kokuhlinzeka isinxephezelo ukuze kusizakale umphakathi.  Lesi sigaba siqinisa uMthethosivivinywa Wokudliwa Komhlaba wangaphambilini owahoxiswa enqubweni yasephalamende.  UMthethosivivinywa uzosiza ukusheshisa uhlelo lokulethwa kwezinguquko kwezomhlaba futhi nakuba kunjalo uqhubeke nokuba ngaphakathi kohlaka lwemigomo yomthethosisekelo. 30. IKhabhinethi ligunyaze ukushicilelwa koMthethosivivinywa Wenqubo Yokuziphatha Ngendlela Efanele Kwezikhungo Zezimali wezi-2018 ukuze kutholakale izimvo zomphakathi. Lokhu kuyingxenye kahulumeni yokuletha izinguquko ekulawulweni komkhakha wezezimali ophokophele ekufinyeleleni kwi-Twin Peaks model futhi lokhu kulandela ukushaywa koMthetho Wokulawula Umkhakha Wezezimali, wezi-2017 (uMthetho wesi-9 wezi-2017) phakathi kokunye, ohlose ukuqinisekisa ukuthi baziphatha ngendlela efanele labo ababambe iqhaza kulo mkhakha futhi kuqinisekiswe nokuthi aphathwa kahle amakhasimende emkhakheni wezezimali. Ukulawula indlela abaziphethe ngayo labo abakulo mkhakha kuhlose ukuvikela, kepha uma ukuvikela kungaphumeleli, kuqhanyukwe nezindlela zokuphatha nokulawula imiphumela engemihle equbuka ezikhungweni zezimali eziqhuba umsebenzi wazo ngezindlela ezingawalungele amakhasimende noma ezidelela ubuqotho bezimakethe zezimali nokwethenjwa kohlelo lwezimali. UMthethosivivinywa uzoqinisa ukuvikelwa kwamakhasimende ngokubeka umthetho obanzi wokuziphatha kahle ezimakethe zezimali. Lokhu kuzoholela ekutheni kube nokusetshenziswa kwemigomo yokuvikela amakhasimende ngendlela ehambisanayo kuwo wonke umkhakha wezezimali. Uhlinzeka ngendlela yokusebenza eyodwa yokukhiphela zonke izikhungo zezimali amalayisense, nokuqinisekisa ukulawula nokuqapha ngokuphelele. Lokhu kuzovumela ukuthi uPhiko Lokuziphatha Ngendlela Efanele Komkhakha Wezezimali olusanda kusungulwa luwufeze kangcono umsebenzi walo wokuvikela amakhasimende ezezimali ngokuqinisekisa ukuthi aphathwa ngendlela elungile futhi enobulungiswa. Lo Mthethosivivinywa, ozosebenza kuzo zonke izikhungo zezimali, uphinde weseke uguquko emkhakheni wezezimali ngokuqalisa iNkambiso Yokuziphatha Kahle Emkhakheni Wezezimali ngaphansi koMthetho Onabile Wokufukulwa Nokuthuthukiswa Kwabantu Abamnyama Kwezomnotho, wezi-2003 (uMthetho wama-53 wezi-2003) ngokuphoqelela ukuthi kwethulwe izinqubomgomo zokuthobela inkambiso yokuziphatha ngendlela efanele kanye nokuqapha ukuqaliswa kwazo lezo zinqubomgomo. 31. IKhabhinethi ligunyaze ukwethulwa kweSichibiyelo SoMthethosivivinywa Wezindaba Zezimali wezi-2018 ePhalamende.Lezi zichibiyelo ziphathelene nokulandelayo:a)    UMthetho Wokucwila Ezikweletini we-1963, ngenhloso yokuqinisa ukulawulwa kwezivumelwano zangasese ezingadluli esikhungweni sohwebomali esisemthethweni, ngokuhambisana nokuzibophezela kwe-G20;b)    UMthetho Wezimpesheni Zamasosha we-1976, ngenhloso yokubhekana nezinhlinzeko-migomo ezicwasayo;c)    UMthetho Wezamabhange we-1990, ukuze kuvunyelwe izinkampani zombuso ezifanelekile ukuthi zifake izicelo zamalayisense okusungula amabhange; d)    UMthetho Wezimpesheni Zabasebenzi Bahulumeni we-1996, ngenhloso yokushintsha umgomo wokunikezwa komlingani welungu lesikhwama sempesheni ingxenye yakhe ngokushesha, uma abashadikazi behlukanisa umshado, ngalokho-ke kuqinisekiswe ukuthi imali ekhokhelwa umuntu obeshade nelungu lesikhwama sempesheni ayiphenduki ibe yisikweletu; kanyee)    noMthetho Wezomsebenzi Wezocwaningomabhuku wezi-2005, ukubhekana nezinselele nemikhawulo iBhodi Elilawulayo Elizimele Labacwaningimabhuku elihlangabezana nazo lapho lenza umsebenzi walo wokulawula nokuqapha indlela okusetshenzwa ngayo.D.  Imicimbi Ezayo32. Isimemezelo se-NMWUMongameli Ramaphosa uzomemezela i-NMW emcimbini ozobanjelwa e-Kliptown eSoweto ngoLwesihlanu, mhla ziyisi-7 kuZibandlela 2018. I-NMW izohlomulisa ngokushesha abasebenzi abangaphezu kwezigidi eziyisithupha futhi isize ukubhekana nezinga lokungalingani kanye nobubha eNingizimu Afrika. Lesi simemezelo esiyingqophamlando sizokwandisa ukwelulela kwethu isandla kubantu ababuthaka kakhulu.33. Usuku Lokulwisana Nenkohlakalo Emhlabeni JikeleleNjengengxenye Yokubungaza Usuku Lokulwisana Nenkohlakalo Emhlabeni Jikelele ngeSonto, mhla ziyisi-9 kuZibandlela 2018, iKhabhinethi lithanda ukugcizelela kabusha impi yaleli lizwe ekulwisaneni nenkohlakalo emikhakheni ezimele nakuhulumeni. Umkhakha weQoqwana le-JCPS ubeke eqhulwini ukulwisana nalesi sihlava okuhambisana nesinyathelo sikahulumeni sokungayibekezeleli nakancane inkohlakalo.Inkohlakalo iyinkinga yomphakathi okumele bonke abantu balwisane nayo njengoba iphazamisa ukuthuthukiswa kwenhlalomnotho futhi idlondlobalisa ububha ngokunika abantu abangafanele lokho obekumele kutholwe ngabantu abakudinga kakhulu.  34. Usuku Lwamalungelo Esintu Emhlabeni JikeleleINingizimu Afrika izohlanganyela namazwe omhlaba ukuhlonipha uSuku Lwamalungelo Esintu Emhlabeni Jikelele ngoMsombuluko, mhla ziyi-10 kuZibandlela 2018. Lokhu kuqopha umgubho wosuku lapho isiGungu Jikelele se-UN samukela iSivumelwano Somhlaba Wonke Samalungelo Esintu ngowe-1948. Uhulumeni uyaqhubeka nokuqinisekisa ukuthi bonke abantu baseNingizimu Afrika bayawathokozela wonke amalungelo esintu njengelungelo lokuphila, ukulingana nokuhlonishwa kwesithunzi somuntu. Isakhamuzi ngasinye sakuleli sinomthwalo wokuqinisekisa ukuthi amalungelo esintu kanye nesithunzi sezwe lethu kuyavikeleka.  35. IKhomishana Yomhlaba Jikelele Yekusasa Lemisebenzi Umbiko ophuma kuKhomishana Yamazwe Ngamazwe Ngekusasa Lemisebenzi uzokwethulwa mhla zingama-22 kuMasingana 2019. Yasungulwa yi-ILO ngowezi-2017 ngenhloso yokuhlola uguquko olusheshayo olwenzekayo emnothweni womhlaba kanye nasemikhakheni yezemisebenzi, kanye nokuhlonza izinselele ezisemqoka nezincomo.  Le Khomishana Yamazwe Ngamazwe Esezingeni Eliphezulu, usihlalo wayo nguMongameli Ramaphosa ebambisene nosihlalo wesibili, uNdunankulu waseKingdom of Sweden u-Stefan Löfven. E. Imiyalezo36. Amazwi EnduduzoNjengoMongameli Ramaphosa, iKhabhinethi nalo lizwakalisa ukudabuka ngokudlula emhlabeni kwengqalabutho yoMzabalazo futhi eyabe iliNxusa lakuleli kwelase-United Kingdom, uMnu. Mendi Msimang, ngoMsombuluko, mhla zi-3 kuZibandlela 2018, kulandela ukugula kwakhe isikhathi eside. IKhabhinethi lidlulisa ukuzwelana nomndeni, abangani, amaqabane kanye nalabo ababesebenzisana noMnu. Msimang. UMnu. Msimang uzohlonishwa ngoMgcwabo Okhethekile Wombuso osesigabeni soku-1 oqukethe ukuhlonishwa ngumbutho wamasosha, ngokuhambisana nenqubomgomo yemigcwabo esemthethweni yoMbuso kanye neyeziFundazwe.37. Ukuhalalisa37.1 IKhabhinethi lihalalisela iBanyana Banyana ngokufinyelela emdlaweni wamanqamu wendebe yomqhudelwano wezi-2018 wabantu besifazane wamazwe ase-Afrika, i-2018 Africa Women's Cup of Nations. Ngokwenza njalo sebezitholele ithuba lokuba yingxenye yemidlalo yoMqhudelwano Wabesifazane Wendebe Yomhlaba ye-FIFA ozobanjelwa kwelase-France ngonyaka ozayo.37.2 IKhabhinethi lincoma uDkt. Lindiwe Sidali, oqophe umlando ngokuba ngowesifazane womdabu wokuqala ezweni ongudokotela ohlinza inhliziyo (i-cardiothoracic surgeon) ezweni.F.    AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.38.    Inkampani Yokuthuthukiswa Kwezimboni (i-IDC)Mnu. Tshokolo Nchocho njenge-CEO ngaphansi kwenkontileka yeminyaka emihlanu.39.    Amalungu eBhodi leSiKhungo Sesimo Sezulu saseNingizimu Afrika (i-SAWS):a.    Nksz. Nana Magomola (uSihlalo);b.    Dkt. Phillip David Dexter (iPhini LikaSihlalo);c.    Mnu. David Lefutso;d.    Adv Derek Jeffrey Block;e.    Nksz. Sowbakiam Mudly-Padayachie;f.    Dkt. Mphekgo Patrick Maila;g.    Nksz. Feziwe Yolanda Renqe;h.    Mnu. Itani Phaduli;i.    Dkt. Owen Peter Muller Horwood;j.    Nksz. Kelebogile Shirley Moroka-Mosia;k.    Mnu. Jerry Lengoasa (i-CEO); kanye l.    noDkt. Tsakani Ngomane (Omele u-DG eMnyangweni)40.    Adv Sandile Nogxina njengeLungu elingeyona ingxenye yesigungu seziphathimandlafuthi onguSihlalo weBhodi le-Airports Company South Africa(i-Acsa). 41.    UMkhandlu Wehhovisi Lezezibalo eNingizimu Afrika (i-Stats SA): a.    Mnu. Ian Assam – oqokwe kabusha; b.    Mnu. Faldie Esau –oqokwe kabusha;c.    Dkt. Jacky Galpin – oqokwe kabusha;d.    Mnu. Ettienne le Roux – oqokwe kabusha; e.    Dkt. Ariane Neethling – oqokwe kabusha; f.    Dkt. Thabi Leoka;g.    Nksz. Reshoketswe Mokobane;h.    Mnu. Thapelo Molahloe;i.    Nksz. Blanche Motsosi;j.    Nksz. Nompumelelo Nzimande;k.    Mnu. Wandile Sihlobo;l.    Nksz. Vuyelwa Mantyi (omele iMpumalanga Kapa);m.    Nksz. Zeenat Ishmail (omele iNtshonalanga Kapa);n.    Mnu. Kuberin Packirisamy (omele iNyakatho Kapa);o.    Mnu. Thulani Bhengu (omele iKwaZulu-Natali);p.    Mnu. Thuso Ramaema (omele i-Free State);q.    Dkt. David Everatt (uSihlalo futhi omele iGauteng);r.    Solz. Andries Monyeki (omele iNyakatho Ntshonalanga);s.    Dkt. Nomuso Mlondo (oemle iMpumalanga); kanye not.    Dkt. Modjadji Malahlela (omele iLimpopo).42.    IKhomishana Yemisebenzi Yombutho Wezokuvikela:a.    Dkt. Siphelele Zulu;b.    Dkt. Ziyaad Essop;c.    Adv Nokuzola Gloria Khumalo; kanyed.    Mnu. Ian Hugh Robertson.43.    IBhodi leNkampani Yamandla Enuzi laseNingizimu Afrikaa.     Dkt. Robert Adam;b.     Dkt. Ramatsemela Masango;c.      Mnu. Aadil Patel;d.     Mnu. Bishen Singh;e.     Nksz. Pulane Kingston;f.       Nksz. Matlhodi Ngwenya;g.     Mnu. Jabulani Ndlovu; kanye noh.     Nksz. Pulane Molokwane;44.    IBhodi leMhlathuze Watera.    Nksz. Thabi Agatha Shange (uSihlalo)b.    Mnu. Silas Zwelakhe Hlophe (iPhini LikaSihlalo)c.      Dkt. Purshottamma Sivanarain Reddyd.    Nkk. Nica M Geverse.    Dkt. Mosidi Makgaef.      Mnu. Musa Moses Xulug.    Mnu. Bonginkosi Vincent Mshenguh.    Nkk. Amita Baduli.      Nksz. Nothando Nonkululeko Mkhizej.      Nksz. Gloria Dumisile Biyelak.      Mnu. Petros Mzothule Zikalala45.    Ama-CEO e-Sector Education and Training Authorities (ama-SETA):a.   I-Bank SETA – Mnu. Trevor Rammitlwa;b.   I-Food and Beverages SETA – Nksz. Nokuthula Selamolela;c.   I-Fibre Processing and Manufacturing SETA– Nksz. Felleng Yende;d.   I-Insurance SETA e – Nksz. Nadia Starr;e.   I-Services SETA– Nksz. Amanda Buzo-Gqoboka;f.    I-Agriculture SETA – Mnu. Zenzele Gilbert Myeza; g.   I-Chemical Industries Education and Training Authority SETA (i-CHIETA) – Mnu. Mike Khathutshelo Ramukumba;h.   I-Culture, Arts, Tourism, Hospitality and Sports SETA– Mnu. Keitumetse Lebaka;i.   I-Education, Training and Development Practices SETA– Nksz. Nombulelo Nxesi;j.   I-Finance and Accounting SETA– Nksz. Ayanda Pearl Zinhle Mafuleka;k.  I-Health and Welfare SETA– Nksz. Elaine Brass;l.     I-Public Services eSETA– Nksz. Bontle Portia Lerumo; kanyem.   ne-Wholesale and Retail SETA– Mnu. Blessing Tom Mkhwanazi.Imibuzo:Nkz Phumla Williams - iBamba Lomkhulumeli WeKhabhinethi Umakhalekhukhwini: 083 501 0139"
Isitatimende Somhlangano WeKhabhinethi wamhla ziyi-13 kuNhlolanja 2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/zu/speeches/statement-cabinet-meeting-13-february-2019-15-feb-2019-0000,"IKhabhinethi labamba umhlangano walo ngoLwesithathu, mhla ziyi-13 kuNhlolanja 2019 e-Tuynhuys eKapa.A. Izindaba Ezisematheni1. Inkulumo Echaza Isimo Sezwe (i-SoNA)1.1.  IKhabhinethi lamukela i-SoNA kaMongameli uCyril Ramaphosa yonyaka wezi-2019, okube ngeyama-25 selokhu kwaqala Ukuhlangana Kwezindlu ZePhalamende Zombili Ngokuhlanganyela okokuqala eNingizimu Afrika yentando yeningi labantu. Iningi lezakhamizi zaseNingizimu Afrika lamukela le nkulumo, eqhubeka nokuletha ithemba nokuvuselwa kabusha. 1.2. UMongameli Ramaphosa ukhulume ngenqubekela phambili ebe khona onyakeni odlule. Akhelwa phezu kwale mpumelelo, uMongameli uchaze imikhakha okuzogxilwa kuyo kulo nyaka. Lokhu kubandakanya ukuqhubeka kwezindlela zokungenelela ukusheshisa ukukhula komnotho obandakanyayo nokwakha amathuba emisebenzi; ukuthuthukisa uhlelo lokufunda lwethu nokuthuthukisa amakhono ekusasa nokuthatha isinyathelo sokulwa nenkohlakalo nokulawulwa kombuso yidlanzana.1.3. Ngesonto elizayo, uNgqongqoshe Wezezimali uTito Mboweni uzochaza ngohlelo lwezimali lapho ethula Inkulumo Yesabelomali. Ngokusebenzisa amavoti esabelomali seminyango kahulumeni, oNgqongqoshe bazochaza izinhlelo zabo zokusebenza ezizophumelelisa i-SoNA kaMongameli. 1.4. IKhabhinethi lisazibophelele ekuholeni izwe lethu liqonde ekuphumeleliseni Umbono wezi-2030 woHlelo Lokuthuthukiswa Kwezwe (i-NDP), uhlelo lokuqeda ububha nokunciphisa ukungalingani nokungabibikho kwamathuba emisebenzi ezweni ngowezi-2030.2. Ingqungquthelo Yezezimayini Zase-Afrika2.1. INingizimu Afrika iphumelele ukusingatha Ingqungquthela Yezotshalomali Lwezimayini Zase-Afrika yama-25 ebanjwa minyaka yonke, okuwumhlangano omkhulukazi emhlabeni wababambiqhaza nabathathizinqumo kwezezimayini. Ngenhloso yokuheha utshalomali kwezezimayini, kulo nyaka Ingqungquthela beyibanjwe ngaphansi kwesiqubulo esithi: ""Ukukhuthaza Ukuthuthuka Komnotho Osimeme Wase-Afrika"".2.2. IKhabhinethi lamukela isivumelwano sababambiqhaza kwezezimayini esisayiniwe. Lesi sivumelwano sizoba negalelo elikhulu ekukhuthazweni kotshalomali oluvela kumazwe angaphandle olungena ngqo emikhakheni eyahlukene embonini yezezimayini.2.3. Uhulumeni, ngokusebenzisa uHlelo Lokusebenza Lwenqubomgomo Yezezimboni (i-IPAP) ngaphansi koMnyango Wezohwebo Nezezimboni (i-dti), uhlonze umkhakha wezokuhlomula ngezimayini njengomkhakha onenqwaba yamathuba angasetshenziswa abatshalimali ukuze bakhulise umkhakha wezimayini. Lokhu kuhlinzeka ngethuba elikhulu lokuba negalelo ekukhuliseni umnotho wezwe, ukwakha amathuba omsebenzi, uguquko nokuqeda ububha.3. U-Eskom3.1. UNgqongqoshe Wezamabhizinisi Kahulumeni uPravin Gordan wazise iKhabhinethi ngokuncishiswa kwamandla kagesi kwakamuva okube nomthelela emnothweni wezwe lonke. Lokhu kuphazamiseka kube nomthelela omubi kakhulu emakhaya nasemnothweni waseNingizimu Afrika.   3.2. Ukuhlinzekwa ngogesi kwaseNingizimu Afrika kusayisidingo esikhulu futhi isimo samanje se-Eskom sibeka izwe nozinzo kwezezimali nasemnothweni engcupheni enkulu. Ukucazwa uka-Eskom ube yizikhungo ezintathu ezahlukene Eziyimabhizinisi Kahulumeni ngokugcwele – isikhungo sokuphehla nokukhiqiza ugesi; esokuthumela ugesi kanye nesokusabalalisa ugesi kumakhasimende - kuyadingeka ukuze lesi sikhungo sikagesi kanye nezwe kusimame isikhathi eside. 3.3. Ebhekana nesimo sakamuva, uMongameli Ramaphosa uqoke Ikomidi LeKhabhinethi Elikhethekile eliqondene no-Eskom eliholwa yiPhini likaMongameli futhi elakhiwe ngoNgqongqoshe abahlukene okungowezamaBhizinisi Kahulumeni; Owezamandla; Owezezimali; Owezokuthutha; Owezokuphepha Kombuso Nowezamaphoyisa. Leli komidi lizobhekana nezindaba ze-Eskom nsukuzonke futhi lithumele imibiko yansukuzonke kuMongameli nangalokho okumele kwenziwe ukuze kuqinisekiswe ukutholakala kukagesi.3.4. Leli thimba kulindeleke ukuthi lihlangane nababambiqhaza ukusiza ukubuyisela uzinzo nokucaba indlela eyaphambili kube kuqinisekiswa ukuthi kunezindleko ezincane ezikhokhwa abathengi nabakhokhintela.4. Ilungelo lokuvota4.1. IKhabhinethi lihalalisela zonke izakhamizi zaseNingizimu Afrika, ikakhulukazi izinkulungwane zabantu abasha abazobe bevota okokuqala, abazibandakanye ekubhaliseleni ukuvota ngempelasonto lokugcina lokubhalisela ukuvota lamhla zingama-26 nama-27 kuMasingana 2019 ngaphambi kokuba izwe libambe ukhetho lwentando yeningi labantu lwesithupha lukazwelonke nolwezifundazwe mhla ziyisi-8 kuNhlaba 2019. 4.2. IKhabhinethi limema bonke abantu abafanelwe wukuvota ngokomthetho ukuthi basebenzise ilungelo labo ngobuhlakani futhi linxusa zonke izakhamizi zaseNingizimu Afrika ezingakubhaliseli ukuvota ukuthi zibhalise emahhovisi eKhomishana Yokhetho Ezimele (i-IEC) avuliwe ezweni lonke. Ungakwazi nokubheka isimo sokubhalisela ukuvota ngokuthumela i-SMS nenombolo kaMazisi yakho ku-32810 (i-SMS ibiza i-R1) noma ufake insizakusebenza (i-app) yeselula yamahhala ye-IEC yabavoti bese uyisebenzisele ukubheka imininingwane yokubhalisa yakho.4.3. Selokhu izwe lethu lathola inkululeko nokubuswa ngentando yeningilabantu, sakhe intando yeningi labantu elandela umthethosisekelo ephumelele enezikhungo eziqinisekisa amalungelo ethu ayisisekelo. Phezu kwakho konke, kuqaliswe izinhlelo zokuguqula umnotho ngokwesu nokubhekana nenqwaba yezinselele zethu zezenhlalomnotho. Ukhetho oluzayo luyithuba lokuthi isizukulwane esisha sabantu abasha baseNingizimu Afrika sisebenzise ilungelo laso lokuvota, nokuba novo kwikusasa labo nelezwe lethu.5. Uwoyela negesi etholwe yi-Total 5.1. Njengengxenye yemizamo kazwelonke yokukhulisa umnotho nokwakha amathuba omsebenzi, uhulumeni - ngokusebenzisa i-Operation Phakisa: Umnotho Wasolwandle - ulawule amathuba asemkhakheni kawoyela negesi ezweni ukuze ukhule umnotho futhi kube notshalomali. INingizimu Afrika inowoyela ongase ukhiphe imiphongolo eyizigidigidi eziyisishiyagalolunye nama-60 tcf (i-trillion cubic feet) noma igesi esolwandle elinganiswa nowoyela oyimiphongolo eyizigidigidi eziyi-11.5.2. IKhabhinethi likushayele ihlombe ukutholakala kwegesi olwandle yinkampani i-Total, ongase ube nemiphongolo eyisigidigidi zezimbiwaphansi, okuzokuxhasa kakhulu ukuphakelwa kwezwe ngowoyela negesi.5.3. Lokhu kutholwe yile nkampani emuva kokumba ngenhloso yokuthola okuthile e-Brulpadda ku-Outeniqua Basin, okulinganiselwa kumakhilomitha (ama-km) ayi-175 uma usuka ogwini lwaseNingizimu Afrika.6. Umhlangano Ojwayelekile wama-32 weNhlangano yase-Afrika (i-AU)6.1.  IKhabhinethi lihalalisela uMongameli Ramaphosa ngokuqokwa njengoSihlalo we-AU wonyaka wezi-2020. Uzongena ezicathulweni zikaMongameli wase-Egypt u-Abdel Fattah el-Sisi, osesihlalweni njengamanje onyakeni wezi-2019. 6.2. UMongameli Ramaphosa ebehola ithimba laseNingizimu Afrika eMhlanganweni Ojwayelekile wama-32 Wokuhlangana koMongameli Bamazwe noHulumeni be-AU, obubanjelwe e-Addis Ababa, e-Federal Democratic Republic of Ethopia kusukela mhla ziyi-15 kuMasingana kuya kumhla ziyi-11 kuNhlolanja 2019, ngaphansi kwesiqubulo esithi ""Abacashe kwamanye amazwe, Ababuyele Emakhaya kanye Nabantu Asebephenduke Ondingasithebeni Ngaphakathi: Kubhekwe Ezisombululweni Zesikhathi Eside kuya Ekuthuthisweni Ngokwempoqo e-Afrika"". Lokhu kuhlinzeka ngendawo yokubheka nokudidiyela imbangelangqandi ephoqa abantu ukuthi basaphazeke beshiya amakhaya abo e-Afrika.6.3. INingizimu Afrika yethule Incwadi yayo Yokugunyaza Ngokusemthethweni Isivumelwano Sesizinda Sokuhwebelwano Mahhala Kwamazwe Ezwekazi lase-Afrika (i-AfCFTA) engqungqutheleni. Izinkinga ezidingidiwe zibandakanye ukushintshwa kwesikhungo nokuxhasa uphiko lwezwekazi; Ukuthula Nezokuvikela Ezwenikazi; ukuthuthukisa okuhambisana ne-AfCFTA; kanye nezingxoxo zesivumelwano sokusebenzisana esisha phakathi kwamazwe ase-Afrika, e-Caribbean nawe-Pacific kanye neNhlangano yase-Europe (i-EU) Emuva kowezi-2020. 6.4. Kulo nyaka, uMongameli Ramaphosa kulindeleke nokuthi angene esihlalweni somhlangano weKomidi Lomongameli Bamazwe Nohulumeni ngoGuquguquko Lwesimo Sezulu (i-CAHOSCC). I-CAHOSCC yasungulwa ngowezi-2009 yiNhlangano ye-AU yoMongameli Bamazwe noHulumeni ukuhola Isimo Se-Afrika Okuvunyelwene Ngaso Ngoguquguquko Lwesimo Sezulu kanye nezingxoxo ngoguquguquko lwesimo sezulu somhlaba jikelele. 6.5. Uma uMongameli Ramaphosa esengena esihlalweni, uyosebenzisana nabanye omongameli ukuqinisekisa ukuphumelela kokuqaliswa kwengqophamlando Yesivumelwano Sase-Paris sokungenelela nokujwayelwa komthelela woguquguquko lwesimo sezulu. Ngokusebenzisa i-CAHOSCC, i-Afrika izoba negalelo elikhulu ezinhlelweni zomhlaba jikelele zokukhipha ikhabhoni encane nokwakha indawo ekwazi ukubezelela isimo sezulu.7. Imfundo Ephakeme 7.1.  IKhabhinethi lidlulisa amazwi enduduzo kumndeni nabangani bomfundi waseNyuvesi Yobuchwepheshe yaseThekwini (i-DUT), uMlungisi Madonsela. Ukuphazamiseka kokufunda nokuvalwa kwezikhungo zemfundo ephakeme, ikakhulukazi KwaZulu-Natali, okugcine sekudlula nomphefumulo walo mfundi, kuyisimo esikhathaza kakhulu.  7.2. IKhabhinethi limema bonke ababambiqhaza ukuthi baxazulule izinkinga ngendlela enokuthula. Izwe lethu lidinga abantu abasha abafundile abazofaka isandla entuthukweni yethu. 7.3. Uhulumeni, ngokusebenzisa uMnyango Wezemfundo Ephakeme Nokuqeqesha, usiza izikhungo zemfundo ephakeme lapho kunezinselele khona. UNgqongqoshe Wezemfundo Ephakeme Nokuqeqesha uNaledi Pandor ukhiphe nomyalelo wokuthi abaphathi beSikimuu Sikazwelonke Sokusiza Abafundi Ngezimali (i-NSFAS) ukuthi bakubeke eqhulwini ukuphendula yonke imibuzo yabafundi.8. Ukutholakala kwesifo samatele (i-FMD)8.1. Ekuvikeleni isimo sempilo sezwe, iKhabhinethi lanelisekile ngesixazululo nokungenelela ekugwemeni ukusabalala kwe-FMD Esifundeni saseVhembe, eLimpopo. UMnyango Wezolimo, Ezmahlathi Nezokudoba, ubambisene neNhlangano Yezenyama Ebovu kanye nabanye ababambiqhaza, ubhekene nokuxazulula le nkinga ngendlela edidiyele. 8.2. Ukugoma kuqale mhla ziyi-14 kuMasingana 2019, emiphakathini enemihlambi ethelelekile, kanye nemihlambi esezindaweni ezizungeze izigodi ezikuma-20 km. Kuze kube manje, isibalo somhlambi ogonyiwe sisonke singaphezu kwezi-10 000; zifakwa izimpawu ukuze zibonakale phakathi kwezinye.9. Ingqungquthela Yamafilimu yaseNingizimu Afrika9.1. Imboni yezamafilimu eNingizimu Afrika seyinesikhathi eside ihlonishwa ngokufaka isandla ekukhuleni komnotho nokwakhiwa kwemisebenzi eNingizimu Afrika. Imboni yezobuciko namasiko, ikakhulukazi umkhakha wezamafilimu, nawo ubamba iqhaza elisemqoka ekuthuthukiseni umlando waseNingizimu Afrika nokuba negalelo ezinhlelweni zokwakha izwe nokubumba umphakathi.9.2. Ngokulandela le ndlela, iKhabhinethi lamukela Ingqungquthela Yamafilimu yaseNingizimu Afrika yokuqala, ebanjwe kusukela kumhla ziyisi-5 kuNhlolanja 2019 ngaphansi kwesiqubulo esithi: ""Uguquko namasu amasha kumaFilimu aseNingizimu Afrika/Embonini Yokubukelwayo Nokulalelwayo kanye Noguquko Lwezimboni Lwesine Olugxile Ekusetshenzisweni Kobuxhakaxhaka Nobuchwepheshe Besimanjemanje (i-4IR). Ingabe sesilulungele ushintsho?""9.3. Imiphumela yeNgqungquthela kulindeleke ukuthi ibe ngegalelo ekwakheni nasekulungiseni indawo ukuze imboni iphumelele. Uhulumeni usazibophelele ekuxhaseni imisebenzi ngokusebenzisa Inhlangano Yokuthuthukisa Izimboni (i-IDC) ne-dti. B.  Izinqumo ZeKhabhinethi10. Ubumbano lomphakathi nokwakhiwa kwesizwe10.1. Njengoba izwe lethu selenze okuningi kusukela ngowe-1994, izithiyo ezingabambeki ezisuselwa kumehluko ngokobuhlanga, ngokwesimo somnotho nangokwamasiko kuyaqhubeka nokudelela umsebenzi ongaka esisewenzile. Maqondana nalokhu, iKhabhinethi ligunyaze Umqondo Ongokwepolitiki, ohlinzeka ngohlaka lomthetho nenqubomgomo yokweseka ubumbano lomphakathi nokwakhiwa kwesizwe kubhekwe phambili. 10.2. Lolu hlaka luzoba nomthelela omkhulu ekuqaliseni izimpokophelo ze-NDP ezibandakanya lokhu: ""abantu ababumbene kanye nomphakathi obumbene okungasizo izimpokophelo zezwe kuphela; kuphinde kube yindlela yokuqeda ububha."" 10.3. Zonke izinhlaka zomphakathi zikhuthazwa ukuthi zeseke lolu hlaka lwenqubomgomo ngokubungaza ukwehlukahlukana kwethu nokwenza umphakathi oshintsha umlando wokuqonwa kwezwe nobandlululo.10.4. Umnyango Wezobuciko Namasiko uzobamba Ingqungquthela Yokubumba Umphakathi ekupheleni kukaNdasa 2019 eGoli lapho imikhakha enhlobonhlobo yomphakathi - okubandakanya izinhlangano zomphakathi, umkhakha wabasebenzi, amabhizinisi, izifundiswa nezincithabuchopho, abazenkolo nabamithombo yezindaba - izozibophelela kwiphrojekthi yokwenza umphakathi ubambene nokwakhiwa kwesizwe. Ukubonisana nale mikhakha kuzokwenziwa kuNhlolanja namaphakathi noNdasa 2019.C. IMithethosivivinywa11. Isichibiyelo Somthethosivivinywa  Wezingane wezi-201911.1.  IKhabhinethi ligunyaze ukwethulwa Kwesichibiyelo Somthethosivivinywa Wezingane wezi-2019 ePhalamende ukuqinisa umsebenzi wezwe wokuvikela amalungelo ezingane. 11.2. Ngonyaka wezi-2017 Isikhungo Somthetho Wezingane, i-Centre for Child Law, safaka enkantolo uMnyango Wezokuthuthukiswa Komphakathi ngodaba lokusilela emuva kokunakekelwa kwezingane ngosingabazali.11.3. Inkantolo Ephakeme yanquma ukuthi uNgqongqoshe Wezokuthuthukiswa Komphakathi, phakathi kokunye, ulungise futhi wethule ePhalamende izichibiyelo ezidingekayo kuMthetho Wezingane, wezi-2005 (uMthetho 13 wezi-2004) noma noMthetho Wezibonelelo Zikahulumeni, wezi-2004 (uMthetho 13 wezi-2004) ukuhlinzeka ngesisombululo sezomthetho esinzulu sokubhekana nezinselele zokunakekelwa kwezingane wosingamzali.11.4.  Zonke izingane kumele zithokozele izinsiza okuhloswe ngazo ukulawula ukuphepha kwazo, nokunakekelwa kanye nokuvikelwa, kanye nohlelo lwezibonelelo zikahulumeni olusebenza kahle. Kunokungalingani okuningi ohlelweni lwamanje lokunakekelwa nokuvikelwa kwezingane. Lo Mthethosivivinyo udingida, phakathi kokunye, izinselele eziqondene nokuhlinzeka nokuphathwa kokunakekelwa kwezingane abasingamzali kanye nezinye izindaba eziqondene nokunakekelwa nokuvikelwa kwezingane.D. Imicimbi Ezayo12.  INgqungquthela Yomnotho Wobuchwepheshe Be-inthanethi12.1.  Isinyathelo somhlaba jikelele sokucubungula ubuchwepheshe esikhuthazwe i-4IR siletha amathuba amasha sokuthuthukisa izwe kanye nomnotho walo. Ukuze singasali ezinhlelweni zobuchwepheshe obusha, izwe lizosingatha iNgqungquthela Yomnotho Wobuchwepheshe Be-inthanethi kuNdasa 2019. 12.2. Le ngqungquthela iqhutshwa ngaphansi kohlelo lwe-4IR South Africa (i-4IRSA), ngokubambisana phakathi koMnyango Wezengqalasizinda Yezokuxhumana Nezinsizakalo Zeposi, u-Telkom, iNyuvesi yase-Witwatersrand, iNyuvesi yaseGoli kanye neNyuvesi i-Fort Hare.12.3. I-#4IRSA ihlose ukudingida izinselele iNingizimu Afrika ebhekene nazo Esikhathini Sobuchwepheshe Be-Inthanethi ukuze kutholakale izindlela zokusiza izwe ezihambisanayo nezididiyele. 13. 2019 Imiklomelo Yemithombo Yezindaba yeNhlangano yokuThuthukisa Amazwe aseNingizimu ne-Afrika (i-SADC) 13.1. Njengengxenye yokukhuthaza ukudidiyela kwesifunda, ukubambisana nokwazisa umsebenzi ophuma phambili wobuntatheli, abemithombo yezindaba eNingizimu ne-Afrika bayamenywa ukuthi bathumele amagama abantu abazongenela umncintiswano Wemiklomelo Yezemithombo Yabezindaba ye-SADC yowezi-2019 ungakadluli umhla zingama-28 kuNhlolanja 2019. Le miklomelo isemkhakheni wezamaphephandaba, umsakazo, umabonakude nobuntatheli bokuthatha izithombe. E. Imiyalezo14.  Amazwi Enduduzo14.1. IKhabhinethi nalo njengoMongameli Ramaphosa kanye nazo zonke izakhamizi zaseNingizimu Afrika lidlulisa amazwi enduduzo emindenini nakubangani babafundi abashone lapho kubhidlika indawo yokuhamba esikoleni i-Hoërskool Driehoek e-Vanderbijlpark ngoLwesihlanu, mhla lu-1 kuNhlolanja 2019. IKhabhinethi lifisela bonke abafundi abalimele ukululama ngokushesha. 15. Ukuhalalisa15.1. IKhabhinethi lihalalisele:iSoweto Gospel Choir ngokwenza iNingizimu Afrika iphinde iziqhenye ngabo kulandela ukuwina i-Grammy yokuba ne-albhamu yomculo ephume phambili emhlabeni jikelele. Leli qembu elikhiphe i-albhamu ethi Freedom – renditions of well-known liberation struggle songs. Le Ndondo ye-Grammy ingeyesithathu etholwe yileli qembu.Ibhange Lentuthuko laseNingizimu ne-Afrika (i-DBSA) ngokuwina Indondo Yohlelo Lwamandla Avuselelwayo e-Afrika esikhungweni esise-London, i-Project Finance International. I-DBSA ihlonishelwe uhlelo loxhaso lwayo lwamaphrojekthi kagesi ovuselelwayo ayi-14 ngoHlelo lwezwe Lwabakhiqizi Abazimele Bamandla Kagesi Ovuselelekayo. Ososayensi ababili bethu abawine Izindondo ezibalulekile ze-AU Kwame Nkrumah Yobunyoningco Kwezesayensi 2018 ebeyise-Addis Ababa, e-Ethopia mhla ziyi-11 kuNhlolanja 2019;USolz. Aletta Schutte uwine umklomelo wesifunda Wososayensi Besifazane oyizi-US$20 000 esigabeni Sesayensi Yokuphila Neyomhlaba. UwuSolwazi we-Physiology eNyuvesi yaseNyakatho Ntshonalanga. USlz. Schutte une-SARChl Yokutholakala Sisaqala Nokufikeleka Kwesifo Senhliziyo e-Afrika, lo sihlalo wocwaningo uxhaswe wuMnyango Wezesayensi Nobuchwepheshe (i-DST). Ucwaningo lwakhe lugxile kumfutho wegazi ophezulu nokuthuthuka kwabantu base-Afrika.  USolz. David Mark Richardson uwine indondo yomhlaba jikelele i-US$100 000 esigabeni seSayensi Yomhlaba Nempilo. Uwusolwazi ohlonishwayo ezifundweni ze-Ecology eNyuvesi yaseStellenbosch, futhi unguMqondisi wesikhungo se-DST socwaningo kuzwelonke sobunyoningco bemvelo evela ezindaweni engasiyo eyemvelo, i-DST-National Research Foundation of Excellence for Invasion Biology. Ucwaningo lwakhe luqondene nokuqonda izinkinga eziqondene nezinhlobo zezihlahla ezingasizo ezasendaweni ezizimilelayo. Iqembu lebhola laseNingizimu Afrika labadlali bebhola likanobhutshuzwayo abaneminyaka engaphansi kwama-20, Amajita, ngokuphumelela ukungenelela umqhudelwano weNdebe Yomhlaba ye-FIFA yowezi-2019 Yabaneminyaka Engaphansi Kwama-20, ozobanjelwa ePoland kuNhlaba 2019. Amajita athole indawo yawo kulandela ukuphumelela emidlalweni eyandulela umdlalo wamanqamu kwi-Africa Cup of Nations Yabadlali Abaneminyaka Engaphansi Kwama-20 yeNhlangano Kanobhutshuzwayo yase-Afrika (i-CAF) eqhubekayo eNiger njengamanje. Imibuzo: Nkz Phumla Williams - iBamba Lomkhulumeli WeKhabhinethi (we-GCIS) Umakhalekhukhwini: 083 501 0139"
Isitatimende Somhlangano WeKhabhinethi wamhla zingama-27 kuNhlolanja 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/zu/speeches/statement-cabinet-meeting-27-february-2019-28-feb-2019-0000,"Isitatimende Somhlangano WeKhabhinethi wamhla zingama-27 kuNhlolanja 2019, e-Tuynhuys eKapaA. Izindaba Ezisematheni1. Inkulumo Yesabelomali sowezi-20191.1 IKhabhinethi liyayamukela iNkulumo Yesabelomali yowezi-2019 eyethulwe nguNgqongqoshe Wezimali uTito Mboweni ePhalamende, eKapa, ngoLwesithathu mhla zingama-20 kuNhlolanja 2019, njengohlaka oselubeke iNingizimu Afrika endleleni lapho sisonke singakwazi ukuvuselela nokwakha kabusha umnotho wethu ube ngobandakanyayo nophumelelayo.1.2 Inkulumo Yesabelomali iyindlela yokuphumelelisa izibophezelo ezethulwa nguMongameli u-Cyril Ramaphosa eNkulumweni Echaza Ngesimo Sezwe (i-SoNA) ayethula ePhalamende, eKapa, mhla ziyisi-7 kuNhlolanja 2019. 1.3. IKhabhinethi liyayeseka imizamo eyenziwayo ehlukahlukene, okubandakanya ukuncishiswa kwesamba esabelwe ukuholela izisebenzi zikahulumeni, ukuze kube nenye imali eyongiwayo okuyinto ezoqinisa isimo sezimali sikahulumeni. Liphinde lamukela ukuphoqelela imibandela eqinile yokweseka ngokwezimali ku-Eskom ukusiza ukuhlela lesi sikhungo kabusha sibe yisikhungo esisebenza ngempumelelo.1.4 Sonke kumele sibambe iqhaza ukuze kukhule umnotho futhi kwakheke namathuba emisebenzi kubantu bakithi. Ukunqoba izinselele ezinkulu ezisukela emlandweni wobandlululo kusho ukubambisana nohulumeni ukuqalisa izinhlelo zakhe, ukukhulisa umnotho kanye nokuheha abatshalimali bakwamanye amazwe.2. U-Eskom2.1 IKhabhinethi liwamukele umbiko obuya kuPhini likaMongameli u-David Mabuza ngomsebenzi weKomidi elididiyelwe leKhabhinethi Elikhethekile maqondana no-Eskom elasungulwa ukuze kubhekanwe nokuphazamiseka kokuhlinzeka ngogesi kwakamuva kanye nomthelela omubi wako emnothweni wezwe.  Ziqhubeka ngamandla izinhlelo zikahulumeni ezididiyelwe zokuletha ukusimama kwezezimali, kwezokuqhutshwa komsebenzi kanye nasohlakeni lokusebenza lwe-Eskom.2.2 IKomidi leKhabhinethi Elikhethekile liholwa yiPhini likaMongameli uMabuza futhi libandakanya uNgqongqoshe Wezamabhizinisi Kahulumeni, Owezamandla, Owezokuthutha, Owezezimali, Owezamaphoyisa Nowezokuvikelwa Kwezwe. Kuzodingeka ukuthi liqaphe ukuhlinzekwa kwamandla kagesi kwansukuzonke.2.3 Ngokuhambisana nokuzibophezela kukaMongameli uRamaphosa ngokuthi izinyathelo zikahulumeni maqondana nenkinga kagesi kumele kube ngezibandakanyayo neziqhutshwa ngokubonisana, uNgqongqoshe Wezamabhizinisi Kahulumeni noSihlalo webhodi le-Eskom babe nomhlangano wokuqala nobuholi bezinyunyana zabasebenzi ezintathu, ezamukelwe njengezinyunyana ezisemthethweni ngu-Eskom, nabemboni yokuvukuzwa kwamalahle kanye nomkhakha wezobunjiniyela.2.4 Umhlangano obanjwe nomkhakha wezezisebenzi ubike ngezinkinga zika-Eskom zokuqhutshwa kwemisebenzi kanye nohlelo lokuphehla nokukhiqiza ugesi. Lo mhlangano ubuhlose ukwendlalela ukubonisana ngokugcwele kwangomuso. Ukuhlelwa kabusha kuka-Eskom nakho kuxoxiwe ngakho, futhi bonke abathintekayo bavumile ukuthi kuzoba neminye imihlangano yokubonisana ukuze kuqondwe indlela ezolandelwa nomthelela wokuhlukanisa imisebenzi ka-Eskom ibe yizikhungo ezintathu ezahlukene.2.5 Imboni yezokuvukuzwa kwamalahle beyiqhutshwa ngaphansi kweso loMkhandlu Wamagugu Ambiwayo waseNingizimu Afrika (i-MINCOSA), futhi umhlangano uveze izinkinga eziqondene nokuhlinzekwa kwamalahle, izindleko kanye nokuklanywa kwamanani, kanye nezingaqophelo lamalahle ahlinzekwa ku-Eskom.2.6 Kube neminye imihlangano nomkhakha wezobunjiniyela, ngaphansi kweso loMkhandlu Wezobunjiniyela waseNingizimu Afrika (i-ECSA). Bonke ongoti bezobunjiniyela babemelwe yizinhlangano zabo ezahlukahlukene ezisungulwe ngokuzithandela, okubandakanya iNhlangano Kazwelonke yoNjiniyela Abampisholo.2.7 I-ECSA yethula umbiko mayelana nalokho ekutholile ekuhlaziyeni kwayo izinkinga ezibhekene no-Eskom futhi yahlinzeka ngeqoqo lezincomo zokuthi umkhakha wezifundiswa zaseNingizimu Afrika nongoti kwezobuchwepheshe bangabandakanywa kanjani ezindleleni zokungenelela eziphuthumayo ezidingekayo ukuze kube nozinzo ekuhlinzekeni ngogesi.2.8 I-MINCOSA ne-ECSA zizosiza uhulumeni ukusungula Ithimba Lokubukeza Imisebenzi Yezobuchwepheshe Neyokulungisa  Eyenziwayo, eliqondene no-Eskom elizomenyezelwa khona maduze nje.3. Ugesi ovuselekekayo3.1 IKhabhinethi liyazeseka izimemezelo zikaNgqongqoshe Wezamandla u-Jeff Radebe, ezigcizelela umqondo oyisisekelo sikagesi ovuselelekayo ekunqandeni umthelela omkhulu omubi wemithombo kagesi yesiphehlamandla esimbiwayo, njengamafutha namalahle.3.2. Ugesi nguwo ovula iminyango eminingi njengoba iNingizimu Afrika ibheke ukukhula kwezenhlalomnotho nentuthuko. Uhlelo Lwentuthuko Lukazwelonke (i-NDP) luthi iNingizimu Afrika idinga okungenani amamegawathi ayizi-20 000 kagesi ovuselelekayo ngowezi-2030. Uhlelo Lokuthenga Ugesi Kubakhiqizi Bamandla Kagesi Ovuselelekayo Abazimele  selwenze umehluko omkhulu  kwezomnotho, ekwakhiweni kwamathuba omsebenzi, ukufukulwa komphakathi, uguquko lwezomnotho kanye noguquguquko lwesimo sezulu.3.3. Njengoba iNingizimu Afrika iqhubeka nokuba negalelo elikhulu ezinhlelweni zomhlaba zokukhiqiza ikhabhoni encane nokumelana nesimo sezulu, uhulumeni usazibophezele ekuqinisekiseni uguquko olwenziwa ngokulandela imigudu efanele lapho kudlulelwa kwingomuso elihlanzekile.3.4. Iqembu Lezinhlangano Zebhange Lomhlaba Ezinhlanu lisanda kusingatha Izinhlelo Zikagesi Ovuselelekayo Nezokugcinwa Kukagesi eNingizimu Afrika, eKapa, kusukela mhla zingama-25 kuya kumhla zingama-26 kuNhlolanja 2019 ngaphansi kwesiqubulo esithi: ""Amabhethri, Ukugcinwa Kukagesi Nengomuso Elivuselelekayo - Siphokophele Ohlelweni Lukagesi Ovuselelekayo Odluliseka ngama-100%"". Izithunywa zomkhakha wezimboni, ezezimali, izikhungo, abalawuli, uhulumeni nezifundiswa baxoxe ngezintuthuko zasemkhakheni kagesi ovuselelekayo okubandakanya izindaba eziphathelene nezinqubomgomo, imithethonqubo, izimali, amabhizinisi, ubuchwepheshe, izinsizakusebenza, amasu amasha, nemithetho kanye nemigomo edingekayo ukuze kwandiswe ugesi ovuselelekayo.3.5. Ubuchwepheshe bukagesi ovuselelekayo nobokugcinwa kukagesi kwenza sikwazi ukuguqula amandla kagesi abe ugesi futhi ugcineke ukuze ubuye usetshenziswe uma usudingeka ngokuhamba kwesikhathi. Izinhlelo zokugcinwa kukagesi zinciphisa isidingo sokuba nokugcinelwe ukulekelela ngelinye ilanga kwamalahle noma izikhungo ezikhiqiza ugesi ngokuphehlwa kwamandla egesi, ngalokho-ke kuncishiswe umoya ongcolile ophuma emkhakheni wezamandla futhi ziyasisiza nasekunciphiseni umthelela wokuguquguquka kwesimo sezulu.4. Uhlelo Lwezizinda Zomnotho Ezikhethekile (ama-SEZ)4.1 IKhabhinethi liyakwamukela ukwethenjwa ngabatshalimali bakuleli kanye nabamazwe ngamazwe okubonakale ngotshalomali olufakwe eSizindeni Sokuthuthukisa Izimboni sase-Saldanha Bay (i-SBIDZ), esesiqala ukuba yisikhungo semisebenzi yasolwandle esisezingeni lomhlaba. Lokhu kuyingxenye yoHlelo lwama-SEZ Lomnyango Wezohwebo Nezimboni.4.2 Ukusungulwa kwama-SEZ ezweni lonke kunciphisa ukugxila kakhulu kwemisebenzi yezomnotho ezindaweni ezithile ezweni ngenxa yokuhlelwa komhlaba kwesikhathi sobandlululo.4.3 Kusukela ekusungulweni kwawo, ama-SEZ asebe negalelo ekuheheni utshalomalingqo lwamazwe angaphandle, njengotshalomali oluyizigidigidi ezintathu zamarandi olusanda kusayinwa ku-SBIDZ.4.4 Uhlelo lotshalomali lwe-SBIDZ lubandakanya okungenani olunye utshalomali oluhlanu oluzokwengeza ezinye izigidigidi ezi-2.4 zamarandi zotshalomali oluzongena esikhathini esifushane kanye nasesikhathini eside kulesi sizinda, uma sesiphothuliwe.5. Ukuphakelwa kwamanzi 5.1 IKhabhinethi liyayamukela ingqalasizinda ethuthukile yoMklamo Wezamanzi WaseMzimvubu esigodini saseQhungqwini kuTsolo, kuMasipala Wendawo yaseMhlontlo eMpumalanga Kapa, njengesibonelo sokuthi uhulumeni uqhubeka kanjani nokuhlangabezana nezidingo zemiphakathi yize iNingizimu Afrika iyizwe elinengcindezi yamanzi. 5.2 Ukuphumelela kwemiklamo yezamanzi yalolu hlobo kudala amathuba omsebenzi futhi kuqinisekisa ukuhlinzekwa kwamanzi aphuma empompini asetshenziswa emakhaya nasezimbonini.  5.3 Selokhu kwaqala intandoyeningi labantu mkhulu umsebenzi osewenziwe ukuqinisekisa ukuthi imiphakathi iyazithola izinsiza eziyisisekelo, njengamanzi ahlanzekile. Cishe seyibalelwa kuma-90% imizi ewatholayo njengamanje amanzi asempompini. 6. Ukuphepha ezikoleni6.1 IKhabhinethi liyayigxeka impela imibiko ngezigameko zokuchukuluza, ukuphanga nodlame kwezinye zezikole zakuleli. Izingane zethu zidinga izindawo zokufundela eziphephile futhi siyabanxusa abafundi, othisha, abazali kanye nabanakekeli bezingane ukuthi basebenzisane ukuvikela izingane zethu emphakathini, ekulinyazweni emzimbeni kanye nasemoyeni.6.2 IKhabhinethi liyaphinda futhi lincoma uMbutho Wamaphoyisa aseNingizimu Afrika (i-SAPS) ngokushesha kwawo ukubamba abasolwa ababandakanyeka emzamweni wokuduna imoto esikoleni sase-Edenvale e-Gauteng.6.3 IKhabhinethi liyanxusa ngokukhethekile ukuthi imikhandlu elawula izikole (ama-SGB) iyihlole ingqalasizinda ekhona njengamanje ezikoleni zayo ukuqinisekisa ukuthi izakhiwo zezikole ziphephile, zilungiswa njalo futhi zikulungele ukufunda.7. Izenzo ezingamukelekile ezenziwa ngabanye abaholi bezenkolo7.1 IKhabhinethi lizwakalise ukukhathazeka ngemibiko yakamuva yabemithombo yezindaba mayelana nezenzo ezingamukelekile neze zabaholi bezenkolo abathile.  Isigameko sakamuva esibonakele somuntu okuthiwa uvuke kwabafileyo yiso esibalulwayo kulokhu. Ziningi impela izigameko zalolu hlobo esezenzekile esikhathini esifushane esedlule, kusukela ekufuthweni kwabazalwane ngezibulalazilokozane ezinobungozi kuya ekubakhuthazeni ukuthi baphuze uphethilomu, futhi badle namagundane notshani, phakathi kokunye.7.2 Abantu baya ezikhungweni zezenkolo ukuze bathole ukugcwaliseka nokuvuseleleka ngokomoya kanye nokukhuthazeka ngokomqondo, ikakhulukazi uma besezimweni lapho bezizwa bebuthaka kakhulu. IKhabhinethi linxusa bonke abantu ukuthi babambisane ukunqanda lezi zenzo ezihlukumeza ubuthaka babantu futhi ezibeka izimpilo zabo engozini. Izinhlaka zomthetho kumele zingenelele lapho kwenziwe khona izenzo zobugebengu ngaphansi kokucasha ngenkolo. IKhabhinethi liphinde laveza nokuthi iKhomishana Yokukhuthaza Nokuvikela Amalungelo Amasiko, Ezenkolo Nezilimi Emiphakathini Eyahlukene (i-CRL Rights Commission)  iyaziphenya lezi zenzo, okuyinto ezohlinzeka ngendlela ebanzi yokungenelela ezokunqanda futhi ikuqede lokhu.8. Ukhetho lukazwelonke nolwezifundazwe lowezi-20198.1 IKhabhinethi linxusa izakhamizi zaseNingizimu Afrika ezifanelekile, ikakhulukazi abantu abasha asebefaneleke ukuvota okokuqalaabayizinkulungwane ngezinkulungwane ababhalisile, ukuthi basebenzise ilungelo labo lokuvota oKhethweni Lukazwelonke noLwezifundazwe oluzayo, oluzobanjwa ngoLwesithathu, mhla ziyisi-8 kuNhlaba 2019, ukuze baveze uvo lwabo ngekusasa lezwe.8.2 UMongameli Ramaphosa uselumemezele ngokusemthethweni futhi walushicilela nakusomqulu kahulumeni usuku lomhla ziyisi-8 kuNhlaba 2019 njengosuku lokhetho lukazwelonke nolwezifundazwe. Lokhu kuchaza ukuthi uhlu lwabavoti seluvalwe ngokusemthethweni futhi abantu angeke besakwazi ukubhalisela ukuvota okhethweni lukaNhlaba. UMongameli, ngokweSigaba 2A soMthetho Wamaholidi Omphakathi[LN1] [LN2] [LN3] , we-1994 (uMthetho wama-36 we-1994), njengoba uchitshiyeliwe, usememezele usuku lomhla ziyisi-8 kuNhlaba 2019 njengeholidi lomphakathi[LN4]  ezweni lonke.8.3 ENingizimu Afrika, ilungelo lokuvota liwumvuzo weminyaka ngeminyaka yokuzabalazela inkululeko yethu. Leli lungelo latholakala emva komzukuzuku owadala umonakalo umkhulu impela njengoba eyizindimbane ngezindimbane amadoda kanye nabantu besifazane abanikela ngezimpilo zabo kulo mzabalazo.9. U-Caster Semenya 9.1 NjengeNingizimu Afrika yonkana, iKhabhinethi nalo liyeseka ngokuphelele intokazi eyisihlabani sethu kwezokusubatha, u-Caster Semenya. Icala lakhe, eliqulwa Enkantolo Yokulamula Imibango Ephathelene Nezemidlalo, lingaphezulu kakhulu kodaba oluqondene nezemidlalo nje kuphela. Luphathelene namalungelo abantu ayisisekelo kanye nesithunzi sabo bonke abantu esihambisana nalawa malungelo.9.2 Sinxusa bonke abantu ukuthi bakhombise ukweseka kwabo umkhankaso othi-#HandsOffCaster. Masikhombise umhlaba ukuthi siyizwe elazisa ubulungiswa, ukulingana nokuhlonipha isithunzi somuntu.10. Imboni yezobuciko10.1 IKhabhinethi lanelisekile ngemiphumela emihle yomhlangano weMboni Yezobuciko obuholwa nguNgqongqoshe Wezokuxhumana u-Stella Ndabeni-Abrahams, ngaphansi kwesiqubulo esithi: “Ukusebenzisa Ubuciko Bezinkundla Zedijithali Kuguquko Lwezimboni Lwesine (i-4IR)"". Inhloso bekungukubonisana nemboni ukuhlola umthelela we-4IR emkhakheni wezobuciko, futhi  ngaphakathi komkhakha wezokusakaza ngomoya nangomabonakude, nokuthuthukisa izinkundla  ezisemthethweni zababambiqhaza ngenhloso yokuletha uguquko kulo mkhakha.10.2 Ababambiqhaza bavumile ukuthi uhulumeni kumele abonisane nabo bonke abathintekayo kanye nePhalamende ngoMthethosichibiyelo Welungelo Lokukopisha, ukuthuthukiswa kukaSomqulu Woguquko Kwezemithombo Yezindaba, ukubonisana nezinkampani zomsakazo ngenhloso yokuqeda ukuxhashazwa kwabadidiyeli abancane nabazimele, nokuqinisekisa ukuthi abanikazi bezinhlelo bahlomula ngokufanele ezinhlelweni zabo ezisetshenziswa kulezi zinkundla ze-inthanethi.11. Ama-akhawunti ezinkundla zokuxhumana angasiwo awangempela11.1 IKhabinethi lizwakalise ukukhathazeka ngama-akhawunti e-LinkedIn ne-Facebook  okuthiwa angawoNgqongqoshe namaPhini oNgqongqoshe.11.2 Sifisa ukuxwayisa amalungu omphakathi ukuthi angakhohliswa futhi aholelwe ophathe ngokuhehelwa kulawa ma-akhawunti omgunyathi athembisa ngamathuba ebhizinisi angasilo neze iqiniso, futhi anxusa abantu ukuthi bakhokhe imali ukuze babe yingxeye yalawa mathuba ebhizinisi. Alikho ilungu leSigungu Seziphathimandla elinxenxa ukuthi likhokhelwe imali yanoma imuphi umsebenzi walo osemthethweni ezinkundleni zokuxhumana. Uma ufikelwa wukungabaza, sicela uxhumane namahhovisi ongqongqoshe noma iminyango kahulumeni ehlukahlukene ku-www.gov.za.11.3 Amalungu omphakathi ayanxuswa ukuthi aqaphele, kanti futhi labo asebengene ogibeni lomcuphi lwalaba bakhohlisi kumele babikele amaphoyisa ngokuphazima kweso.11.4 IKhabhinethi liyazigxeka zonke izenzo zenkohliso ezenziwa egameni lamalungu eSigungu Seziphathimandla noma amanye amalungu omphakathi kusetshenziswa ama-akhawunti omgunyathi ezinkundleni zokuxhumana.11.5 Siyaziqhelanisa nalezi zimvo, imibono nezithombe ezivele kuma-akhawunti omgunyathi.12. I-Venezuela12.1 IKhabhinethi likhathazekile ngesimo esiqhubeka e-Venezuela, ikakhulukazi izinselele zezenhlakalahle yabantu okumele kungenelelwe kuzo ngokuphazima kweso. Sizishayela ihlombe izinyathelo ezithathwe yiNhlangano Yezizwe (i-UN) zokuhlinzeka ngezinsiza eziqondene nezenhlalakahle yabantu base-Venezuela futhi sinxusa izinhlangano zamazwe ngamazwe ukuthi zibeseke abantu base-Venezuela kulesi sikhathi esinzima ababhekene naso.12.2 IKhabhinethi liyaleseka futhi nekhwelo lokuthi abantu base-Venezuela banikwe ithuba lokuzithathela izinqumo ngekusasa labo. Ngokususela kulokho iNingizimu Afrika eyake yabhekana nakho, sikholwa wukuthi isixazululo sengunaphakade singatholakala ngokuxoxisana phakathi kosopolitiki ngaphakathi ezweni futhi kubandakanywe bonke abathintekayo kulelo zwe.13. Izinqumo ZeKhabhinethi13.1 Uhlelo Lokusebenza Lukazwelonke (i-NAP) Lokulwisana Nokucwasa Ngokwebala, Ukucwasa Ngokobuhlanga, Ukuzonda Abantu Bakwamanye Amazwe Nokungabekezelelani Okuhambisana Nakho Kusukela ngowe-1994, abaphathi bezwe ngokulandelana kwabo bazamile ukubumbanisa abantu bakuleli, ukwakha ubunye kuzwelonke nokuqinisekisa ukubumbana komphakathi okukhudlwana. Ukuqeda uqhekeko lwesikhathi esedlule kuyinqubo eqhubekayo okumele ihambisane nokuqinisekisa ukuhlinzekwa kwamathuba ezomnotho amaningi kubantu abaningi bakuleli. Ngakho-ke, iKhabhinethi seligunyaze i-NAP Yokulwisana Nokucwasa Ngokwebala, Ukucwasa  Ngokobuhlanga, Ukuzonda Abantu Bakwamanye Amazwe Nokungabekezelelani Okuhambisana Nakho ezothulwa ku-UN.13.2 Lokhu kulandela ukubonisana okunohlonze neminyango kahulumeni, Izikhungo Zokweseka Intando Yeningi Labantu, izinhlangano zomphakathi kanye  nababambiqhaza abafanele ezifundazweni zonke.13.3 I-NAP izoba negalelo futhi iqinisekise ukuthi uhulumeni ugcina izibopho zawo zomhlaba jikelele, zesifunda kanye nezezwe, okuyiSivumelwano Samazwe Ngamazwe Sokuqeda Zonke Izinhlobo Zokucwasa Ngokwebala kanye Nesimemezelo saseThekwini, (i-Durban Declaration)  kanye Nohlelo Lokusebenza olwamukelwa yi-UN emuva kweNgqungquthela Yomhlaba Yesi-3 yokulwisana Nokucwasa Ngokwebala (i-WCAR) eyabanjelwa eThekwini, KwaZulu-Natali ngowezi-2001.14. Umthethonkambiso Ongaphoqelekile maqondana neSivumelwano sokulwisana nokuHlukumeza kanye nokunye Ukuphatha Ngesihluku, Ngokungaphathisi Umuntu Okomuntu noma Ukumehlisa Isithunzi noma Ukujezisa14.1 IKhabhinethi ligunyaze ukuthunyelwa koMthethonkambiso Ongaphoqelekile maqondana neSivumelwano sokulwisana nokuHlukumeza kanye nokunye Ukuphatha Ngesihluku, Ukungaphathisi Umuntu Okomuntu noma Ukumehlisa Isithunzi noma Ukujezisa ePhalamende ukuze ugunyazwe ngokweSigaba 231(2) soMthethosisekelo weRiphabhulikhi yaseNingizimu Afrika we-1996.14.2 Ukugunyazwa kwalo mthethonkambiso kukhuthaza ukulandelwa kwenqubo esekelwe phezu komthethosisekelo, kanye namalungelo esintu futhi kuhambisana nezibophezelo zamazwe ngamazwe zeNingizimu Afrika. UMthethosisekelo uhlinzekela ukuvinjelwa kokuphulwa kwamalungelo omuntu oboshiwe ngokwesijeziso esikhishwe wumbuso noma ngokomyalelo wenkantolo.15. Amadizayini ochungechunge lwabaqoqi bezinhlamvu zemali ewuhlweza yesikhumbuzo15.1 IKhabhinethi liwagunyazile amadizayini ochungechunge lwabaqoqi bezinhlamvu zemali ewuhlweza eyisikhumbuzo azokhishwa ngowezi-2019-2021:a) Uchungechunge lohlamvu lwemali lowezi-2019 'Lokubungaza iNingizimu Afrika: Iminyaka engama-25 yeNtandoyeningi Labantu Engokomthethosisekelo;b) Uchungechunge lwezi-2019-2021 lohlamvu lwemali oluyigolide loqobo: Izilwane Ezinkulukazi Ezinhlanu Zase-Afrika;c) Uchungechunge lwezi-2019-2021 lohlamvu lwemali oluyiplathinamu: Izilwane Ezinkulukazi Ezinhlanu Zase-Afrika;d) Uchungechunge lowezi-2020 lohlamvu lwemali ewuhlweza i-Natura: i-Supercontinent Gondwana;e) Uchungechunge lowezi-2020 lohlamvu lwemali ewuhlweza i-Natura: uhlamvu lwemali yesiliva esicwengekile olungama-R25: i-Cradle of Humankind – ama-Hominids;f) Uchungechunge lowezi-2020 lukatiki ongu-2½c  nama-R2: Izinto Ezisungulwe eNingizimu Afrika – i-Retinal Cryoprobe;g) Uchungechunge lowezi-2020 lohlamvu lwemali olungama-R10 nama-R5: Izinyoni nezimbali zase-Cape Winelands Biosphere Reserve; kanyeh) Nochungechunge lowezi-2021 lohlamvu lwemali i-Natura: i-Supercontinent Gondwana.C. IMithethosivivinywa16. UMthethosichibiyelo Wezokuvakasha16.1 Umkhakha wezokuvakasha wumkhakha ongahlinzeka ngamathuba amahle kakhulu futhi kumele unakekelwe ukuze ukhule futhi uthuthuke kakhudlwana. I-NDP iyakwamukela futhi iyakubona ukuthi ezokuvakasha zingaba ngomunye wemikhakha eyingxenye yezikhuthazi-mnotho eziphuma phambili kuleli.16.2 Njengengxenye yokulandelela emandleni omkhakha wezokuvakasha wakuleli njengoba lo mkhakha ungumkhiqizi obalulekile wamathuba emisebenzi nengenisomali ezweni, iKhabhinethi likugunyazile ukushicilelwa koMthethosichibiyelo Wezokuvakasha ukuze kutholakale izimvo zomphakathi, ochibiyela uMthetho Wezokuvakasha, 2014 (uMthetho wesi-3 wezi-2014).16.3 Izichibiyelo zizothuthukisa ukuphathwa kophiko lwezokuvakasha lwaseNingizimu Afrika, i-South African Tourism, njengesikhungo esingaphansi kolawulo lwebhodi. Izichibiyelo ziphinde zinike uNgqongqoshe Wezokuvakasha amandla okunquma ngomkhawulo wokuqasha indlu okwesikhashana.16.4 UMthethosivivinywa uhlinzekela futhi nolwazi lomsebenzi oludingekayo kubasebenzi abangabaphelezeli bezivakashi futhi ulawula ukushayela kwabasebenzi abangabaphelezeli bezivakashi.17. UMthethosichibiyelo Wophiko Lokufakwa Kwezicelo Esikhungweni Esisodwa wezi-201917.1 Njengesizwe sizibophezele ekuvuleni nasekuqinisekiseni ukufinyelela okubanzi ohlelweni lwemfundo ephakeme nokuqeqesha. Ingxenye esemqoka kule nqubo incike ekuqinisekiseni ukuthi labo abafaka izicelo zokufunda bahlinzekwa ngethuba lokusebenzisa uhlelo lokufaka izicelo olulodwa, olungabizi noluqondakala kalula oluhlanganise izikhungo zemfundo ephakeme eziningi. Ngenxa yalokhu, iKhabhinethi ligunyaze ukushicilelwa koMthethosivivinywa Wophiko Lokufakwa Kwezicelo Esikhungweni Esisodwa wezi-2019 kuSomqulu kaHulumeni, ukuze kutholakale izimvo zomphakathi.17.2 UMthethosivivinywa uhlinzekela ukusungulwa kwesikhungo sikahulumeni esizohlela kabusha ukufakwa kwezicelo zokungena ezinhlelweni zemfundo ephakeme nokuqeqesha, unciphise izindleko zokufaka izicelo, uhlinzeke abafakizicelo ngolwazi ngezinhlelo zokufunda futhi wenze uMnyango Wezemfundo Ephakeme Nokuqeqesha nezikhungo zokuqeqesha zikwazi ukuqapha ukuhlinzekwa kwamathuba ngokulingana kanye nokwahlukahlukana kwabafundi ngokwezakhi zabo ezinhlobonhlobo.18. UMthethosivivinywa Wezemitapo Yolwazi Yomphakathi Nemisebenzi Yezolwazi YaseNingizimu Afrika wezi-2019 18.1 Ngenhloso yokwakha usiko lokuba yizwe elifundayo, iKhabhinethi ligunyaze ukushicilelwa koMthethosivivinywa Wezemitapo Yolwazi Nemisebenzi Yezolwazi YaseNingizimu Afrika we-2019 ukuze kutholakale izimvo zomphakathi. UMthethosivivinywa uhlose ukubhekana nezinkinga zoguquko maqondana nokuhlinzeka imiphakathi ngemitapo yolwazi yomphakathi ikakhulukazi leyo miphakathi eyayincishwe amathuba ngaphambilini.18.2 Ngokwazi ukuthi umsebenzi wokuhlinzeka ngemitapo yolwazi yomphakathi ngokoMthethosisekelo wumsebenzi womasipala, uMthethosivivinywa, phakathi kokunye, uhlinzeka ngezinqubo nemigomo yohlobo lomtapo wolwazi kahulumeni ofanelekile. Uphinde ukhuthaze ukubusa ngokubambisana nokusebenzisana phakathi kwezinhlaka ezintathu zikahulumeni maqondana nezemitapo yolwazi nemisebenzi yezolwazi. 18.3 Uma uMthethosivivinywa sewugunyaziwe, uzolungisa ukungalingani okungokomlando maqondana nemitapo yolwazi yomphakathi futhi uhlinzekele izinsiza ezanele zokubhekelela abantu abanokukhubazeka, abantu abasha, abadala kanye nabangasikhulumi isiNgisi  ezindaweni zasemadolobheni nezasemakhaya. UNgqongqoshe Wezobuciko Namasiko uNathi Mthethwa uzobamba umhlangano nabemithombo yezindaba ukuzochaza kabanzi ngalo Mthethosivivinywa.D. Imicimbi Ezayo19. Isivumelwano mayelana nodlame olubhekiswe kubantu bobulili obuthile (i-GBV)19.1 Ukulwa nesihlava se-GBV kuzoqiniswa ngoLwesihlanu, mhla ziyisi-8 kuNdasa 2019 lapho uMongameli Ramaphosa, endawonye nezinhlangano ezingekho ngaphansi kukahulumeni (ama-NGO) ezinhlobonhlobo, ezosayina isivumelwano sokulwisana ne-GBV. Umcimbi wokusayinwa kwesivumelwano uzobanjelwa eMonti eMpumalanga Kapa futhi ulandela  iNgqungquthela KaMongameli Yokulwisana Nodlame Olubhekiswe Kubantu Bobulili Obuthile Nokubulawa Kwabantu Besifazane eyabanjwa  ngoLwezi ngonyaka odlule.20. Umhlangano wama-63 weKhomishana ye-UN Ngesimo Sabantu Besifazane20.1 UNgqongqoshe Wezabesifazane, uNkz Bathabile Dlamini, uzohola ithimba lezithunywa elizokwethula umbiko wezwe eMhlanganweni wama-63 weKhomishana ye-UN ngeSimo Sabantu Besifazane e-New York, e-USA mhla ziyi-13 kuNdasa 2019. 20.2 Ikhomishana izocubungula ""izinhlelo zokuvikelwa komphakathi, ukutholakala kwezinsizakalo zikahulumeni nengqalasizinda esimeme yezokulingana ngokobulili nokufukulwa nokuhlonyiswa kwabantu besifazane namantombazane"" okuyisiqubulo esiseqhulwini. Umbiko uzoveza ukuzimisela kweNingizimu Afrika ukubhekana nokungalingani ngokobulili nokungalingani ezweni futhi uqhubeke wethule izinhlelo nezinyathelo zokubhekana nalokhu. 21. Utshalomali Lwezokuvukuza 21.1 IKhabhinethi liyakwamukela ukuvulwa ngokusemthethweni kweMayini Yase-Gamsberg ye-Vedanta Zinc International nguMongameli Ramaphosa eNyakatho Kapa ngoLwesine, mhla zingama-28 kuNhlolanja 2019.21.2 Utshalomali lwezigidigidi ezingaphezu kwama-21.8 zamarandi lwakhela phezu kwezibophezelo ezitholakale eNgqungqutheleni Yotshalomali yezwe yokuqala ebanjwe ngonyaka odlule, elethe umshikashika omusha wemiklamo eqaliswa ubuthaphuthaphu yokuthuthukiswa kwezimboni nomnotho ezweni.22.3 Isigaba sokuqala semayini sizothola utshalomali lwezigidigidi ezi-5.5 zamarandi futhi kulinganiselwa ekutheni izosebenza iminyaka engama-30. Imayini izoqasha abantu abayizi-3 000 esigabeni somshikashika womsebenzi wokwakha futhi iqashe abantu abangama-700 abazosebenza ngokugcwele uma usuphothuliwe umsebenzi wokwakha.22. Ingxoxo Ngomkhakha Wezokuthutha Olwandle Yokuqala Ngqa22.1 Njengengxenye yokuhlola nokubhekisisa amathuba eNingizimu Afrika njengezwe elinolwandle, elisendaweni ekulungele kahle kakhulu ukuhwebelana namanye amazwe njengoba isemzileni omkhulukazi wohwebo oluqhutshwa ngezithuthi zasolwandle, uNgqongqoshe Wezokuthutha, u-Blade Nzimande, uzosingatha Ingxoxo Ngomkhakha Wezokuthutha Olwandle Yokuqala Ngqa ezodonsa izinsuku ezimbili kusukela mhla zingama-28 kuNhlolanja kuya kumhla lu-1 kuNdasa 2019 eThekwini, KwaZulu-Natali.22.2 Le ngxoxo ibonisa ukuzibophezela koMnyango Wezokuthutha ngowezi-2019 ukusheshisa ukuqaliswa kweNqubomgomo Ebanzi Yezokuthutha Olwandle (i-CMTP) eyagunyazwa yiKhabhinethi ngowezi-2017. 22.3 Lo mcimbi uzocubungula izinyathelo okumele zithathwe ukuqinisa uguquko, ukuheha utshalomali emiklamweni ebalulekile yengqalasizinda yasolwandle, ebonakala ibaluleke kakhulu ekubekeni iNingizimu Afrika esimweni sokuba yisiZinda Samazwe Ngamazwe Sezemisebenzi Yasolwandle.  Le ngxoxo iphinde ibe yigxathu eliphokophele ekusungulweni koMkhandlu Wezokuthuthukiswa Komkhakha Wezokuthutha Ngolwandle wangomuso osezinhlelweni ze-CMTP.23. Izenzo Ezinhle Zemvelo 23.1 UMongameli Ramaphosa uzohola umkhankaso kazwelonke ""Wezenzo Ezinhle Zemvelo"" mhla ziyisi-8 kuNdasa e-Buffalo City eMpumalanga Kapa. Umsebenzi wokuqinisekisa ukuthi kuba nemvelo ehlanzekile nephephile ngumsebenzi wabo bonke abantu baseNingizimu Afrika.23.2 Ukugcina imiphakathi yethu ihlanzekile kuqala ngathi, futhi kubalulekile ukuthi amakhaya namabhizinisi aqalise izinqubo zokuphathwa kwemfucuza ezisimeme.23.3 UMongameli uzokwethula futhi nomkhankaso we-Operation Phakisa: Umnotho Wezamakhemikhali Nemfucuza, okuhloswe ngawo ukweseka umnotho waseNingizimu Afrika futhi kusenjalo kuncishiswe umthelela walokhu kwimvelo.24. Umbimbi Lokufunda Lukazwelonke24.1 UMongameli Cyril Ramaphosa uzofaka umdlandla nofuqufuqu ohlelweni loMbimbi Lokufunda Lukazwelonke emcimbini ozobanjwa mhla ziyisi-8 kuNdasa 2019 eMdantsane eMpumalanga Kapa. Lolu hlelo luhlose ukuthuthukisa isimo sokufunda sezakhamizi zaseNingizimu Afrika ngokukhuthaza nokugqugquzela uthando lokufunda.25. Umkhakha wabadobi abasafufusa25.1 UMnyango Wezolimo, Amahlathi Nezokudoba (i-DAFF), ngokuhambisana noMthetho Wezinsiza Eziphila Olwandle (uMthetho No. 18 we-1998), njengoba uchitshiyeliwe, uzokwabela abadobi abasafufusa amalungelo okudoba emphakathini waseMatigulu, KwaZulu-Natali mhla ziyi-14 kuNdasa 2019. Lokhu kulandela ukwethulwa kohlelo olunjengalolu okwenziwe e-Port Nolloth eNyakatho Kapa.  25.2 I-DAFF iphinde yabamba izigcawu zokuqeqesha okubanzi ukuze kuhlonyuliswe ikakhulukazi abantu besifazane kule miphakathi. Kuzoba nokwethulwa kwezinhlelo ezifanayo okuzokwenziwa eMpumalanga Kapa naseNtshonalanga Kapa. IKhabhinethi liyalwamukela uhlelokusebenza lweselula olwakhiwe yi-DAFF olubizwa nge-Abalobi app, okuhloswe ngalo ukusiza abadobi abasafufusa baxhumanise isivuno sabo sasolwandle ngqo nezimakethe ezinjengabathengisi bezinhlanzi.E. Imiyalezo26. Ukuhalalisa26.1 IKhabhinethi lihalalisela:umthwebulizithombe wangaphansi kwamanzi u-Allen Walker wase-Warner Beach ngokunqoba esigabeni sezithombe zoshaka emcimbini wemiklomelo ye-World ShootOut 2018 obubanjelwe e-Germany.umpheki u-Kobus van der Merwe wasendaweni yokudlela i-Wolfgat e-Paternoster eNtshonalanga Kapa, odle umhlanganiso wathola uMklomelo Wendawo Yokudlela Yonyaka Emcimbini Wemiklomelo Yezindawo Zokudlela Emhlabeni wokuqala ngqa obubanjelwe e-Paris.abantu base-Nigeria nabase-Senegal -  futhi ligcizelela amazwi eKhomishana Yenhlangano Yamazwe ase-Afrika - ngokubamba ukhetho ngempumelelo. Silangazelele ukwakha ubudlelwano obungunxambili bezepolitiki, ezomnotho nezohwebo phakathi kweNingizimu Afrika nalawa mazwe womabili. 27. Amazwi Enduduzo27.1 NjengoMongameli Ramaphosa, iKhabhinethi nalo lidlulisa ukudabuka kwalo kanye namazwi enduduzo ngokudlula emhlabeni komculi we-jazz futhi owahlonishwa ngendondo kazwelonke, i-Order of Ikhamanga, uMama u-Dorothy Masuka, obeseneminyaka engama-83. UMama uMasuka uzokhunjulwa ngegalelo lakhe elikhulu emlandweni wamagugu amasiko aseNingizimu Afrika nasezwenikazi.Imibuzo:Nkz Phumla Williams - iBamba Lomkhulumeli WeKhabhinethi (we-GCIS)Iselula: 083 501 0139 "
Isitatimende Somhlangano WeKhabhinethi wamhla ziyi-13 kuNdasa 2019,14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/zu/speeches/isitatimende-somhlangano-wekhabhinethi-wamhla-ziyi-13-kundasa-2019-14-mar-2019-0000," Isitatimende Somhlangano WeKhabhinethi wamhla ziyi-13 kuNdasa 2019 eTuynhuys eKapaA. Izindaba Ezisematheni1. Izenzo Ezinhle Zezemvelo1.1. IKhabhinethi libonga zonke izakhamizi zaseNingizimu Afrika ezihlanganyele noMongameli Cyril Ramaphosa ukwethula umkhankaso weZenzo Ezinhle Zezemvelo kuzwelonke. Lo mkhankaso, wethulela imikhakha ehlukahlukene yomphakathi ithuba lokubamba iqhaza nokuba ngabantu abaqikelela kakhulu kwezemvelo. INingizimu Afrika ingelinye lamazwe asayina Isivumelwano saseParis soguquguquko lwesimo sezulu esihola izinhlelo zamazwe ngamazwe zokunciphisa amagesi abamba ukushisa emkhathini.1.2. Wumsebenzi nesibopho sabo bonke abantu baseNingizimu Afrika ukuqinisekisa ukuthi imvelo ihlanzekile futhi isesimweni esilungile njengamanje nesilungele izizukulwane zangomuso. Imvelo ephethwe ngokufanele izoba negalelo ekuncishisweni kwamagesi abamba ukushisa emkhathini, okunegalelo ekutholakaleni kokudla, amanzi, amandla kagesi kanye nokuphila jikelele.1.3. IKhabhinethi linxusa bonke abantu ukuthi benze umkhankaso weZenzo Ezinhle Zemvelo ube yindlela yokuphila ukuze imiphakathi esiphila kuyo nezwe kube yisibonelo emhlabeni jikelele sokuhlanzeka, semvelo nokuhlalekayo kuyo.2. Izicelo Zokubuyiswa Komhlaba2.1. IKhabhinethi lithokozile ngohlelo oluqhubekile lokubuyiswa komhlaba oluhlose ukulungisa umonakalo wangaphambilini bese kwakhiwe izwe elilinganayo elizohlomulisa zonke izakhamizi zaseNingizimu Afrika.2.2. Ngenhloso yokulinganisa udaba lokwabiwa komhlaba, uMongameli Ramaphosa uhole ukudluliswa komhlaba ongamahektha ayi-142, ngaphansi kwesicelo esesiphothuliwe, emphakathini waseMoretele, othe lo mhlaba uzowusebenzisela ukuletha intuthuko.2.3. Le miphakathi yalahlekelwa amalungelo ayo omhlaba ngenkathi ususwa ngodli emizini yayo kulandela ukuqaliswa kwezinhlinzeko zoMthetho Womhlaba Wabantu Bomdabu we-1913. IKhomishana Lokubuyiswa Kwamalungelo Omhlaba (i-CRLC) lisebenzise izigidi ezingama-203 zamarandi ukukhokhela nokuphothula izicelo-zinxephezelo.3. U-Eskom3.1. IKhabhinethi lamukele umbiko obuya kuPhini likaMongameli uDavid Mabuza ngomsebenzi weKomidi elihlanganisile leKhabhinethi Elikhethekile maqondana no-Eskom elasungulwa ukuze kubhekanwe nokuphazamiseka kokuhlinzeka ngogesi kwakamuva kanye nomthelela omubi wako emnothweni wezwe. Izinhlelo zikahulumeni ezididiyele zokuletha uzinzo kwezezimali, ezokuqhutshwa komsebenzi nezohlelo lwe-Eskom ziqhubeka ngendlela efanele.3.2. IThimba Lokubuyekezwa Kwezobuchwepheshe le-Eskom eliqokwe uNgqongqoshe Wezamabhizinisi Kahulumeni neBhodi le-Eskom liqale umsebenzi kuleli sonto. Kulindeleke ukuthi likhiphe umbiko wokuqala emasontweni amane (4). Lesi siphehlimandla asikasimami yize kungakaqaliswa ukuncishiswa komthamo wamandla kagesi kusukela mhla ziyi-15 kuNhlolanja 2019. Kube nenqwaba yezingozi ezinkulu ezikhungweni zokusabalalisa ugesi ezibe negalelo ekuphazamisekeni kokusebenza kukagesi.3.3. IKhabhinethi lazise ukuthi inqubekela phambili enhle ebonakele ngokubuyiswa kwamalahle kuziphehlalamandla zikagesi, kodwa kumele kugxilwe kakhulu Ohlelweni Lokuthengwa Kwamalahle. Nokho iKhabhinethi lisakhathazekile ngomsebenzi weziphehlimandla iMedupi neKusile futhi lijube uNgqongqoshe Wezamabhizinisi Kahulumeni ukuthi ahlinzeke ngohlelo olunzulu olususelwa ekuhlolweni kabusha kwemisebenzi enezindleko eziningi kanye nezinkinga zokungawuqedi umsebenzi wokwakha lezi ziphehlimandla zisha ngesikhathi ebesihleliwe.4. IKhomishana ye-ILO Yomsebenzi Wakusasa Nesivumelwano Se-Edcon4.1. IKhabhinethi lamukela umbiko wekhomishana yomhlaba eyenze izincomo eziyi-10 eziqoqwe zaba yizinsika ezintathu: utshalomali kumakhono abantu, utshalomali ezikhungweni ezidala imisebenzi; notshalomali emsebenzini ophucukile nosimeme. Izincomo ziqondene ngqo nezinselele ezintathu ezingukungalingani, ububha kanye nokungabibikho kwamathuba omsebenzi.4.2. Ngomsebenzi kaNgqongqoshe Wezemisebenzi uMildred Oliphant, iNingizimu Afrika yenze inqubekela phambili ekuthuthukiseni izimo zomsebenzi ngezindlela ezilinganisayo ngokobulili, ukungabi namfihlo kwezemiholo, ukuqeda udlame, ukuhlukumeza emsebenzini nezindlela eziqondene ngqo nokuqinisekisa ukuthi kunamathuba alinganayo.4.3. IKhabhinethi liphinda lamukela ukusebenzisana phakathi kukahulumeni, Isikhwama Somshwalense Wokuphelelwa Umsebenzi (i-UIF) (okubandakanya izinyunyana zabasebenzi) nomkhakha ozimele (amabhange nabaphathi bonxanxathela bezitolo) batshale imali esitolo sezimpahla zokugqoka esikhulukazi eNingizimu Afrika – i-EDCON. Ukuze kugcwaliswe isivumelwano sokusiza  i-Edcon ngemali, bonke abathintekayo kudingeke ukuthi banikele ngokuthile futhi basebenzisane.4.4. Emnyombweni wezinhlelo zokuqinisekisa ukuthi i-Edcon iyaqhubeka nomsebenzi wayo kunodaba lomthelela kwezemisebenzi. Bebezolahlekelwa yimisebenzi abantu abangaphezu kwezi-40 000 abasebenzela i-Edcon  nabanye abayizinkulungwane abasebenzela ezinye izinkampani ezisebenzisana ne-Edcon uma ibingalutholanga uxhasomali lokuqhuba ibhizinisi. IKhabhinethi linxusa zonke izakhamizi zaseNingizimu Afrika ukuthi zeseke isinxuso esakhishwa eNgqungqutheleni Yemisebenzi ngokuthenga Imikhiqizo yaseNingizimu Afrika nokweseka izimboni zasekhaya.5. I-Square Kilometer Array (SKA)5.1. Kuvuleke uhlelo olusha kwezokuphatha isayensi yamazwe ngamazwe lapho uNgqongqoshe Wezesayensi Nobuchwepheshe, uMmamoloko Kubayi-Ngubane, egameni likahulumeni waseNingizimu Afrika, asayina isivumelwano samazwe ngamazwe (esibizwa ngokuthi Isivumelwano saseRoma) e-Italy, mhla ziyi-12 kuNdasa 2019.5.2. Lokhu kusungula i-Square Kilometre Array Observatory (i-SKAO), njengesikhungo sohulumeni bamazwe ngamazwe, abanomsebenzi wokwakha nokusebenzisa isibonisikude esisebenza ngamagagasi omoya esinamandla kakhulu, esizoba seNingizimu Afrika nase-Australia.5.3. IKhabhinethi lihalalisela amazwe elihlanganyele nawo kuleli banga elingene emabhukwini omlando futhi liqinisekisa kabusha ukuzibophezela kweNingizimu Afrika emsebenzini we-SKA, oqhubekayo osukela ekwethulweni kwesibonisikude se-MeerKAT kanye negalelo elibalulekile leNingizimu Afrika ohlelweni lwesibonisikude se-SKA. I-SKA Observatory izoba yisikhungo sokuqala samazwe ngamazwe esinikelwe kwezesayensi, lapho i-Afrika izohola umkhakha wezesayensi, ezobunjiniyela kanye nokubhalwa kwezinqubomgomo.6. Izikhukhula zaKwaZulu-Natali6.1. IKhabhinethi libonga ukwesekwa yizinhlangano ezingekho ngaphansi kukahulumeni (ama-NGO) ebambisene nohulumeni ekuhambiseni usizo ngesikhathi sezikhukhula zakamuva ezehla kwezinye izindawo ezweni.6.2. Ekunciphiseni umthelela wezikhukhula zakamuva KwaZulu-Natali, uhulumeni uyaqhubeka nokuhlinzeka ngosizo lokweseka imindeni ethintekayo. Amathimba abhekana nezibhicongo nezikhukhula ahlola umonakalo.6.3. IKhabhinethi linxusa umphakathi ukuthi uqikelele kakhulu uma kunezimvula ezinamandla nesimo sezulu esibi, futhi ungazami ukuwela imigwaqo, amabhuloho nemifula uma igcwele.7. Izikhukhula zaseMalawi naseMozambique7.1. INingizimu Afrika ngaphansi kukaMongameli Ramaphosa ithole izicelo zosizo lokukhombisa ubuntu nokuya kothungatha nokuhlenga oluvele kuzakwabo uMongameli waseMalawi uSolwazi Arthur Peter Matharika noMongameli waseMozambique uFilipe Jacinto Nyusi.7.2. Kuthunyelwe indiza encane ebeyinethimba lochwepheshe eMalawi ukuyothola ukuthi lungakanani usizo oludingekayo ukusiza abantu bakhona. INingizimu Afrika isazimisele ngokuhlinzeka nganoma oluphi usizo olusemandleni ayo emazweni angamalungu eNhlangano yokuThuthukisa Amazwe aseNingizimu ne-Afrika (i-SADC).  B. Izinqumo zeKhabhinethi1. 2019 Umthetho Odingidwayo Wezesayensi, Ubuchwepheshe Namasu Amasha (i-STI)1.1. Isayensi namasu amasha kuvame ukuqhamuka nendlela entsha yokwenza izinto futhi yenze ukuthi sikwazi ukubhekana nezinselele okudala zaba khona ngendlela enzulu nengambi eqolo. Ukuze kutholakale lezi zinzuzo, iKhabhinethi ligunyaze Umthetho Osadingidwa we-STI wezi-2019, owendlala indlela ezolandelwa yinqubomgomo yesikhathi eside yeqhaza elikhulayo le-STI. Njengoba kungenise Uguquko Lwezimboni Lwesine i-STI izosibeka esimweni esihle ezinhlelweni ezintsha zobuchwepheshe.1.2. Iziphakamiso ezikulo Mthetho Osadingidwa zibheke ukulungisa inkinga yongabazane nokungahambisani kwezinqubomgomo, ukuthuthukisa amakhono abantu, ukwandisa ulwazi, amasu amasha; umsebenzi nokwanda kotshalomali. Lezi ziphakamiso zenqubomgomo zizoba yisisekelo sokuthuthukiswa kwamasu eminyaka eminingi abandakanya ababambiqhaza abafanele.C. Imicimbi Ezayo1. Udlame olubhekiswe kubantu bobulili obuthile (i-GBV)1.1. UMongameli Ramaphosa uzovula iNkantolo Kamantshi yaseBooysen eGauteng ngoLwesine mhla zingama-28 kuNdasa 2019. Ehlangene nama-NGO ahlukahlukene uzosayina isivumelwano, esiqala ukuqalisa izinqumo zeNgqungquthela kaMongameli yokuqala ye-GBV Nokubulawa Kwabantu Besifazane eyayibanjwe kuLwezi 2018.1.2. Uzophinde avule iNkantolo Kamantshi yase-Plettenberg Bay eNtshonalanga Kapa ezohlinzeka ngemisebenzi yeNkantolo Yemindeni, amacala ombango (okubandakanya izindaba Zenkantolo Yemibango Yesamba Esincane), Inkantolo Yamacala Ezocansi, izinkantolo zesifunda kanye nezinkantolo zesifunda.1.3. Uhulumeni wethule inqwaba yezindlela zokungenelela zokweseka abagilwa bokuhlukunyezwa. Sewewonke angama-54 ama-Thuthuzela Care Centre ezweni lonke asebenza njengezikhungo ezingontozonke kuzo ukunciphisa ukuhlukumezeka kwesibili kanye nesikhathi sokuphothulwa kwamacala okuhlukumezeka ngokocansi.1.4. IKhabhinethi likugxeka kakhulu ukuhlukumeza kwanoma oluphi uhlobo, okubandakanya ukuhlukunyezwa kwabantu besifazane nezingane. Uhulumeni usazimisele ngokuhamba phambili ekulweni nokuqeda i-GBV. Izakhamizi zaseNingizimu Afrika zikhuthazwa ukuthi zibike wonke amacala anezinsolo zokudlwengula, ukunukubeza ngokocansi nanoma oluphi olunye uhlobo lodlame emaphoyiseni ngenombolo yamahhala ethi: 0800 428 428. Izigameko zokuhlukunyezwa kwezingane zingabikwa kunombolo yamahhala yezingane , i-Childline South Africa ku: 0800 055 555.2. Ukubuyiswa Komhlaba2.1. Ngokusebenzisa i-CRLR iPhini LikaMongameli, uDavid Mabuza, njengoSihlalo weKomidi Elihlanganise oNgqongqoshe Lokubuyiswa Komhlaba, ndawonye noNgqongqoshe Wezokuthuthukiswa Kwezindawo Zasemakhaya Nezinguquko Kwezomhlaba, uMaite Nkoana-Mashabane, ngoMgqibelo, mhla ziyi-16 kuNdasa 2019, ozohola umbuthano Wokudlulisela KukaMongameli kwezicelo zokubuyiswa komhlaba esezikhokhelwe neseziqediwe eMpangeni, KwaZulu-Natali.2.2. Isicelo Sokubuyiswa Komhlaba Womphakathi wase-Ubizo unomhlaba ongamahektha ayizi-2548 futhi unemizi eyi-149 eyashiywa dengwane endulo. Okumele bahlomule ngokubuyiswa kwalo mhlaba bayima-894 (ama-30% abo ngabantu besifazane), abangabozalo lwakulo mphakathi abazohlomula kulo mhlaba ubuyisiwe. Inani lalo mhlaba usuwonke yizigidi zamarandi eziyi-136.3. Inyanga Yamalungelo Abantu3.1. INingizimu Afrika izobungaza Inyanga Yamalungelo Abantu ngaphansi kwesiqubulo esithi: ""Unyaka Wezilimi Zomdabu: Ukukhuthaza Nokugxilisa Usiko Lwamalungelo Abantu"" kugxilwe ekubalulekeni kwezilimi zomdabu.3.2. IKhabhinethi likhuthaza izakhamizi zaseNingizimu Afrika ukuthi zifezekise amalungelo atholakala kuMthethosisekelo weRiphabhulikhi yaseNingizimu Afrika we-1996 noMqulu Wamalungelo, ngokulondoloza nokukhuthaza ukusetshenziswa kwezilimi zomdabu.3.3. Umbungazo kazwelonke uzobanjwa ngoLwesine zingama-21 kuNdasa 2019 eSharpville eGauteng lapho izakhamizi zabhikisha ngokuthula eminyakeni engama-67 edlule zilwisana nemithetho engalungile yakudala yamapasi okwagcina ngokuthi amaphoyisa obandlululo azithele phansi ngemvula yezinhlamvu.3.4. Inyanga Yamalungelo Esintu iphinde ibandakanye Isonto Lokulwisana Nokucwasa Ngokwebala eliqala mhla ziyi-14 kuya mhla zingama-21 kuNdasa 2019, futhi izosetshenziselwa ukuqhubeka nokugqamisa umthelela omubi wokucwasa ngokwebala emphakathini.D. Imiyalezo1. UkuhalalisaIKhabhinethi Lihalalisela:1.1. Bonke ababambiqhaza ababambisana nohulumeni ekuqinisekiseni ukuthi iNingizimu Afrika isingathe Indebe Yomhlaba Yomdlalo Webhola Lomnqakiswano lowezi-2023, okuzoba ngowokuqala ngqa ezwenikazi lase-Afrika. IKhabhinethi lithakasele ukwethenjwa kwezwe lethu yiNhlangano Yomdlalo Webhola Lomnqakiswano Ehlabeni Jikekelele. Izwe likulangazelele ukubonakalisa ubuntu ngokwamukela amazwe ayi-16 azodlala imidlalo engama-60 ngesikhathi somqhudelwano wezinsuku eziyi-10 e-International Convention Centre eKapa.1.2. UNksz. Nomzamo Mbatha osanda kuklonyeliswa njengodle umhlanganiso kumklomelo wonobuhle i-Goddess Beauty Award emcimbini wemiklomelo ye-International Women Power Awards e-Los Angeles, USA. UMbatha uzohlonishwa ngamathalente akhe kumabonakude njengosaziwayo nomlingisi, kanye nomsebenzi wakhe awenza kuNhlangano Yezizwe (i-UN).1.3. UMnu. Vincent Cosa ngobuqhawe abubonakalise ngokuhlenga ingane ngenkathi kunezikhukhula eGoli.1.4. UNksz. Nosipho Mkhupheka ngokudla umhlanganiso kuMiklomelo ye-Forbes Yabantu Besifazane Abasebenzela Uhulumeni e-Afrika ngoLwesihlanu, ziyi-8 kuNdasa 2019. UNksz. Mkhupheka uthole indondo ngokuzinikela kwakhe ekusebenzeleni abantu ngenhlonipho nangale kwezikhathi zomsebenzi futhi uhlonishwe ngokusebenzela abantu baseScottsburg eKZN ngokwethembeka.1.5. USolwazi Mashudu Tshifularo nethimba lakhe laseNyuvesi yasePitoli abaqhamuke nenqubo yokuhlinza kusetshenziswa amathambo amaphakathi endlebeni aphrintwe nge-3D obekungokokuqala ngqa emhlabeni jikelele, okuzosiza ukulungisa izinkinga zokungezwa. Lokhu kwenziwe eSibhedlela i-Steve Biko Academic ePitoli, mhla ziyi-13 kuNdasa 2019.2. Amazwi EnduduzoIKhabhinethi lidlulisa amazwi enduduzo kumndeni nabangani babalandelayo:2.1. UNgqongqoshe Wezokwengamela Ngokubambisana Nezendabuko (i-COGTA) uDkt. Zweli Mkhize olahlekelwe ngokudlula kukamfowabo omdala uMnu. Jabulani Gerald Mkhize ngeSonto ziyi-10 kuNdasa. Uzofihlwa mhla ziyi-16 kuNdasa kubo eWillowfountain ePietermaritzburg, eKZN.2.2. UMnu. Sibusiso Khwinana owayedlala indawo kaLefa efilimini lakuleli elisanda kuphuma elithi Matwetwe. Uphinde abe ngomunye wamalungu asungula i-Independent Theatre Makers Movement, ehlose ukuthuthukisa isizukulwane samaciko azimele ngokuwakhuthaza ukuthi azibambele mathupha umsebenzi wawo futhi kuhlonishwe amakhono awo.2.3. Abagilwa besibhicongo sendiza i-Ethiopian Airlines eyaphahlazeka isasendleleni eya eNairobi eKenya isuka e-Addis Ababa, e-Ethiopia, yabulala bonke ababephakathi kulo okungabagibeli nezisebenzi.2.4. Bonke abadlule nezikhukhula zakamuva kwezinye izingxenye zaseNingizimu Afrika naseMalawi kanye naseMozambique.E. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. UMnu Mandla Reginald Sithole: Isikhulu Sezezimali (i-CFO) soMnyango Wezemisebenzi Kahulumeni;2. UMnu Enoch Godongwana noNksz. Bongiwe Kunene: Abaqondisi abangeyona ingxenye yesigungu seziphathimandla beBhodi Labaqondisi (Ibhodi) beBhange Lentuthuko laseNingizimu ne-Afrika (i-DBSA) iminyaka emithathu (3) kusukela ngomhla lu-1 kuNhlaba 2019;3. Ukuqokwa kabusha kukaNksz. Malijeng Theresa Ngqaleni noNksz. Martie Jacoba Janse Van Ransburg: Abaqondisi abangeyona ingxenye yesigungu seziphathimandla beBhodi le-DBSA iminyaka emithathu kusukela mhla lu-1 kuNhlaba 2019;4. Amalungu eBhodi le-Bloem Water Board:a. UMnu. Tefetso Bernard Phitsane (Usihlalo);b. Adv. Tshepiso Doreen Segoe-Backward (Iphini Likasihlalo);c. Mnu. Zolani Mkiva;d. Mnu. James Jonathan Price;e. Nksz. Theda Ntikile Sandlana-Thebe;f. Nksz. Dipitseng Maropeng Manamela;g. Nksz. Luvuyo Xola Ntoyi;h. Nksz. Louis Evelyn van Rheede van Oudtshoorn;i. Mnu. TM Manyoni; kanyej. noNksz. Mmathebe Annah Faith Moja.Imibuzo:Nkz Phumla Williams - iBamba Lomqondisi-Jikelele (we-GCIS)Iselula: 083 501 0139"
Isitatimende Somhlangano WeKhabhinethi mhla zingama-27 kuNdasa 2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/zu/speeches/statement-cabinet-meeting-27-march-2019-28-mar-2019-0000,"Isitatimende Somhlangano WeKhabhinethi obanjwe ngoLwesithathu, mhla zingama-27 kuNdasa 2019, eZindlini Zombuso, ePitoliA. Izindaba Ezisematheni1. Utshalomali1.1. IKhabhinethi liyasamukela isigaba sesibili sokunwentshwa kwesiZinda Somnotho Esikhethekile Sechweba Lezohwebo i-Dube Trade Port Special Economic Zone (i-SEZ) KwaZulu-Natali. Lolu tshalomali lwezigidigidi eziyi-18 zamarandi lwengeza amahektha angama-45 endawo yezimboni kule SEZ. Sizosebenza njengesisekelo sokuheha utshalomali olulinganiselwa kuzigidigidi ezingama-20 zamarandi kule minyaka emihlanu ezayo.  1.2. IKhabhinethi lamukela futhi nomkhiqizi wase-China wempahla yasendlini esebenza ngogesi, abakwa-Hisense, abafake utshalomali lwezigidi ezingama-72 zamarandi ohlelweni lokukhiqizwa kwamafriji nomabonakude efemini yabo ese-Atlantis eNtshonalanga Kapa, okudale amathuba omsebenzi kwezokukhiqiza ayi-150. Lolu tshalomali lubeka utshalomali lwe-Hisense selulonke kulesi sikhungo sase-Atlantis kuzigidi ezingama-440 zamarandi.2. Ukubuyiswa Komhlaba 2.1. UMongameli Cyril Ramaphosa udlulisele umhlaba obuyisiwe ongowokuqala ngqa ezizukulwaneni zomphakathi wesizwe samaHilikwa (ama-Griqua), okungumphakathi wase-Ebenhaeser, e-Verdendal eNtshonalanga Kapa. Lokhu kudluliswa komhlaba kuqhubekisela phambili uHlelo Lwezinguquko Kwezomhlaba lokuthuthukisa izimo zemiphakathi eyabe incishwe amathuba phambilini. 2.2. IKhabhinethi likwamukele ukwesekwa okuza emuva kwesivumelwano sokubuyiswa komhlaba okuhlinzekwa nguMnyango Wezokuthuthukiswa Kwezindawo Zasemakhaya Nezinguquko Kwezomhlaba ngokuhlinzekwa kogandaganda abanhlobonhlobo abazosetshenziswa ngabalimi kuleyo ndawo, okuzoqinisekisa ukugcinwa nokulinywa komhlaba ukuze kuhlomule izizukulwane zamanje nezangomuso.3. Ucwaningo Lwezemisebenzi Olwenziwa Njalo Ngekota Yonyaka3.1. IKhabhinethi liyakwamukela ukukhishwa kwemininingo yokuqashwa kwabantu yakamuva, ekhishwe kuleli sonto, evela oPhikweni Lwezibalomanani lwaseNingizimu Afrika (i-StatsSA), okuyimininingo eqinisekisile ukuthi nembala likhulile inani labantu abaqashiwe ngowezi-2018. Ucwaningo Lwezemisebenzi Olwenziwa Njalo Ngekota Yonyaka, olungolunye lwezincwaningo ezimbili ze-StatsSA, luveze ukuthi ukuqashwa kwabantu emkhakheni ohlelekile kunyuke ngezi-158 000 ezinyangeni eziyi-12 zowezi-2018. Ezinyangeni ezintathu zokugcina zowezi-2018, inani labantu abaqashiwe likhuphuke lafinyelela ezi-87 000. Lolu cwaningo alubandakanyi imininingo yezolimo neyomnotho ongahlelekile.3.2. Lesi simo esithokozisayo silandela ukukhishwa koCwaningo Lwesibalo Esiphelele Sabasebenzi Olwenziwa Njalo Ngekota Yonyaka (i-QLFS), oluhlanganise yonke imikhakha yezomnotho, ehlelekile nengahlelekile, futhi luveze ukukhula kwezinga lokuqashwa kwabantu ngowezi-2018.3.3. Lokhu kukhula kwemisebenzi, kwenye ingxenye, kukhombisa ukudlondlobala kokwethenjwa ngabatshalimali kanye nokukhula kotshalomali oluvela emazweni angaphandle olungena ngqo emnothweni wezwe, okubonakalisa ukuphumelela kwemizamo kaMongameli yokukhuthaza nokukhangisa iNingizimu Afrika njengezwe elikulungele kakhulu ukuthi kutshalwe izimali kulona. INgqungquthela Yotshalomali kaMongameli eyabanjwa ngoMfumfu ngonyaka odlule yabuya nezethembiso zotshalomali oluyizigidigidi ezingama-300 zamarandi. Kule minyaka eminye ezayo, uhulumeni uzosebenzisana nabatshalimali, izinhlangano zakuleli kanye nezinyunyana zabasebenzi ukuze lezi zethembiso zotshalomali zithele izithelo, nokusiza ukudala eminye imisebenzi eyengeziwe kanye namathuba kwezomnotho.3.4. Selokhu kwaqala ukubusa kukahulumeni ophethe, i-QLFS iveza ukuthi ukuqashwa kwabantu sekukonke kukhule kwafinyelela ezigidini eziyi-16.5, futhi kwakhiwe imisebenzi emisha eyisigidi nesigamu esikhathini esiyiminyaka emihlanu.4. Umonakalo odalwe yisishingishane u-Idai4.1. IKhabhinethi lidlulisa amazwi enduduzo emindenini yezisulu zesishingishane u-Idai esikhahlameze izingxenye ze-Mozambique, i-Malawi ne-Zimbabwe. Lesi sishingishane sishiye umonakalo omkhulu, izinkulungwane zabantu zaphenduka ondingasithebeni, kwacekeleka phansi izindawo eziningi, kwanqamuka amanethiwekhi okuxhumana futhi kwavaleka nemigwaqo. 4.2. Ukubonisa umoya wobuntu, uMongameli Ramaphosa usabelile esicelweni sosizo esivela komakhelwane bethu ngokuthi agunyaze izinhlelo zokungenelela ezihlukahlukene, okubandakanya nosizo lokuthungatha nokutakula abantu abakhahlamezekile.4.3. IKhabhinethi lidlulise ukubonga umsebenzi owenziwe nguMbutho Wamasosha AseNingizimu Afrika (i-SANDF), uMbutho Wamaphoyisa AseNingizimu Afrika (i-SAPS) kanye noMnyango Wezempilo. Izindiza ezinophephela emhlane ze-SANDF zisize ukutakula abantu abebevalelwe yizikhukhula futhi i-SAPS nayo ithumele izinja eziqeqeshwe ngokukhethekile nabalawuli bazo emsebenzini wokuthungatha nokutakula abantu. IKhabhinethi libonga nezinhlangano ezingekho ngaphansi kukahulumeni kanye ne-Gift of the Givers ngokuqhubeka nokuhlinzeka ngosizo kubantu abakhahlamezekile kule nhlekelele edalwe yisishingishane.5. U-Eskom 5.1. IPhini LikaMongameli u-David Mabuza libikele iKhabhinethi ngezinto esezenzekile mayelana nenkampani yakwa-Eskom kanye nezingqinamba zikagesi. Sekube nenqubekela phambili enhle ekutholeni amalahle nodizili owanele, namanzi agciniwe ezikhungweni ezimpompwayo eziteshini zikagesi wamanzi.5.2. Ithimba Longoti Lokubuyekeza Umsebenzi eliqokwe nguNgqongqoshe Wezamabhizinisi Kahulumeni u-Pravin Gordhan kanye neBhodi le-Eskom mhla zizi-4 kuNdasa 2019, lizophothula omunye womsebenzi walo ngasekuqaleni kwesonto elizayo futhi lizokhipha eminye yemiphumela yokuqala evela ekubuyekezweni kweziphehlimandla zikagesi ze-Eskom. Lokhu kuzosiza u-Eskom kanye nohulumeni ukumisa uhlelo oqinile lokulungiswa nokugcinwa kweziphehlimandla zikagesi zisesimweni esihle, okuyinto ezosiza ukuzinzisa uhlelo lokukhiqiza ugesi kulawa masonto nezinyanga ezimbalwa ezizayo. 5.3. IKhabhinethi lidingide futhi nesimo sezimali se-Eskom. Kunezinye izindlela ezicutshungulwayo zokweseka lesi sikhungo sikagesi. Ukukhiqizwa kukagesi kube nozinzo kuleli sonto njengoba kunengcuphe encane yokucishwa kukagesi ngenhloso yokuwonga.  Nokho-ke, ukunqamuka kukagesi okungahleliwe kusesezingeni eliphezulu okudala ukuphazamiseka kohlelo lokuhlinzeka ngogesi lulonke.5.4. IKhabhinethi libancomile abaphathi nezisebenzi zakwa-Eskom ngemizamo yabo yokuhlinzeka ngogesi onozinzo, onganqamuki nokungathenjelwa kuwona emnothweni wezwe nakuzakhamizi zakuleli, bekwenza lokho ngaphansi kwezimo zokusebenza ezinzima.5.5. IKhabhinethi likugcizelelile ukuthi zonke izakhamizi zaseNingizimu Afrika kumele zibambisane futhi ziqhamuke namacebo amasha - kanye nezindlela zokonga ugesi ezazisetshenziswa phambilini - ukunciphisa isidingo sikagesi esiphakeme kanye nokusetshenziswa kwawo ngokweqile. Lokhu kubandakanya ukucishwa kwamagiza, amaphampu amachibi okubhukuda kanye nezibani engasetshenziswa. Imininingwane mayelana nenye inqubekela phambili eseyenziwe ngu-Eskom kanye nokukhiqizwa kukagesi, njengoba eshilo uNgqongqoshe Wezamabhizinisi Kahulumeni, izohlinzekwa lingakapheli isonto elizayo.6. Ukukhothama koMntwana u-Irene Thandekile Buthelezi6.1. IKhabhinethi lidlulise amazwi enduduzo emndenini nakubangani boMntwana u-Irene Thandekile Buthelezi, undlunkulu kaMntwana uMangosuthu Buthelezi. UMntwana u-Irene ubeseneminyaka engama-67 ashada nomholi weqembu leNkatha Freedom Party uMntwana uButhelezi.UMntwana ubeyinsika futhi emeseka uMntwana uButhelezi eminyakeni yakhe njengomholi wezepolitiki emkhakheni wezombangazwe waseNingizimu Afrika. UMntwana u-Irene ushiye emhlabeni abantwana babo, okunguMntwana uNtuthukoyezwe Zuzifa, uMntwana uPhumzile Nokuphiwa kanye noMntwana uSibuyiselo Angela, kanye nabazukulu.7. ISikhwama Sikazwelonke Sokuxhasa Abafundi Ngemali Yokufunda (i-NFSAS)7.1. UNgqongqoshe Wezemfundo Ephakeme Nezokuqeqesha u-Naledi Pandor umemezele ukwabelwa kwe-NSFAS imali engeziwe eyizigidi ezingama-967 zamarandi. Le mali izokhokha izikweletu zakudala emanyuvesi okungezabafundi abayizi-52 514 abaxhaswe yi-NSFAS abasaqhubeka nokufunda. Lesi sabelo asibabandakanyi labo bafundi asebexhaswe ngokugcwele ngaphansi kohlelo olubuyekeziwe lomkhawulo oyisisekelo wengenisomali yabazali bobabili ihlanganisiwe.7.2. IKhabhinethi liyayeseka yonke imizamo eyenziwe ukuze abafundi bakwazi ukuthola imfundo ikakhulukazi abaphuma emakhaya adla imbuya ngothi bakwazi ukuthola ithuba lokufunda. Lizoqhubeka nokweseka umsebenzi okuhloswe ngawo ukunciphisa igebe lokungalingani ezweni lethu.  IKhabhinethi linxusa abafundi ukuthi baqhubeke nokusebenzisana nomnyango ukuthola izisombululo zezinkinga ezisilele abasabhekene nazo.8. INhlangano Yezokusakaza Ngomoya YaseNingizimu Afrika (i-SABC)8.1. IKhabhinethi liwuphawulile futhi liyawamukela umsebenzi owenziwayo ukulekelela i-SABC ukuthi ithole uxhasomali lwesikhashana oluyizigidigidi ezi-3,2 zamarandi oluvela emabhange ahwebayo.  Lokhu kuzoqinisekisa ukuthi lo msakazeli womphakathi uyakwazi ukuhlangabezana nezidingo zakhe zezimali kusukela manje kuze kube nguMandulo 2019.8.2. IKhabhinethi lisalokhu lizibophezele ekwesekeni i-SABC futhi lokhu kulandela izimemezelo zangaphambilini ezenziwe nguNgqongqoshe Wezezimali uTito Mboweni eNkulumweni Yesabelomali ngoNhlalonja 2019 zokweseka izinkampani zikahulumeni (ama-SOC) ezikhungethwe yizinkinga zezimali, okubandakanya ne-SABC, ukuze zithole uxhasomali njengamanje olungaphansi kwezinqolobane zezimo ezingahlelelwe. 9. INgqungquthela Yenhlangano Yokuthuthukisa Amazwe aseNingizimu ne-Afrika (i-SADC)  9.1. IKhabhinethi likuthokozele ukuthi iNingizimu Afrika isingathe ngempumelelo iNgqungquthela Yobambiswano Nokuzwelana kwe-SADC ne-Sahrawi Arab Democratic Republic ebanjwe ngasekuqaleni kwale nyanga.9.2. I-Western Sahara yiyona kuphela izwe e-Afrika elisabuswa ngaphansi kwenqubo yokuqonelwa ngabezizwe.  INgqungquthela Yobambiswano Nokuzwelana kwe-SADC ne-Western Sahara ihlose, phakathi kokunye, ukuqinisekisa ilungelo labantu base-Western Sahara lokuzimela nokuzibusa. Lokhu kuhambisana nemigomo yoMqulu weNhlangano Yezizwe (i-UN) kanye neNhlangano Yobumbano Lwe-Afrika (i-OAU) njengamanje esibizwa ngeNhlangano Yamazwe ase-Afrika (i-AU).  B. Izinqumo ZeKhabhinethi10. UKhomishana omusha woPhiko Lokuqoqwa Kwentela LwaseNingizimu Afrika (i-SARS) 10.1. IKhabhinethi liyakwamukela ukuqokwa kukaMnu Edward Christian Kieswetter njengoKhomishana omusha we-SARS kusukela mhla lu-1 kuNhlaba 2019.10.2. UMnu. Kieswetter wathola iziqu ze-Honours Kwezemfundo Yezesayensi ngowe-1988, iziqu ze-Master Kwezemfundo Yezesayensi ngowe-1996 kanye neziqu ze-Master Kwezokuphathwa Kwebhizinisi ngowezi-2001, phakathi kwezinye. Uza e-SARS nolwazi lokuphatha olunzulu kanye namava awathola emkhakheni ozimele nokahulumeni. Ukuphothulwa kwenqubo yokuqashwa kuka-Kieswetter kuqalisa ukusebenza kwezincomo ezenziwa yiKhomishana Yophenyo Maqondana Nokuphathwa Nokulawulwa Kwentela yi-SARS, usihlalo wayo okwabe kuyijaji eselathatha umhlalaphansi uJaji Robert Nugent.11. IKhomishana Yophenyo Maqondana Nokuphathwa Nokulawulwa Kwentela yi-SARS (Umbiko ka-Nugent)11.1. IKhabhinethi lihlinzekwe ngombiko mayelana nomphumela womsebenzi weKhomishana Yophenyo Maqondana Nokuphathwa Nokulawulwa Kwentela yi-SARS. UMongameli Ramaphosa waqoke le khomishana mhla zingama-24 kuNhlaba 2018 ukuze, phakathi kokunye, ilethe uzinzo e-SARS, ibuyise ukwethembeka kwe-SARS futhi iqinise ikhono namandla ayo  okuhlangabezana nemigomo yengenisomali nentela okumele iyiqoqe. Umbiko wekhomishana wesikhashana wethulwa mhla zingama-27 kuMandulo 2018 futhi umbiko wokugcina waphuma mhla ziyi-11 kuZibandlela 2018. 11.2. IKhabhinethi likuphawulile lokho okutholwe yikhomishana ukuthi ukwahluleka okuningi okwenzeka e-SARS kusukela ""ekwahlulekeni okukhulu kwezokuphatha kahle kanye nobuqotho"" ngaphansi kukaKhomishana waphambilini.  Ikhomishana yenze izincomo zokulungisa eziqondile ezingama-27 zokulungisa izinqumo ezilimazayo zaphambilini, emikhakheni ehlukahlukene kubandakanya ezokuthengwa kwempahla nezinsizakalo, isakhiwo nesimo sokuhleleka kwesikhungo kanye nokuqiniswa kobuholi besikhungo. Esinye sezincomo ezibalulekile kube wukuqokwa kukaKhomishana we-SARS ngokushesha.11.3. IKhabhinethi lizwakalise ukuzeseka kakhulu izincomo ezenziwe yiKhomishana futhi uNgqongqoshe Wezezimali uzoqapha ukuqaliswa kwalezi zincomo, okubandakanya ukuhola inqubo yokubonisana ukuze kuchitshiyelwe uMthetho we-SARS ngenhloso yokuthuthukisa nokuphucula ukuphathwa kwalesi sikhungo kanye nokuphendula ngendlela efanele, kanye neqhaza elingabanjwa nguMhloli Jikelele uma eqhathaniswa neBhodi.11.4. IKhabhinethi lidlulisa ukubonga iJaji u-Nugent, amalungu ekhomishana kanye nethimba labasebenzi beKhomishana, ngombiko walo oseqophelweni eliphezulu, kanye nokukhiqiza nokuhlanganisa lo mbiko ngokushesha futhi ngobunyoninco. Kusukela ngosuku owakhishwa ngalo lo mbiko, uyatholakala emphakathini, futhi utholakala kuwebhusayithi yeHhovisi LikaMongameli: www.thepresidency.gov.za12. Ukuhlolwa Kohlelo-ngqangi Lwezidakamizwa Lukazwelonke (i-NDMP) lowezi 2013-201812.1. IKhabhinethi ligunyaze umbiko wokuhlolwa kwe-NDMP wezi 2013-2018 njengendlela yokukhombisa ukuqhubeka kokuzibophezela kukahulumeni ekulwisaneni nokusetshenziswa kwezidakamizwa kanye nomthelela wazo emiphakathini ezweni lonkana.12.2. Ukuhlolwa kwalolu hlelo kuthole ukuthi nakuba i-NDMP ihlinzeka ngohlaka oluwumhlahlandlela kulo mkhakha, ukuqaliswa kwawo kwenziwe buthaka wukungahanjelaniswa ngendlela efanele kwamaqhingasu eminyango efanelekile ehlukahlukene. 12.3. Lolu hlelo-ngqangi luhlongoza izindlela zokungenelela eziningana ezinjengokuqondaniswa nokuhanjelaniswa kwamaqhingasu eminyango futhi ngaphezu kwalokho luncoma nokuthi kube nohlaka oluzimele oluxhaswe ngezimali ngokuphelele oluzohola umkhankaso wokulwisana kanye nokuvimbela ukuxhashazwa kwezidakamizwa emiphakathini yethu, ikakhulukazi entsheni.12.4. IKhabhinethi liyazibona izinselele ebhekene nazo imiphakathi maqondana nokugqilazwa yizidakamizwa. Izincomo ezenziwe yilokhu kuhlola zizoba negalelo elikhulu ekubhekaneni nale nkinga ngendlela enohlonze. IKhabhinethi likugunyazile futhi nokubunjwa koMkhandlu Wokulwisana Nezidakamizwa, ohlelwe ngendlela efanayo noMkhandlu Kazwelonke Wokulwisana Nengculazi waseNingizimu Afrika, ukuze uhole umshikashika wokulwisana nokugqilazwa yizidakamizwa. Uhlelo-ngqangi olubuyekeziwe manje seluzobizwa ngoHlelo-ngqangi Lokulwisana Nezidakamizwa.13. Uhlaka Lohlelo Lokubhekana Nezinkinga Zezobulili, Ukwabiwa Kwemali, Ukuqapha, Ukuhlola kanye Nocwaningomabhuku13.1. IKhabhinethi ligunyaze uHlaka Lohlelo Lokubhekana Nezinkinga Zezobulili, Ukwabiwa Kwemali, Ukuqapha, Ukuhlola kanye Nocwaningomabhuku. Lolu hlaka lubeka udaba lokubhekelelwa nokuqhakanjiswa kwezobulili emnyombweni wenqubomgomo kahulumeni ngokuqhamuka neqhingasu kanye nohlelo lokuqalisa ukusebenza oluqondiswe ekubhekeleleni ubulili kwezinhlelo ezikhona njengamanje zokuhlela, zokwabiwa kwemali, zokuqapha kanye nezocwaningomabhuku.13.2. Igunya lomthethosisekelo lokuqeda ukucwaswa ngokobulili, kanye nokufezekiswa nokuhlonishwa kwamalungelo abantu besifazane namantombazane, kudinga ushintsho olunohlonze futhi oluqhutshwa ngempumelelo kuzo zonke izinhlaka zikahulumeni.14. Imibiko yokuhlola14.1. IKhabhinethi liphinde lagunyaza eminye imibiko yokuhlola eminingana eyenziwa ngaphansi kwesandla soMnyango Wezokuhlela, Ukuqapha Nokuhlola (i-DPME), ebandakanya lokhu okulandelayo:Ukuhlolwa Kohlaka Lwezinhlelo Ezibalulekile kanye Nezinhlelo Zokusebenza Zonyaka (i-FSAPP) okunquma ukuthi ingabe i-FSAPP   iphumelele yini ekuholeni iminyango ekuhlinzekeni ngemisebenzi kwayo, ikakhulukazi ngokusabela maqondana  nemiphumela kahulumeni eseqhulwini, kanye nokuthi iminyango ibe nesibopho sokuphendula ngomsebenzi ewenzayo. Ukubuyekeza kuyakuqinisekisa ukufaneleka kwale ndlela, kodwa-ke kuyabonisa nokuthi uhlelo lunamagebe futhi le ndlela ayihambelani ngokuphelele nazo zonke izinqubomgomo kanye nemithetho ehlobene nayo.  Lo mbiko uphakamisa izinhlelo zokungenelela eziningana ukuqinisa le ndlela.Ukuhlolwa Kohlelo Lohlaka Lwenqubomgomo Yawamakolishi Omphakathi, okucubungula uhlelo lohlaka lwenqubomgomo yokubhekana nokungabibikho  kwamathuba ezemfundo nokuqeqeshwa kwabantu abadala kanye nemfundo yabantu abasha asebeqede isikole nokuhlulekaukuhlangabezana nezidingo zabantu abadala nentsha zokuthola umsebenzikanye namakhono okuziphilisa. Umbiko wokuhlola ugcizelela ukungabibikho kwezinsiza ezanele zokwenza lolu hlelo lukwazi ukuthola imiphumela elindelekile. Ukuhlolwa Kwezibonelelo-zikhuthazo Zebhizinisi Zikahulumeni, okuhlinzeka ngokuhlola ukuthi izinhlelo sezizonke ziyasebenza na ukweseka amabhizinisi nokuthi ziyawuhlomulisa yini umphakathi. Uhulumeni usebenzisa izibonelelo-zikhuthazo ezinhlobonhlobo zokukhuthaza amafemu ukuthi athathe izinyathelo noma atshale imali emisebenzini ethile noma ukuze afake isandla emiphumeleni ethile yomphakathi noma yezomnotho. Umbiko uhlonza ukuphindaphindeka okungenasidingo kanye nokuhambisana kahle nokulekelelana kwezibonelelo-zikhuthazo ezihlukahlukene zamabhizinisi. Ukuhlolwa kuncoma, phakathi kokunye, ukusungulwa kwekomidi lokulawula nokuhambelanisa iziBonelelo-zikhuthazo zeMinyango Kahulumeni Ehlukahlukene.Ukuhlolwa Kweqhingasu Elididiyele LokukhuthazaUkusungulwa Kwamabhizinisi Amasha kanye Namabhizinisi Amancane, okwahlola ukuthi kwenziwa ngempumelelo yini ukuqaliswa kwaleli qhingasu, elagunyazwa ngowezi-2005 ukuze lugxile emikhakheni esemqoka kakhulu enjengokudalwa kwamathuba omsebenzi, ukulingana kanye nokufinyelelaezimakethe. Lawa mabhizinisi adlala indima ebaluleke kakhulu ekudalweni kwamathuba omsebenzi, amasu amasha kanye nokukhula komnotho.  Uhlelo lwentuthuko oluhlongozwayo lubandakanya ukuthuthukisa, ukulawula kanye nokuhlela kabusha kuyo yonke imikhakha kahulumeni kanye nokuqinisa ukuphatha nokuqapha izikhungo.14.2. Lokhu kuhlola kuhlose ukuqinisa umkhakha wezeMisebenzi Kahulumeni kanye nokuphathwa kukahulumeni. Umsebenzi wokuhlola wanikezwa abahlinzeki bezinsizakalo abazimele futhi imibiko yokuhlolwa izofakwa kuwebhusayithi ye-DPME: www.dpme.gov.za.15. Izindlela zokulawula zikazwelonke ze-UN, i-AU ne-SADC15.1. Ngokuhambisana noHlelo Lokuthuthukiswa Kwezwe, oluhlose ukukhuthaza intuthuko esimeme ngokubhekana ngqo nezinselele zesifunda, zezwekazi nezomhlaba wonke, iKhabhinethi ligunyaze ukusungulwa kohlelo lukazwelonke lokulawula izinhlelo zentuthuko esimeme ze-UN, i-AU ne-SADC.15.2. Uhlelo lukazwelonke lokulawula luzosebenza njengenqubo emkhakha-mningi futhi enababambiqhaza abahlukahlukene abazolawula ukubonisana kanye nokulawula nokuhambelanisa indlela okusetshenzwa ngayo ngaphakathi kanye nangaphandle kukahulumeni mayelana nezibophezelo zeNingizimu Afrika zentuthuko esimeme emhlabeni wonke jikelele. 15.3. Lokhu kuzoba ngaphansi kweso leKomidi Elihlanganise Ongqongqoshe Beminyango Ehlukahlukene (i-IMC), kuholwa kusuka phakathi kuhulumeni, futhi kuzoqinisekisa ukuthi izinhlelo zentuthuko zikahulumeni (Uhlelo lwe-UN lowezi-2030 Lwentuthuko Esimeme, Uhlelo lowezi-2063 lwe-AU kanye neNkomba Yesifunda Yohlelo Lwentuthuko Olubalulekile lwe-SADC) zibonakala ngokugcwele ezinhlelweni zikazwelonke, futhi zizoba wumhlahlandlela omkhulu ekufezweni komsebenzi wokuqapha nokubika.16. I-IMC eqondene Noguquko Lwezimboni Lwesine (i-4IR)16.1. Kulandela isimemezelo sikaMongameli u-Ramaphosa eNkulumweni Echaza Ngesimo Sezwe yakhe yowezi-2019, iKhabhinethi ligunyaze ukusungulwa kwe-IMC eqondene ne-4IR.16.2. Le khomishana izokweluleka mayelana namaqhingasu kanye nezinqubomgomo zokubhekana nezinto ezintsha ezenzekayo emkhakheni wezobuchwepheshe ezigqugquzelwa wubuxhakaxhaka bobuchwepheshe besimanje manje kanye ne-4IR. Umsebenzi omkhulu we-IMC wukulawula ukuhlela nokuqaliswa kwezindlela zokungenelela ze-4IR, okubandakanya ukweseka umsebenzi kweKhomishana kaMongameli eqondene ne-4IR.17. Ukuphela kwehlandla lokuphatha17.1. Njengoba iKhabhinethi liphothula uhlelo lwalo lwaleli hlandla lokuphatha lesihlanu, libonge bonke elibambisene nabo emphakathini kanye nezakhamizi. Linxuse zonke izakhamizi zaseNingizimu Afrika ukuthi ziqhubeke zokuzimisela kwazo ukwakha izwe eliphumelelayo.17.2. IKhabhinethi lizwakalise ukubonga iPhalamende noPhiko Lwezobulungiswa ngokugcina izimompilo zomthethosisekelo nokuqinisekisa ukuthi iSigungu Seziphathimandla siyaphendula ngemisebenzi esiyenzayo ngenhloso yokwenza ngcono izimpilo zezakhamizi zakuleli.17.3. Liphinde ladlulisa ukubonga ezinhlanganweni ezibambisene neNingizimu Afrika i-SADC; i-AU; inhlangano i-Brazil, India, China neNingizimu Afrika (i-BRICS); Iqembu lamazwe angama-20 (i-G20), i-UN kanye nezinye izinhlangano, ngokubambisana kanye nokweseka iNingizimu Afrika ukuze kuthuthukiswe futhi kwenziwe ngcono izimo kuleli, nokusebenzisana nayo kuphokophelwe kuNingizimu Afrika engcono, i-Afrika engcono kanye nomhlaba ongcono.17.4. IKhabhinethi libonge amalungu eSigungu Seziphathimandla Sikazwelonke asishiyile emhlabeni ngaleli hlandla lokuphatha lesihlanu, uNgqongqoshe u-Collins Chabane no-Edna Molewa, kanye nabaholi kweminye imikhakha kahulumeni abahole leli lizwe ngobungcweti baqhubekisela phambili izintshisekelo nezidingo zeNingizimu Afrika ngaphakathi kuleli nasemhlabeni wonke jikelele.C. Imicimbi Ezayo18. Udlame olubhekiswe kubantu bobulili obuthile (i-GBV) Nokubulawa Kwabantu Besifazane18.1. Omunye umsebenzi oyingqophamlando empini yokulwisana ne-GBV uzofezwa ngoLwesine, mhla zingama-28 kuNdasa 2018, ngokuvulwa kwenkantolo kamantshi, i-Booysens Magistrate’s Court, eGoli. I-Booysens Magistrate’s Court kanokusho ihlinzeka ngezinsizakalo ezinhlobonhlobo futhi inakho konke okudingekayo ukweseka izisulu ze-GBV nokubulawa kwabantu besifazane. 18.2. Ukuvulwa kwale nkantolo kuzohambisana nokuthi uMongameli u-Ramaphosa, ebambisene nezinhlangano zomphakathi ezihlukahlukene, basingathe umcimbi kaMongameli wokwethulwa kweSitatimende Esisemthethweni Sokulwisana ne-GBV kanye Nokubulawa Kwabantu Besifazane esiqalisa ukuzibophezela ekuqalisweni kwezinqumo zeNgqungquthela Kazwelonke Yokulwisana ne-GBV Nokubulawa Kwabantu Besifazane eyabanjwa ngoLwezi wezi-2018.18.3. Izinkantolo ezilandelayo ezineziNkantolo Zamacala Ezocansi zizovulwa kulezi zinyanga ezintathu ezizayo:Inkantolo kaMantshi yase-Plettenberg Bay eNtshonalanga Kapa ezoba namagumbi enkantolo ayisishiyagalolunye, futhi elinye lawo lizoba yiNkantolo Yamacala Ezocansi. Izinkantolo zeMantshi iDimbaza neBitji ezizokwethulwa eMpumalanga Kapa.Inkantolo Ephakeme yaseMpumalanga eMbombela kanye neNkantolo kaMantshi endala yase-Middelburg, esilungiswe kabusha kusetshenziswa iziboshwa, ezoba yigatsha lendawo, okuzohlala kulona iNkantolo Ephakeme.18.4. Ngenkathi lifinyelela esiphelweni ihlandla lokuphatha lesihlanu, kuzobe sekwakhiwe izinkantolo ezintsha ezingama-59 kusukela ngowezi-1994, okuyisibalo esingaphezulu komgomo kahulumeni wokwakha okungenani izinkantolo ezimbili ngonyaka.19. Uhambo Lwentsha Lonyaka Lwesibili oluqonde Embukisweni Wamathuba Ezomnotho19.1. UNgqongqoshe Wezokuxhumana, Ezokuxhumana Ngezingcingo Nezinsizakalo Zeposi - ngokuhlanganyela neminyango kahulumeni, amabhizinisi ombuso (ama-SOC) kanye nababambiqhaza - bazobamba uHambo Lwentsha Lonyaka Lwesibili oluqonde Embukisweni Wamathuba Ezomnotho mhla ziyi-13 kuMbasa 2019 kuMasipala Wendawo waseNtabankulu Esifundeni i-Alfred Nzo eMpumalanga Kapa.19.2. Uhambo lwenkululeko lwentsha, lokubungaza iminyaka engama-25 yenkululeko, luhlose ukubonisa nokuqwashisa intsha, abantu abangasebenzi nabanikazi bamabhizinisi amasha ngamathuba anhlobonhlobo akhona kwezemfundo, amathuba omsebenzi kanye nawebhizinisi akhona emkhakheni kahulumeni nasemkhakheni ozimele.20. 2019 Ukhetho Jikelele Lukazwelonke20.1. Njengoba izwe libheke okhethweni lwentandoyeningi labantu lwesithupha, iKhabhinethi linxusa bonke abavoti abafanelekile ukuthi basebenzise ilungelo labo lomthethosisekelo ngokuvota mhla ziyisi-8 kuNhlaba. Ukubamba iqhaza kwabavoti kungumgogodla wentandoyeningi labantu esebenza kahle futhi ngokubamba ukhetho njalo ngezikhathi ezifanelekile futhi ngokuqhubekayo, izakhamizi zingakhetha labo abazozimela futhi ziqinisekise ukuthi bayaphendula ngemisebenzi yabo.20.2. IKhabhinethi linxusa ukuthi, ngoSuku Lokhetho, iKhomishana Lokhetho Elizimele, abameleli bomphakathi kanye nomphakathi baziphathe ngendlela ezoqinisekisa ukhetho olukhululekile nolungachemile. Izimpiko zethu zokuqinisekisa ukuthotshelwa komthetho zizothatha izinyathelo ezinqala zokubhekana noma ngubani oyotholakala esabisa, ephehla udweshu noma obhebhezela udlame ngesikhathi sokhetho.D. Imiyalezo21. Amazwi EnduduzoIKhabhinethi lidlulise amazwi enduduzo kwabalandelayo:21.1. umndeni nabangani baSotswebhu Omkhulu we-African National Congress, uMnu Jackson Mthembu, oshonelwe yindodakazi yakhe uKhwezi ineminyaka yobudala engama-25.21.2. uhulumeni nabantu base-New Zealand abashonelwe yizihlobo zabo esigamekweni sokuhlasela kwevukelambuso e-Christ Church lapho kubhubhe khona abantu abaningi.21.3. uhulumeni nabantu beRiphabhulikhi yase-Indonesia kulandela izikhukhula. INingizimu Afrika kanye ne-Indonesia yiwo kuphela amazwe ase-Afrika naseNingizimu-mpumalanga ye-Asia, ngokulandelana kwawo, angamalungu e-G20, womabili lawa mazwe abambisene ngokuphatha isihlalo soBambiswano Olusha Olubalulekile Phakathi Kwe-Afrika ne-Asia, phecelezi i-New Africa-Asia Strategic Partnership.22. UkuhalalisaIKhabhinethi lihalalisela: 22.1. USolwazi Ncoza Dlova, udokotela wesikhumba ohlonishwa umhlaba wonke waseNyuvesi yaKwaZulu-Natali, osize ukuthola ulibofuzo olusha oluyimbangela enkulu yokuqothuka kwezinwele ingunaphakade kubantu besifazane abangabomdabu base-Afrika. Uthando lukaSolwazi Dlova lwezemfundo luholele ekuhlanganisweni kwencwadi yakuleli emayelana nezimo zesikhumba ezivamisile eqondiswe kubo bonke abafundi bezobudokotela ezweni, kanye namapheshana aqukethwe ulwazi namavidiyo afundisa iziguli ngezinkinga zesikhumba ezihlangabezana nazo.22.2. iqembu lebhola likanobhujuzwayo, iBafana Bafana, ngokuphumelela kwalo ukungenela uMqhudelwano Wendebe Yebhola Likanobhutshuzwayo wase-Afrika wezi-2019. Leli qembu lihlanganyela namanye amaqembu amane aseNingizimu Afrika - iBanyana Banyana; iQembu Lekhilikithi; Elebhola Lombhoxo kanye naMajita, nawo aphumelele emidlalweni yawo yokuhlungela imiqhudelwano. IKhabhinethi liyazinxusa zonke izakhamizi zaseNingizimu Afrika ukuthi zeseke iqembu lezwe emqhudelwaneni ozayo. Liphinda lincoma ukwesekwa kuka-Caster Semenya yi-UN ecaleni abhekene nalo leNhlangano Yezokusubatha Yamazwe Ngamazwe, phecelezi i-International Association of Athletics Federation.E. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Dkt Fiona Tregenna – Oqokwe kabusha njengelungu lesikhasana leNkantolo Yezokuncintisana.2. Mnu Cecil Khosa – uMphathi Omkhulu (u-CEO) woMlawuli Wamadayimani Nensimbi Eyigugu eNingizimu Afrika.3. Mnu Themba Cyril Dlamini oqashwe njengo-CEO woPhiko Lwezemfundo Nokuqeqesha Emkhakheni Wezokuphepha Nokuvikela.4. Mnu Mduduzi Eric Zakwe oqashwe njengo-CEO woPhiko Lwezemfundo Nokuqeqesha Emkhakheni Wezemithombo Yezindaba, Ubuchwepheshe Bolwazi Nokuxhumana.5. Amalungu angezona iziphathimandla eBhodi Lophiko  Lokuthuthukiswa Kwamabhizinisi Amancane iminyaka emithathu:5.1. Mnu Mbulelo Sogoni (uSihlalo Ophakanyisiwe);5.2. Nksz Suzan Nyakale;5.3. Nksz Matshediso Ndlovu;5.4. Nksz Nomsa Kana;5.5. Adv Derick Block;5.6. Mnu Jim Matsho;5.7. Nksz Beatrice Nkambule (Princess Tsakani);5.8. Mnu Charl de Kock;5.9. Adv Mthokozisi Xulu; kanye5.10. noMnu Mduduzi Sibeko.6. Nksz Thuthukile Skweyiya oqokwe njengoSihlalo we-Armaments Corporation of South Africa (i-Armscor) kuze kube ngumhla zingama-30 kuMbasa 2020.7. Mnu Malusi Stanley Motimele oqokwe njengelungu leBhodi elingesona isiphathimandla futhi njengePhini Likasihlalo we-Armscor iminyaka emithathu.8. Mnu Sipho Abednego Mosai – oqashwe njengo-CEO we-Rand Water iminyaka emihlanu.9. IBhodi le-Inkomati-Usuthu Catchment Management Agency:a. Nksz Tokozani Patience Nyakane-Maluka (uSihlalo);b. Mnu Mandlakayise Sam Mthembu (iPhini LikaSihlalo);c. Nksz Shivon Desiree Wiggins;d. Adv Muzikayise Bernard Shabangu;e. Dkt Thavamoney M Kelly;f. Nksz Lungile Linda Carol Zulu;g. Nksz Lungile Miranda Sikhakhane;h. Nksz Mashudu Gangazhe; kanyei. noNksz Pillay Absalom Tshabangu.Imibuzo:Nkz Phumla Williams - iBamba Lomqondisi-Jikelele (we-GCIS)Iselula: 083 501 0139Sikhishwe: WuPhiko Lukahulumeni Lwezokuxhumana Nokuhlinzeka Ngolwazi (i-GCIS)www.gcis.gov.za; www.gov.za"
Isitatimende Somhlangano WeKhabhinethi wamhla zingama-26 kuNhlangulana 2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/zu/speeches/statement-cabinet-meeting-26-june-2019-27-jun-2019-0000,"IKhabhinethi labamba umhlangano walo ngoLwesithathu, mhla zingama-26 kuNhlangulana 2019 e-Tuynhuys eKapa.A. Izindaba Ezisematheni1. Inkulumo Echaza Ngesimo Sezwe (i-SoNA) 1.1.    I-SoNA yokuqala kaMongameli Cyril Ramaphosa yehlandla lokuphatha lesithupha lombuso wentando yeningi labantu, ebanjwe ngesonto eledlule, ikhuthaze futhi yafaka ugqozi kuzo zonke izakhamizi zaseNingizimu Afrika ukuthi zisebenzele ukufezekisa ikusasa elinempumelelo kumuntu wonke. I-SoNA yowezi-2019 iphendla indlela yokuqaliswa kokusebenza kwegunya elanikezwa iqembu elibusayo okhethweni ngabantu bakuleli.1.2.    Lokhu kukubeka ngokucacile ukuthi ngokusebenzisana, sizozithuthukisa kanjani izimpilo zezakhamizi zaseNingizimu Afrika futhi sikhulise umnotho wezwe lethu, ngokubhekana ngqo nezinkinga ezilokhu ziqhubeke njalo zokuntuleka kwamathuba omsebenzi, ububha kanye nokungalingani. Isicelo sikaMongameli Ramaphosa sokuthi kube nesivumelwano esisha somphakathi wonkana sidinga ukuthi zonke izakhamizi zaseNingizimu Afrika zifake isandla futhi zisebenzisane ukunqoba izinselele esibhekene nazo njengezwe, futhi silikhulise ngamandla izwe lethu.1.3.    Lokhu kubandakanya ukwelula nokukhulisa umkhakha wezimboni, ukuqinisa imboni yezimayini, ukweseka umkhakha wezolimo, ukukhulisa isibalo sentsha yakuleli enamakhono kanye nokwenza kube lula ukuthi zikwazi ukuvakashela kuleli izivakashi ezivela kwamanye amazwe. Njengezakhamizi zaseNingizimu Afrika, kumele siqhubeke nokukhuthaza izimboni zakuleli futhi sithenge imikhiqizo eyakhiwe kuleli.1.4.    Umsebenzi onzima ozokwenziwa nguhulumeni wakhelwe phezu kwezinhlelo eziyisikhombisa eziseqhulwini ezizoqhutshwa nguhulumeni kule minyaka emihlanu ezayo, ukuze kuqaliswe ukusebenza koHlelo Lokuthuthukiswa Kwezwe (i-NDP) kanye nempokophelo yethu yokufinyelela kwiNhloso-mbono yowezi-2030. 1.5.    Inkulumompendulwano nge-SoNA igqamise ukubaluleka kokuthi sivuselele umnotho futhi silungise izingxenye eziphukile ezinhlakeni zombuso ukuze siqalise ukusebenza kwegunya esalinikezwa okhethweni. Lokhu kuzoholela ekufinyeleleni kuNingizimu Afrika esiyifisayo, neNingizimu Afrika esiphupha ngayo njengoba lokhu kuqukethwe kwiNhloso-mbono yowezi-2030 ye-NDP. 1.6.    IKhabhinethi linxusa bonke okubanjiswene nabo emphakathini, abamabhizinisi, abasebenzi, izinhlangano zomphakathi kanye nezinhlangano zezepolitiki, ukuthi baqinise imizamo yabo yokubambisana nokusebenzisana ukuze senze izwe lethu libe yindawo engcono kumuntu wonke futhi sibambe iqhaza ngokuhlanganyela ekusheshiseni ukukhula kwezwe. 1.7.    Ngasohlangothini lwethu njengohulumeni, sizoyiqinisa ngokuphindaphindiwe imizamo yethu, ngokomyalelo esiwunikezwe nguMongameli, wokuthi kususwe izithiyo ezivimbela ukukhula komnotho wezwe futhi sihlinzeke izinhlaka zombuso ngezinsizakusebenza kanye namandla namakhono afanelekile ukuze zikwazi ukuhlinzeka abantu bakithi ngezinsizakalo abazidingayo. NgoNtulikazi, oNgqongqoshe bazokwethula izitatimende ZamaVoti Ezabelomali zabo ngokwahlukahlukana kwabo, lapho bezokwenaba khona kabanzi ngezinhlelo eziphathekayo futhi ezinohlonze ezizosetshenziswa ukufezekisa inhlosombono ebekwe nguMongameli phambi kwesizwe.   2. Inyanga Yentsha 2.1. INyanga kaNhlangulana, okuyiNyanga Yentsha, iyisikhumbuzo esikhulu seqhaza elabanjwa yintsha yakuleli ekwakheni izimo ezaholela enkululekweni yethu. I-SoNA kaMongameli ibeka ukukhula komnotho nokudalwa kwamathuba omsebenzi aqondiswe kubantu abasha emnyombweni womsebenzi ozokwenziwa nguhulumeni ngehlandla lokuphatha leSithupha, izwe lethu libuswa nentando yeningi labantu. UMongameli wabonisana futhi wafakana imilomo nabantu abasha abavela emikhakheni ehlukahlukene, kubandakanya labo abanokukhubazeka, intsha esemkhakheni wezamabhizinisi, emkhakheni wezobuciko nowezifundiswa ngaphambi kokwethula i-SoNA yakhe, ezingxoxweni ezabe zihlelwe wuPhiko Lukazwelonke Lokuthuthukiswa Kwentsha ngaphansi kwesiqubulo esithi:  ""Iminyaka engama-25 yentando yeningi labantu - sibungaza ukushabasheka kwentsha"". Lezi zingxoxo phakathi kukaMongameli nabantu abasha zaphinde zagcizelela ubunzima obulokhu buqhubeke njalo kanye nezinselele ebhekene nazo intsha yakuleli, ezidinga ukuthi uhulumeni wakuleli angenelele ngokuphuthumayo. 2.2.    Maqondana nalokhu-ke sifisa ukuqinisekisa ukuthi izinhlelo zikahulumeni ezinhlobonhlobo, kubandakanya noHlelo Lwethuba Lesibili LoMnyango Wezemfundo Eyisisekelo, uPhiko Lukazwelonke Olubhekelela Izidingo Zentsha kanye nohlelo Lokuqashwa Kwentsha, zenza umsebenzi omkhulu impela ukulungiselela intsha yethu umsebenzi. 2.3.    Kepha-ke noma kunjalo kumele siyiphindaphinde imizamo yethu njengezwe ekwakheni amathuba omsebenzi adingwa kakhulu ngabantu abasha bakuleli. Ukuze sikwazi ukwenza lokho kumele noma kanjani siqhamuke namaqhingasu nezinhlelo ezizokhulisa komnotho wezwe, njengoba siyalelwe nguMongameli. Siyazi ukuthi lokhu akuzukuba lula, siyazi ukuthi ngeke kube nezisombululo ezisheshayo zokuguqula umnotho wakuleli kodwa-ke siyazi futhi ukuthi lokhu kumele sikwenze ukuze kusizakale izwe lethu kanye nentsha yakuleli. 2.4.    IKhabhinethi linxusa yonke imikhakha ukuthi ibonele kuMongameli bese ibonisana ngenkuthalo nabantu abasha ukuze kusetshenziswane ekutholeni izisombululo eziphathekayo ezinselelweni ababhekene nazo. Nathi sizoyidlala eyethu indima ekuthuthukiseni ukusebenza komnotho wezwe ukuze sakhele abantu abasha bakuleli amathuba omsebenzi.3.  Ukuhlelwa kabusha kukahulumeni 3.1. Abantu baseNingizimu Afrika bathwese uhulumeni wehlandla lokuphatha lesithupha umsebenzi wokusheshisa ukukhula komnotho obandakanyayo, ukuthatha izinyathelo eziphuthumayo zokulwisana nobubha, ukuthuthukisa imisebenzi kahulumeni, ukulwisana nenkohlakalo nokuqeda ukubanjwa kombuso ngobhongwane.3.2. IKhabhinethi liyakuqinisekisa ukuthi ukuhlelwa kabusha kukahulumeni okubanzi kuzothuthukisa futhi kuqinisekise ukuthi wenziwa ngendlela efanele umsebenzi wokuhlinzekwa kwabantu bakuleli ngezinsizakalo ngokuthi kwakhiwe uhulumeni osebenza ngendlela eshelelayo, ehambelanayo futhi ngobunyoninco, obhekana kangcono nezidingo zabantu baseNingizimu Afrika. 4. Izivumelwano zohwebo4.1    IKhabhinethi likwamukele ukusayinwa kwezivumelwano ezingama-93 phakathi kwabahlinzeki bempahla baseNingizimu Afrika kanye nezinkampani zase-China, okuyizivumelwano zokuthengwa kwemikhiqizo yakuleli ukuze ithunyelwe kwelase-China, ezilinganiselwa kwinani elingamabhiliyoni angama-27 amarandi, futhi lokhu kuzoqinisa ukukhula komnotho kanye nokwakhiwa kwamathuba omsebenzi. Ngaphezu kwalokho, esinye sezivumelwano ezisayiniwe kube yisivumelwano sotshalomali esifaka phakathi notshalomali lwe-Beijing Auto Industrial Cooperation oluzofakwa efemini eyakha izimoto esizindeni sokuthuthukiswa kwezimboni sase-Coega. Lolu wutshalomali lokwakhiwa kwezimoto eNingizimu Afrika ezakhelwa abathengi baseNingizimu Afrika kanye nezimoto ezizothunyelwa emazweni angaphandle. Lezi zivumelwano ziyingxenye yezibophezelo zotshalomali ezaphuma esivumelwaneni sobambiswano esikhethekile esibanzi sowezi-2010 esisebenzayo njengamanje, kanye nezibophezelo ezinkulukazi zotshalomali eziyisishiyagalombili ezenziwa eSigungwini Sokubambisana kwe-China ne-Afrika.5. Izibalo-manani zemisebenzi zekota yonyaka5.1.    Kuleli viki eledlule, uPhiko Lwezibalo-manani lwaseNingizimu Afrika (i-Statistics South Africa) lukhiphe imiphumela yoCwaningo Lwezemisebenzi Olwenziwa Njalo Ngekota Yonyaka, okuwucwaningo oluqondene nekota yokuqala yowezi-2019. 5.2.    Imiphumela ibonisa ukukhuphuka kwenani lemisebenzi ngezi-22 000 (+0.2%) lisuka kwizi-10 152 000 layofinyelela kwizi-10 174 000 emkhakheni ohlelekile wamabhizinisi angewona awezolimo. Imbangela enkulu yalokhu kube wukukhuphuka kwenani lemisebenzi ezimbonini ezilandelayo: imisebenzi yomphakathi, izimayini nezinkwali, ezokukhiqiza nemisebenzi yezamabhizinisi.5.3.    Isibalo sokuqashwa kwabantu uma sesisonke sikhuphuke ngezi-76 000 noma u-0,8% ngonyaka nonyaka phakathi kukaNdasa 2018 noNdasa 2019.  5.4.    IKhabhinethi likuphawulile lokhu kuthuthuka kwamanani emisebenzi kodwa likholelwa ekutheni usemningi impela umsebenzi okumele wenziwe ekuthuthukiseni ukusebenza kwayo yonke imikhakha yomnotho wezwe kanye nokwakha amathuba omsebenzi adingeka kakhulu kuleli. Ngenxa yalokhu iKhabhinethi lizimisele ukusebenzisana nayo yonke imikhakha ehlukahlukene yaseNingizimu Afrika kubandakanya nomkhakha ozimele.6. Isikhathi Sokuqoqwa Kwentela6.1.    Ingeniso-mali etholakala ekukhokhweni kwentela iyaqinisekisa ukuthi uhulumeni unamandla okuhlinzeka ngezinsizakalo ezidingeka kakhulu kanye nezibonelelo zomphakathi kwizigidigidi zemiphakathi eswele. 6.2.    IKhabhinethi likhuthaza izakhamizi zaseNingizimu Afrika ukuthi zigcwalise futhi zithumele amafomu azo esikhathi sentela sowezi-2018/19. Ukuqoqwa kwengeniso-mali yentela ngokufanele nangobunyoninco kwenza uhulumeni akwazi ukuqinisekisa ukuzimela kwaleli lizwe ngasezimalini. 6.3.    Abakhokhintela ababhaliswe ohlelweni lokuthunyelwa kwamafomu entela ngohlelo-xhumano lwe-inthanethi (i-eFiling) noma ababhaliselwe ukusebenzisa i-MobiApp yoPhiko Oluqoqa Intela lwaseNingizimu Afrika (i-SARS  sebangawathumela amafomu abo entela kusukela mhla lu-1 kuNtulikazi 2019. Izakhamizi zaseNingizimu Afrika ezihola imali engaphansi kwezi-R500 000 ngonyaka futhi ezingena ngaphansi kwesigaba esithile, akudingeki ukuthi zithumele amafomu entela.7. Ukulwisana nobugebengu7.1.    IKhabhinethi lizwakalise ukukhathazeka kwalo ngokubulawa kwamaphoyisa osekuyinsakavukela umchilo wesidwaba. NgoMandulo 2018, angama-28 amaphoyisa okwabikwa ukuthi abulewe. Kusukela ekuqaleni kowezi-2019, angama-26 amaphoyisa abulewe.  7.2.    Izigameko zakamuva ezenzekile kubulawe uSayitsheni Zephania Dladla, u-Constable Nomasonto Mhlanga kanye no-Constable Nhlamulo Vukeyi. IKhabhinethi lidlulisa amazwi enduduzo emindenini yabo, abangani nozakwabo.7.3.    IKhabhinethi likugxeka kakhulu lokhu kuhlaselwa nokubulawa kwamaphoyisa, ngoba phela abeka izimpilo zawo engcupheni ukuze avikele imiphakathi yakuleli. Sonke kumele sisebenzisane nezimpiko zokuqinisekisa ukuthotshelwa komthetho ukuze kuqinisekiswe ukuthi abenzi balobu bugebengu obunyantisayo bayaboshwa futhi babhekane nengalo yomthetho ngokugcwele. 7.4.    IKhabhinethi lincoma uhlelo lwezobulungiswa olukwazile ukuqinisekisa ukuthi kulo nyaka nje kuphela, eziyisishiyagalolunye zalezi zelelesi   zigixatshezwe  ngesigwebo sikadilika-jele. 8. Isigameko sokudubulana emngceleni wase-Mozambique8.1.    IKhabhinethi likuphawulile ukuthi uhulumeni waseNingizimu Afrika usethumele ithimba elisezingeni eliphezulu e-Mozambique kulandela isigameko sokudubulana lapho kuphangalale khona amaphoyisa amabili ase-Mozambique emngceleni ophakathi kwe-Mozambique nesifundazwe saKwaZulu-Natali.  8.2.    Leli thimba lakhiwe ngamalungu oMbutho Wamasosha aseNingizimu Afrika (i-SANDF) noMbutho Wamaphoyisa aseNingizimu Afrika (i-SAPS), futhi bazobamba umhlangano nozakwabo base-Mozambique. Baholwa yiNhloko Yemikhankaso Ebanjwa Ngokuhlanganyela ye-SANDF u-Lieutenant-General Barney Hlatshwayo kanye nePhini likaKhomishana Kazwelonke we-SAPS u-Lieutenant-General Sehlahle Masemola.8.3.    Leli thimba lithweswe umsebenzi wokuthola amaqiniso ngokwenzeke esigamekweni sokudubulana. Kulindeleke ukuthi, phakathi kokunye, baxoxisane nethimba elizokwenza uphenyo ngokuhlanganyela phakathi kwe-Mozambique neNingizimu Afrika.8.4.    IKhabhinethi linxusa ukuthi bonke abantu baseNingizimu Afrika balindele isiphetho nemiphumela yalolu phenyo olwenziwa ngokuhlanganyela. Sisalokhu sizibophezele ekusebenzisaneni nohulumeni wase-Mozambique njengomakhelwane wethu omuhle ukuze sithuthukise inhlalakahle yazo zonke izakhamizi zethu. 9. INgqungquthela Yenhlangano Yamazwe Ngamazwe Yezabasebenzi 9.1.    IKhabhinethi liyakwamukela ukubamba iqhaza kukaMongameli Ramaphosa  esigcawini se-108 (Ikhulunyaka) seNgqungquthela Yenhlangano Yamazwe Ngamazwe Yezabasebenzi eyabanjwa phakathi komhla ziyi-10 kuya kumhla zingama-21 kuNhlangulana 2019. UMongameli wethula ngokusemthethweni phambi kwengqunguthela umbiko weKhomishana Yomhlaba Jikelele maqondana neNgomuso Lemisebenzi, abengusihlalo kulo ngokubambisana noNdunankulu wase-Sweden, uMhlonishwa u-Stephan Lofven.9.2.    UNgqongqoshe Wezokuqashwa kanye Nezabasebenzi, uMnu Thulas Nxesi, wayephelezele uMongameli futhi wahola ithimba elakhiwe yizinhlaka ezintathu elabamba iqhaza emakomidini engqungquthela ahlukahlukene kanye nasezingxoxweni zikakhukhulelangoqo ezadingida umbiko kaMqondisi-Jikelele weNhlangano Yamazwe Ngamazwe Yezabasebenzi.9.3.    Imiphumela ebalulekile yengqungquthela ibandakanya iSitatimende Sekhulu-nyaka esisemthethweni samazwe angamalungu. Ngaphezu kwalokho, ingqungquthela yamukele iSivumelwano esisha Sokulwisana Nodlame Nokuhlukumezeka Emsebenzini esakhelwe ukuthuthukisa nokwenza ngcono ukuvikelwa kwabasebenzi ababuthaka futhi abadinga ukubhekelelwa. Le miphumela ibalulekile ekumiseni imiklamokulinganisa yamazwe ngamazwe kanye nemihlahlandlela yokugqugquzela kanye nokuvikela amalungelo namazinga-mgomo abasebenzi. B. Izinqumo ZeKhabhinethi1. INgqungquthela Ekhethekile ye-121.1.    IKhabhinethi lethulelwe umbiko ngeNgqungquthela Ekhethekile ye-12 yokwethula isigaba sokuqaliswa kokusebenza kweSizinda Sokuhwebelana Mahhala Kwamazwe Ezwekazi lase-Afrika (i-AfCFTA) kanye noMhlangano Odidiyele Wokuqala Wamaphakathi Nonyaka weNhlangano Yamazwe ase-Afrika (i-AU) kanye neziNhlangano Zezomnotho ZeZifunda (ama-REC). 1.2.    UMongameli Ramaphosa kuhlelwe ukuthi ahole izithunywa ezizomela iNingizimu Afrika uma sekubanjwa iNgqungquthela Ekhethekile ye-12 mhla ziyisi-7 kuNtulikazi 2019 e-Niamey, kwelase-Niger.  1.3.    INingizimu Afrika izothatha izintambo njengoSihlalo we-AU esikhathini esimqoka kakhulu lapho izwekazi lizobe liqalisa ukusebenza kwe-AfCFTA, ezokwenza i-Afrika ibe yimakethe yamazwe ahwebelana mahhala enkulukazi emhlabeni. I-AfCFTA izofukula futhi ikhuthaze uhwebo lwangaphakathi e-Afrika, ivuselele izimboni, futhi iphendle indlela ekudidiyelweni okunohlonze kwe-Afrika ezinhlelweni zamazwe ngamazwe zochungechunge lwemisebenzi yokukhiqizwa nokulungiswa kwempahla kanye nasemnothweni womhlaba jikelele.1.4.    INingizimu Afrika isalokhu izibophezele ku-Ajenda ye-Afrika, futhi iyakweseka ukudidiyelwa kwesifunda kwezomnotho kanye nakwezepolitiki. Lokhu kubandakanya ukuqinisa ukusebenza ngendlela ehambelanayo phakathi kweKhomishana ye-AU nama-REC ukuze kufezekiswe intuthuko esimeme, kwizwekazi lase-Afrika elinokuthula kanye nozinzo njengoba lokho kulindelekile ngokuyalela kwe-Ajenda 2063. 1.5.    INingizimu Afrika izibophezele ngokuphelele enqubweni ye-AfCFTA ngenxa yokubaluleka kwayo ekudidiyelweni komnotho wezwekazi lase-Afrika kanye nokubaluleka kwayo ohlelweni lokuthuthukiswa kweNingizimu Afrika.2. UKhetho Lomasipala lowezi-20212.1.    Ukuze kulungiselelwe uKhetho loMasipala lowezi-2021, iKhabhinethi seligunyaze ukusungulwa kweKomidi loNgqongqoshe Abahlukahlukene (i-IMC) eliqondene noKhetho loMasipala, kanye nesigungu songoti bomsebenzi abazoleseka. 2.2.    UKhetho Lomasipala lowezi-2021 luzoba wukhetho lwehlandla lesihlanu selokhu izwe labuswa ngentando yeningi labantu. I-IMC izosebenzisana neKhomishana yoKhetho Ezimele kanye nezinye izinhlaka ezifanele ekuqinisekiseni ukuthi inqubo ebheke okhethweni lohulumeni bezindawo ihamba kahle.  2.3.    Amalungu e-IMC kuzoba ngoNgqongqoshe abalandelayo: Owezokubusa Ngokubambisana Nezamasiko (uSihlalo); Owezasekhaya; Owezobulungiswa Nokuhlunyeleliswa Kwezimilo; Owezezimali; Owezokuvikelwa Kwezwe kanye noNgqongqoshe Wehhovisi LikaMongameli.   Ithimba Longoti Bomsebenzi Elizokweseka ikomidi kuzoba ngabaQondisi-Jikelele abaphuma kuyo le minyango. C.  Imicimbi Ezayo1. INgqungquthela  Yabaholi Bamazwe Angamashumi Amabili (i-G20)1.1.    UMongameli Ramaphosa uhola ithimba lezithunywa zaseNingizimu Afrika - elibandakanya uNgqongqoshe Wezobudlelwano Namazwe Omhlaba Nokubambisana, uDkt Naledi Pandor; uNgqongqoshe Wezezimali, uMnu Tito Mboweni, noNgqongqoshe Wezohwebo Nezimboni, uMnu Ebrahim Patel - abazobamba iqhaza eNgqungqutheleni Yabaholi ye-G20 yowezi-2019.1.2.    UMongameli Cyril Ramaphosa uzophinde ahole ithimba lezikhulu zikahulumeni kanye nabaphathi abakhulu bamabhizinisi baseNingizimu Afrika ezingxoxweni ezizobanjwa nabaphathi abakhulu bamabhizinisi base-Japan. Ngalezi zingxoxo kuhloswe ukuqwashisa ngamathuba ezohwebo nokutshala izimali akhona eNingizimu Afrika, nokwehlisa amaphaphu ngokukhathazeka okungenzeka babe nakho osomabhizinisi base-Japan abafisa ukutshala izimali kuleli, kanye nokuhlonza nokuthuthukisa ukuhwebelana okungase kube khona namathuba otshalomali.  1.3.    Izingxoxo zibanjwa ngokuhlanganyela noMkhandlu Wezamabhizinisi Wezivumelwano Zamazwe Ngamazwe (i-BCIU), okuyinhlangano yezamabhizinisi ephuma phambili yaseMelika, kanye neNhlangano Yezohwebo Lwangaphandle Lwase-Japan (i-Jetro). 1.4.    Ngenkathi kubanjwa lezi zingxoxo, amehlo azobe ebheke phambili emcimbini ozokwenzeka khona maduze nje, okulindeleke ukuthi uqhutshwe ngenkathi kubanjwe iNgqunquthela Yamazwe Ngamazwe yase-Tokyo Eqondene Nokuthuthukiswa Kwe-Afrika (i-TICAD) mhla zingama-28 kuze kube  ngumhla zingama-30 kuNcwaba e-Yokohama, kwelase-Japan.  Izwe lase-Japan liyizwe elikleliswe endaweni yesihlanu ohlwini lwamazwe athenga kakhulu impahla yaseNingizimu Afrika futhi liyingelesishiyagalolunye empahleni engena kuleli.1.5.    Ukubamba iqhaza kweNingizimu Afrika kuholwa yizinsika ezilandelayo ezisemqoka: Ukugqugquzela izimfuno-sidingo zezwe ngenhloso yokufezekisa izinjongo zangaphakathi kuleli; Ukuthuthukisa i-Ajenda ye-Afrika kanye nokugqugquzela intuthuko esimeme kwelase-Afrika; Ukudlala indima ebonakalayo ezivumelwaneni zamazwe ngamazwe nobambiswano; kanye nokukhuthaza i-ajenda yeNingizimu Afrika ngokuqinisa uBambiswano Nokusebenzisana kwamazwe aseNingizimu (South-South Cooperation) kanye neziNgxoxo phakathi kwamazwe aseNyakatho nawaseNingizimu (North-South Dialogue). 2.  Inyanga Yokuhlonipha uMandela2.1.    Njengoba sibheke eminyakeni eyishumi yokubungaza uSuku luka-Nelson Mandela Lomhlaba Wonke ngoNtulikazi, iKhabhinethi linxusa zonke izakhamizi zaseNingizimu Afrika ukuthi zisebenzise le nyanga ukuqhuba umlando omuhle kaMadiba, ngaphansi kwesiqubulo esithi: ""Thatha Isinyathelo, Khuthaza ushintsho, Yenza usuku nosuku kube wuSuku lukaMandela"" , ngokuhlanganyela ekulwisaneni nobubha. 2.2.    Abantu baseNingizimu Afrika bangabamba iqhaza ngokuba yizakhamizi eziyizishabasheki ngokuhlanganyela nemiphakathi yazo nezinhlangano ezahlukene ezizoqhuba izinhlelo zokuqeda indlala nokungabi nezindawo zokufihla amakhanda, zakhe imiphakathi ephephile futhi ziqinisekise ukuthi izingane ziyakwazi ukuthola imfundo. 2.3.    Sonke masibambe iqhaza kulolu hlelo lomhlaba wonke oluqanjwe ngegama lomunye  wabaholi abayizingqalabutho zezwe lethu futhi sakhe izinhlelo ezinohlonze ezizoqhubeka ngale kwenyanga kaNtulikazi. Masithathe isinyathelo, sikhuthaze ushintsho futhi senze usuku nosuku kube wusuku lukaMandela.D. Imiyalezo1. Amazwi Enduduzo1.1.    IKhabhinethi lidlulisa amazwi enduduzo kubo bonke abashonelwe ngamalungu emindeni nabangani esibhicongweni sezingozi zomgwaqo. Kusukela engozini eyenzeke emgwaqeni u-R81 eMaphalle, eLimpopo edlule nemiphefumulo eminingi yabantu abasha, kuye ezinhlekeleleni zemigwaqo ezilokhu zihlangabezana nazo izakhamizi zaseNingizimu Afrika kulo lonke izwe. IKhabhinethi linxusa bonke abasebenzisi bomgwaqo ukuthi bayihloniphe imithetho yomgwaqo, edinga ukuthi siqaphele futhi sibacabangele nabanye abantu abasebenzisa umgwaqo. 2. UkuhalalisaIKhabhinethi lincome laba abalandelayo:2.1.    Iqembu lesizwe lebhola likanobhutshuzwayo labesifazane, iBanyana Banyana, ngokundizisela ifulegi lezwe phezulu ngenkathi lingena okokuqala ngqa kuNdebe yoMhlaba Yebhola Likanobhutshuzwayo ye-Fifa. 2.2.    UMnu Botha Msila, umlandeli wezemidlalo waseNingizimu Afrika, okwazile ukufika ngesikhathi eGibhithe ukuze abone ukuqala koMqhudelwano weNdebe Yamazwe Ase-Afrika yowezi-2019. UMnu Msila, ohambe yonke le ndlela elokhu ecelwa ukugitsheliswa mahhala esuka eKapa, ugcine esizwa ngumsakazi wezemidlalo, uMnu Robert Marawa, ukuthola indiza esuka e-Kenya iya e-Cairo ukuyosekela iBafana Bafana.2.3.    Umculi waseNingizimu Afrika nombhali wamaculo uNksz Sho Madjozi, odle umhlanganiso ngokunqoba iNdondo Yezobuciko i-Best New International Act Award emcimbini wezindondo ze-BET wezi-2019 e-Los Angeles, kwelase-USA. 2.4.    Iqembu labafundi abayisithupha baseNingizimu Afrika abenza iziqu ze-undergraduate (baseNyuvesi yaseKapa neNyuvesi yase-Witwatersrand) abadle umhlanganiso emqhudelwaneni namaqembu ayi-13 eNgqungqutheleni ye-Supercomputing Yamazwe Ngamazwe e-Frankfurt, kwelase-Germany. Leli qembu belingaphansi kweso lesizinda i-Centre for High Performance Computing soMkhandlu Wocwaningo Lwezesayensi Nezezimboni, okuwuhlelo loMnyango Wezemfundo Ephakeme, Ezesayensi Nobuchwepheshe, futhi lungolunye lwezinsika ezintathu zaseNingizimu Afrika zohlelo lwengqalasizinda yezobuchwepheshe bamakhompyutha.2.5.    Ama-Junior Springboks, abonise ukuzabalaza nokuphikelela okukhulu okuholele ekutheni agcine enqobe indondo yethusi eMqhudelwaneni Wamazwe Ngamazwe Webhola Lombhoxo Wabaneminyaka Yobudala Engaphansi Kwama-20.IKhabhinethi lifisele abalandelayo okumhlophe kodwa:2.6.    Iqembu lesizwe labesilisa, iBafana Bafana, eMqhudelwaneni Wendebe Yamazwe ase-Afrika wezi-2019 obanjelwe kwelase-Egypt.2.7.    Iqembu lesizwe lebhola lomnqakiswano, ama-Proteas, ngenkathi lidlana imilala namanye amazwe ayingxenye yomqhudelwano weNdebe Yomhlaba Yebhola Lomnqakiswano ozobanjelwa e-Liverpool, e-England, kusukela ngomhla ziyi-12 kuze kube ngumhla zingama-21 kuNtulikazi 2019. Iqembu lesizwe lebhola lomnqakiswano njengamanje lisendaweni yokuqala ohlwini lwamazwe ase-Afrika futhi likleliswe endaweni yesihlanu ohlwini lwamazwe omhlaba. UNgqongqoshe Wezemidlalo, Ezobuciko Namasiko, uMnu Nathi Mthethwa, uphelezele ama-Proteas ukuyoweseka futhi kusenjalo amukele ukudluliswa kwezintambo njengoba iNingizimu Afrika ilungiselela ukusingatha umqhudelwano weNdebe yoMhlaba Yebhola Lomnqakiswano ozobanjwa ngowezi-2023.Imibuzo: Nkz Phumla Williams, iBamba Lomkhulumeli WeKhabhinethi Iselula: 083 501 0139"
 Isitatimende Somhlangano WeKhabhinethi wamhla ziyi-10 kuNtulikazi 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/zu/speeches/isitatimende-somhlangano-wekhabhinethi-wamhla-ziyi-10-kuntulikazi-2019-11-jul-2019-0000,"IKhabhinethi labamba umhlangano walo ngoLwesithathu, mhla ziyi-10 kuNtulikazi 2019 eTuynhuys eKapa.A. Izindaba Ezisematheni1. Imiphumelo yeNgqungquthela Yamazwe angama-20 (i-G20) 1.1 IKhabhinethi lamukela imiphumela yeNgqungquthela ye-G20 ebanjwe e-Osaka, eJapan kusukela ngomhla zingama-28 kuya kumhla zingama-29 kuNhlangulana 2019. UMongameli Cyril Ramaphosa ubambe imihlangano eminingi ngesikhathi sale ngqungquthela ukuqinisa ubudlelwane namazwe amaningi.1.2 Ubambe umhlangano noSihlalo weNhlangano yaMazwe ase-Afrika (i-AU), uMongameli Abdel Fattah el-Sisi wase-Egypt noSihlalo Wenhlangano Entsha Ykuthuthukiswa kwe-Afrika (i-Nepad), uMongameli Macky Sall wase-Senegal, ngemuva kwaloko ubambe omunye umhlangano ne-Russia, omunye ne-China, omunye neJapan nomunye ne-Saudi Arabia, waze futhi wabamba owokugcina kanye noMongameli Webhange Lomhlaba uMnu. David Malpass.1.3 UMongameli Ramaphosa uqede uhlelo lwakhe lwase-Osaka ngomhlangano nosomabhizinisi emhlanganweni wezikhulu eziphezulu, i-Japan-South Africa CEO Business Roundtable ukuqhubeka nokuthuthukisa izwe lethu njengendawo elungele utshalomali.1.4 Abaholi bamazwe omhlaba engqungqutheleni baqinisekisile ukuba baza kusiza kwimikhankaso yokuqalisa uHlelo Lwentuthuko Esimeme yowezi-2030 nollelo lokusebenza lwase-Addis Ababa, i-Addis Ababa Action Agenda.2. Uhambo oluqondene nomsebenzi lwaseLesotho 2.1 Uhambo oluqondene nomsebenzi lukaMongameli Ramaphosa lwakamuva lwaseKingdom of Lesotho lusize ubudlelwano obuqinile nokuzwana phakathi kwalezi zizwe ezimbili. Ubeye lapha njengomxhumanisi weNhlangano yokuThuthukisa Amazwe aseNingizimu ne-Afrika (i-SADC) weLesotho.2.2 Kulolu hambo, uMongameli waziswa ngenqubekela phambili eseyibe khona enqubweni yoguquko eKingdom of Lesotho. Lokho akutsheliwe kuzoba yingxenye yombiko Wezinhloko Zemibuso noHulumeni Bamazwe angamalungu e-SADC ezizoba nomhlangano e-United Republic of Tanzania ngoNcwaba 2019.2.3 IKhabhinethi lamukela ukusayinwa kwesivumelwano ngamaqembu ezepolitiki eLesotho sokusungula uPhiko Lokuguquka Komthetho Kuzwelonke olumiswe ngokomthetho. Lesi sivumelwano sithi lolo phiko lwezoguquko luzokwakhiwa ngokoMthetho wePhalamende futhi lolo phiko luzohola izwe ekuqaliseni uguquko lomthethosisekelo, ukubusa, ezokuvikela nezemithombo yezindaba.2.4 IKhabhinethi linxusa bonke abathintekayo ukuthi beseke ukuqala ukusebenza kabusha kwePhalamende okuzoqinisekisa ukwamukelwa kwalesi sivumelwano.3. Ukucekelwa phansi kwempahla kahulumeni3.1 IKhabhinethi ligxeka isenzo sakamuva sababhikishi sokushiswa kwesikole samabanga aphansi eKatlehong, eGauteng. Asikho nhlobo isikhalo esifanelwe ukubiza ukucekelwa phansi kwempahla kahulumeni enjengezikole, ezisebenza njengesikhungo sokuthuthukisa nokwakha ikusasa lezingane zethu.3.2 Eminyakeni engama-25 edlule, uhulumeni utshale imali ezizigidigidi zamarandi ekwakhiweni kwezikole ezintsha nasekuthuthukisweni kwengqalasizinda yesikole ekhona. Kulo nyaka, uhulumeni wabe imali elinganiselwa kuzigidigidi ezingama-30 zamarandi okungezokwakha izikole ezintsha nokulungisa ingqalasizinda ekhona.3.3 IKhabhinethi linxusa imiphakathi ukuthi iyinakekele ingqalasizinda yayo, ehlomulisa yona. Liphinde lanxusa amalungu omphakathi ukuthi asebenzisane namaphoyisa ukuqinisekisa ukuthi abantu abacekela phansi impahla kahulumeni bayaboshwa.4. UMbiko KaMncwaningimabhuku-Jikelele waseNingizimu Afrika (i-AGSA)4.1 IKhabhinethi likhathazekile ngemiphumela yocwaningomabhuku yomasipala ekhishwe i-AGSA kamuva. Amazinga angamukeleki aphezulu okuphatha okuntengantengayo, ikakhulukazi ekuphathweni kwezimali zikahulumeni kwinqwaba yomasipala, abonakalisa ukwahluleka nokuntengantenga kokuqaliswa kwezinhlelo zokuhlinzeka ngezidingo zomphakathi.4.2 UMthethosichibiyelo Wocwaningomabhuku Lukahulumeni, wezi-2018 (uMthetho 5 wezi-2018), unika i-AGSA igunya lokubenza bayilungise inkinga labo okutholakale ukuthi banesandla ekuphathweni kwemali ngokungafanele nokulwa nokusetshenziswa ngokungafanele kwezinsiza zikahulumeni, ikakhulukazi komasipala abalokhu benemiphumela eqhubeka nokubonisa ukungabi ngcono.4.3 Phezu kwalokho, iKhabhinethi, lisebenzisana noNgqongqoshe Wokwengamela Ngokubambisana Nezendabuko, uDkt. Nkosazana Dlamini-Zuma kanye noMnyango Wezezimali Kuzwelonke, ligunyaze uhlelo lokuqaliswa kweMazibuyele Emasisweni, okuwuhlelo lokuqalisa okucijwa kwabasebenzi komasipala. Lolu hlelo, phakathi kokunye, luqonde ukucija amakhono abasebenzi ngokuqeqesha nokufundisa amakhono, nokuqalisa imigomo yokulandelwa kwezimiso eyisisekelo yabaphathi bomasipala nezikhulu.4.4 Esebenzisana nabaholi bezifundazwe, uNgqongqoshe Dlamini-Zuma uzoqhubeka nokuhlinzeka ngokweseka okudingekayo komasipala.5. Uguquko Lwezimbono Lwesine Olugxile Ekusetshenzisweni Kobuchwepheshe Besimanjemanje. (i-4IR)5.1 IKhabhinethi lithokozile ngokuthi iNingizimu Afrika isingathe ngempumelelo iNgqungquthela Yezomnotho Wezobuchwepheshe Be-inthanethi yokuqala ngqa, ebanjwe eGoli mhla ziyi-5 kuNtulikazi 2019, njengebanga elibalulekile lokubumba uhlelo lwe-4IR oluhambisanayo lwezwe. Le ngqungquthela ihanjelwe uMongameli Ramaphosa, umbikezeli wengomuso u-George Friedman, abezemisebenzi, abezemfundo ephakeme nezinhlangano zomphakathi, evukuze izingxoxo, ukuqonda nezinhlelo zokuzokwenziwa ezizobeka iNingizimu Afrika esimweni sokuba umbambiqhaza oncintisana emhlabeni jikelele.5.2 IKhabhinethi lamukela nezinhlelo ze-Google zokwakha ikhebula elisha elihamba ngaphansi kolwandle elisuka e-Portugal liya eNingizimu Afrika elizo ubuchwepheshe be-inthanethi ngokuphindaphindwe ngama-20, okuzoqinisekisa ukushesha kokusebenza kwe-inthanethi. Leli khebhula kulindeleke ukuthi liqedwe ngowezi-2021. Ukwakhiwa kwaleli khebhula kuzoba negalelo ekwenzeni iNingizimu Afrika ilungele abatshalimali abangase bavele ngaphakathi ezweni noma kumazwe ngamazwe.6. Amandla6.1 IKhabhinethi lamukela isimemezelo se-Eskom sokuthi Iyunithi 3 yeSiphehlimandla saseMedupi eduze kwaseLephalale eLimpopo sesifinyelele ezingeni lokusebenza futhi sihlanganiswe sangena kuziphakeli zakuzwelonke.6.2 Lokhu kuzohlinzeka ngamanye ama-megawatt angama-796. IBhange Lomhlaba nalo lidlulise ukuyethemba imizamo kahulumeni yokweseka u-Eskom.6.3 Njengoba siqhubeka nokweseka u-Eskom, iKhabhinethi linxusa izakhamizi zaseNingizimu Afrika ukuthi ziqhubeke nokusebenzisa ugesi ngokonga, ikakhulukazi phakathi kwehora le-17:00 nele-21:00, lapho ugesi udingeka kakhulu emakhaya ezweni lonke.7. Ubugebengu7.1 IKhabhinethi lidlulise ukwethuka nokudumala kulandela ukubulawa kwabantu base-Phillippi, eKapa abalinganiselwa ku-13 ngempelasonto. Sidlulisa amazwi enduduzo kulabo abashonelwe yizihlobo zabo, ezibandakanya abantu besifazane abayisithupha abaneminyaka yobudala ephakathi kweyi-18 nengama-26.7.2 IKhabhinethi lazisiwe ngezinyathelo ezithathiwe ukuqinisa ezokuphepha nezokuvikela kuleya ndawo, futhi liwanxusa kakhulu amalungu omphakathi anolwazi olungase luholele ekuboshweni kwalaba babhebhethekisi, ukuthi bathintane nesiteshi samaphoyisa esiseduze.8. Ukuqubuka kwe-African swine fever  8.1 IKhabhinethi lincoma uMnyango Wezolimo, Ukubuyiswa Komhlaba Nokuthuthukiswa Kwezindawo Zasemakhaya ngokungenelela ngokushesha ekuqubukeni kwe-swine fever okubikwe eNyakatho Ntshonalanga, e-Gauteng, e-Free State naseMpumalanga. Lokhu kusize ukunqanda ukusabalala kwale sifo. Yize abantu bengatheleleki nge-African swine fever, noma eyiphi inyama nemikhiqizo evela ezingulubeni ezithelelekile ingazithelela ezinye izingulube. 8.2 IKhabhinethi linxusa bonke abalimi abasezindaweni ezithelelekile ukuthi bahlale beqaphele futhi babike nganoma eziphi izimpawu zalesi sifo emfuyweni yabo.9. Ukuphepha ezikhungweni zempilo9.1 IKhabhinethi liveze ukubaluleka kokuphepha kwabasebenzi abasemkhakheni wezempilo kanye neziguli. Lokhu kulandela izigameko zamakumuva okubikwe ngazo zokuhlaselwa kwabasebenzi bama-ambulensi lapho babebizelwe ukuhlinzeka ngosizo oluphuthumayo. Kusukela kuMasingana 2019, zibalelwa kwi-10 izigameko zokuhlaselwa kwalolu hlobo ezibikwe, esakamuva kungesehle e-Cosmo City Extension 2 eGoli.  IKhabhinethi linxusa amaphoyisa ukuthi asebenzisane nezikhungo zezempilo zikahulumeni ukuqinisa ezokuphepha nezokuvikela kulezi zikhungo nasekuthuthweni kweziguli. 9.2 IKhabhinethi linxusa bonke abasebenzi bezempilo ukuthi bahlale begcina imigomo yabo yokwenza umsebenzi ngokusezingeni eliphezulu lapho benakekela iziguli.10. Ukuthelela umgwaqo owuthelawayeka ngendlela yobuchwepheshe (i-e-tolling)10.1 UMongameli Ramaphosa ujube uNgqongqoshe Wezokuthutha uFikile Mbalula, uNgqongqoshe Wezezimali uTito Mboweni kanye noNdunankulu waseGauteng uDavid Makhura ngomsebenzi wokuxazulula inkinga ye-etolling emigwaqweni ewuthelawayeka eGauteng.10.2 Izingxoxo ezizoqhubeka kuhulumeni emasontweni azayo kulindeleke ukuthi ziphume nemiphumela engasebenza, ezobe seyethulwa kuKhabhinethi ekupheleni kukaNcwaba 2019.10.3 Kudingeka impendulo eyodwa kuyo yonke imikhakha kahulumeni ngezinkinga ezinjenge-e-tolling ukuqinisekisa ukuthi iNingizimu Afrika iyawethemba umsebenzi kahulumeni.11. Ivoti lesabelomali11.1 Ngenyanga kaNtulikazi 2019, iminyango kahulumeni yethula amavoti esabelomali ayo, ahlinzeka ngezinhlelo zezimali ezicacile ezizofezekisa izethembiso ezenziwa nguMongameli Ramaphosa Enkulumweni Echaza Isimo Sezwe (i-SoNA) yokuqala yalo mbuso ukhethwe ngoNhlaba kulo nyaka.  11.2 Amavoti esabelomali ahlinzeka ngemininingwane egcwele yezinhlelo zonyaka zeminyango ehlukene, okuqalise uHlaka Lokusebenza Kwesikhathi Esimaphakathi lowezi-2019-2024 (i-2019-2024 MTSF).11.3 IKhabhinethi likhuthaza izakhamizi ukuthi zithole ulwazi ngalamavoti esabelomali futhi bayiphendulise iminyango ngalokho ekwenzile. Amavoti esabelomali aqinisekisa ukuthi izimali zikahulumeni zisetshenziswa ngokwalokho okuseqhulwini kuhulumeni nangezindlela ezizohlomulisa izakhamizi eziningi.B. Izinqumo ZeKhabhinethi1.1 IKhabhinethi ligunyaze ukuthi kwethulwe uMbiko Wezwe Wokubuyekeza Owethulwa Ngokuzithandela kwiNhlangano Yezizwe (i-UN).  INingizimu Afrika iphakathi kwamalungu e-UN ayi-193 amukele ngokusemthethweni Imigomo Yentuthuko Esimeme (ama-SDG). Ngowezi-2017, iNingizimu Afrika yaba ngelinye lamazwe angama-51 awethula ngokuzithandela umbiko wenqubekelaphambili ku-UN.1.2 UHlelo Lokuthuthukiswa Kwezwe (i-NDP) lwaseNingizimu Afrika, i-Agenda ye-AU yowezi-2063 kanye nama-SDG e-UN konke kugcizelela uhlelo lwentuthuko lwaseNingizimu Afrika nasezwenikazi lase-Afrika.1.3 Umbiko wenqubo wabhalwa ngemuva kokubonisana nababambiqhaza abaningi, ababandakanya izinhlangano zomphakathi, umkhakha wezamabhizinisi azimele nezikhungo zemfundo ephakeme nezocwaningo. Umbiko uqhubeka ugqamise imikhakha okusanenselele kuyo. Uma sewethuliwe, uyotholakala kuwebhusayithi ye-UN (https://www.un.org/en/).C. IMithethosivivinywa 1.1 IKhabhinethi ligunyaze ukuthi uMthethosivivinywa Womshwalense Wezempilo Kazwelonke (i-NHI) wezi-2018 wethulwe ePhalamende. Ngowezi-2018, iKhabhinethi lagunyaza ukuthi lo Mthethosivivinywa ukhishwe isikhathi esizinyanga ezintathu, kusukela kuNhlangulana kuya kuMandulo 2018, ukuze kutholakale izimvo zomphakathi. Izimvo ezatholakala kule nqubo zididiyelwe kulolu hlaka lwakamuva lwalo Mthethosivivinywa, okuzodingeka ukuthi zidlule kwenye inqubo yasephalamende.1.2 Lo Mthethosivivinywa ufezekisa i-NDP eqonde ukuhlinzeka  zonke izakhamizi zaseNingizimu Afrika ngezinsizakalo zezempilo ezifanayo noma ngabe ziphuma emakhaya adla izambane likapondo noma adla imbuya ngothi. Uzosuselwa emgomweni wobulungiswa, ukulinganisa nobunye bomphakathi. Uzolungisa inkinga yohlelo lwezempilo lwezikhungo ezizimele olukhona njengamanje oluhlinzekela ngosizo lwezempilo izakhamizi zaseNingizimu Afrika ezingama-16% kuphela lube lushiya iningi labantu ngaphandle.1.3 UMthethosivivinywa i-NHI uhlinzekela ukusungulwa kweSikhwama se-NHI (i-NHI Fund) njengesikhungo sikahulumeni esingaphansi kukaNgqongqoshe Wezempilo. Sizosungulwa njengesikhungo esizimele esingusheduli 3A ngaphansi komthetho wokuphathwa kwezimali zikahulumeni, i-Public Finance Management Act, we-1999 (uMthetho 1 we-1999).1.4 Uma uMthethosivivinywa sewuphasisiwe, uhlelo lokuwuqalisa oluwuhlaka olukhona luzochitshiyelwa ngokufanele ukuze kuqaliswe izinhlelo zezinguquko zokuqalisa i-NHI ngezigaba. Isikhathi soguquko sizophinde sivumele ukuchithwa kwemithetho ethile ukuze kube nokuqondanisa nokuhambisana.1.5 UNgqongqoshe Wezempilo, uDkt. Zweli Mkhize, uzobamba umhlangano nabemithombo yezindaba ukuzonika imininingwane egcwele ngalo Mthethosivivinywa.D. Imicimbi Ezayo1.1 NgoLwesibili, mhla zingama-23 kuNtulikazi 2019, uMongameli Ramaphosa uzohola ithimba likahulumeni eNgqungqutheleni yezinsuku ezimbili ngaphansi kwesiqubulo esithi ""Iminyaka angama-25 Yentando yeningi - Iminyaka engama-25 Ezayo"" eNyuvesi yaseGoli (i-UJ). UMongameli uzokwethula inkulumo yokuvula engqungqutheleni, okubambisene kuyo i-Mapungubwe Institute for Strategic Reflection, i-UJ neHhovisi likaMongameli.1.2 Le ngqungquthela izobheka Iminyaka engama-25 yeNtando yeningi futhi kuveze imibono ngeminyaka engama-25 ezayo yesimo sentuthuko seNingizimu Afrika. Izohanjelwa izifundiswa eziphuma phambili, abaholi bakuhulumeni kanye nabalingani esibambisene nabo - abezamabhizinisi, abezemisebenzi, umphakathi nentsha, okubandakanya abafundi.E. Imiyalezo1. Amazwi EnduduzoIKhabhinethi lidlulise amazwi enduduzo kumndeni nabangani babalandelayo:1.1 Uqweqwe lo mdwebi owawola inqwaba yemiklomelo, uMnu. David Koloane. Lo mdwebi ohlonishwa yonke indawo oyilungu elasungula i-Bag factory (ebeyaziwa ngokuthi i-Fordsburg Artists' Studios), owenze ukuthi abantu abamnyama nabamhlophe abangamaciko bakwazi ukusebenzisana ezingeni lezongoti kulo mkhakha, yize bekunomthetho wobandlululo.1.2 UMama uVivian Magdalene Sarah Daniels. Wayeyiqhawekazi lomzabalazo futhi eyisibonelo esasebenzela izwe ekulweni nobandlululo. Ukuba yisishoshovu kwakhe ngokuzidela kudale ukuthi igalelo lakhe libonakale imiphakathini eseKapa.1.3 Owayeyinxusa lezwe, uDkt. Khorshed Ginwala, owaba ngomunye wamanxusa okuqala angabantu besifazane baseNingizimu Afrika yentando yeningi labantu futhi waba wungqondongqondo ekulweleni inkululeko.1.4 UMnu. Mandla Maseko, obezoba ngumuntu wase-Afrika omnyama wokuqala ukuya emkhathini. Ngowezi-2014, uMnu. Maseko wahlula isigidi sabantu ayencintisana nabo ukuze abe ngomunye wabantu abangama-23 abathola isihlalo ohambweni oluya emkhathini oluxhaswe yi-Axe Apolllo Space Academy.1.5 Uqweqwe lomlingisi uMama Nomhle Nkonyeni, oshone eseneminyaka engama-77. UMongameli Ramaphosa ubesanda kumklomelisa ngendondo yesizwe, i-Order of Ikhamanga ehlonipha umsebenzi wakhe njengomlingisi. Umgwaqo i-Aggrey Road wase-New Brighton eMpumalanga Kapa, lapho akhulela khona, waqanjwa ngegama lakhe njengophawu lokumhlonipha. Eminye yemidlalo alingise kuyo ithi: Mzansi, Tsha Tsha, Igazi kwathi ngowezi-2007 wadlala kwi-mini-series ethi:, Society.1.6 UMama Susan Manana Matona – umama kaNobhala weKhomishana Yokuhlela Kazwelonke (i-NPC), uMnu. Tseliso Matona - oshone eseneminyaka engama-90.1.7 Owayengumdlali wama-Springbok uJames Small, oshone eneminyaka engama-50. Wayeyingxenye yeqembu le-Springbok elanqoba kuNdebe Yomhlaba Yebhola Lombhoxo ngowe-1995 lapha ekhaya.1.8 UMama Betty Philile Khumalo-Zulu, ongumamezala wePhini LikaNgqongqoshe Wezokuthuthukiswa Komphakathi, uNkk. Hendrietta Bogopane-Zulu.1.9 Abagilwa bezimvula ezinkulu ezehle kwelase-India, kubandakanywa noHulumeni wase-India. IKhabhinethi lifisela bonke abalimele ukululama ngokushesha.2. UkuhalalisaIKhabhinethi njengazo zonke izakhamizi zaseNingizimu Afrika lihalalisela:2.1 Unyazi lomsubathi wethu uCaster Semenya ngokunqoba kwakhe emjahweni i-Prefontaine Classic, ebangeni elingama-800m, e-California, e-USA. USemenya, ongumpetha owanqoba amahlandla aze amabili kuma-Olimpikhi, usaqhubeka nokungahlulwa emjahweni olibanga elingama-800m kusukela kuMandulo wezi-2015.2.2 IBafana Bafana ngokudlulela emzuliswaneni wamaqembu ayisishiyagalombili okugcina (ama-quarter final) eNdebeni Yamazwe Ase-Afrika (i-Afcon) e-Egypt futhi libafisela inhlanhla emdlalweni abazobhekana ne-Nigeria kuwo.2.3 U-Amy Claire King, othweswe umqhele wokuba umpetha we-World Masters Singles emcintiswaneni ohloniphekile we-World 8 Ball Pool Championships obuse-Blackpool e-United Kingdom.2.4 Isihlabani somdlalo womphebezo uKgothaso Montjane, obe ngumuntu wesifazane wokuqala omnyama waseNingizimu Afrika odlale umdlalo wakhe wokuqala ngqa eWimbledon. Uhlule uKatherina Kruger wase-Germany emzuliswaneni wama-quarter final abantu besifazane abahamba ngesihlalo esinamasondo abadlala ngabodwana. UMontjane usendaweni yesi- 8 ohlwini lomhlaba lwabadlali bebhola lomphebezo abahamba ngesihlalo esinamasondo.2.5 UKevin Anderson ngokufinyelela emzuliswaneni wesithathu wamadoda adlala ngawodwana noRaven Klaasen ngokufinyelela emdlalweni owandulela amanqamu wamadoda adlala ngamabili.2.6 Iqembu labantu abasha abangama-20 baseNingizimu Afrika abaqophe umlando kwezezindiza ngokuzakhela indiza yabo ehlala abantu abane. Leli thimba lakhe le ndiza esikhathini esingamaviki amabili ngaphansi kweso le-The Airplane Factory, i-U-Dream kanye nabaholi bethimba abahlanu baku-Denel Aviation. Le ndiza enezihlalo ezine yaziwe ngokuba i-Sling 4 yehlele eNamibia, eMalawi, e-Ethiopia, eZanzibar, eTanzania nase-Uganda ohambweni olungama-12 000km obeluya e-Egypt, emuva kokuba lisuke eKapa ngenyanga edlule.6. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.6.1 IBhodi Lesikhashana Labaqondisi le-Public Investment Corporation kusukela mhla ziyi-12 kuNtulikazi 2019 kuya kumhla zingama-31 kuNtulikazi 2020. Amagama akhishwe izolo wuMnyango Wezezimali Kuzwelonke.Imibuzo:Nkz Phumla Williams- iBamba Lomkhulumeli WeKhabhinethiIselula: 083 501 0139"
Isitatimende Somhlangano WeKhabhinethi wamhla zingama-24 kuNtulikazi 2019,25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/zu/speeches/isitatimende-somhlangano-wekhabhinethi-wamhla-zingama-24-kuntulikazi-2019-25-jul-2019-0000,"IKhabhinethi labamba umhlangano walo ngoLwesithathu, mhla zingama-24 kuNtulikazi 2019 eTuynhuys eKapa.A.   Izindaba Ezisematheni1.    Uguquko lwezomnotho nokwakhiwa kwamathuba omsebenziIKhabhinethi lamukela ukwanda kwentshisekelo yabatshalimali abangase batholakale kanye nabakhona njengamanje, yokuthi bacabange ngokuthi iNingizimu Afrika iyindawo abangakhetha ukutshala imali kuyo. Izivumelwano zakamuva ezisayinwe nezingase zisayinwe zikuveza kahle lokhu. Lezi zivumelwano zibandakanya isivumelwano esisayinwe emkhakheni wezimoto (yinkampani yakwa-Ford), owezokukhiqiza amakhemikhali (yinkampani yakwa-BFG Rail) nowezakhi zemboni yezinto ezisebenza ngogesi (yinkampani yakwa-Aberdare) kanye notshalomali olungase lube khona emkhakheni wokulungiswa kwemikhiqizo yezolimo (yinkampani yakwa-PepsiCo). Lolu tshalomali luka-PepsiColona luncike kubaninimasheya nezinqubo zokulawula.1.2.   Isamba esikhiswe i-PepsiCo esiyizigidigidi ezingama-25 zamarandi sokuthenga i-Pioneer Foods sishayelwe ihlombe elikhulu njengoba kubuyisa ithemba emnothweni waseNingizimu Afrika.  1.3.   I-Ford njengomkhiqizi wezimoto imemezele izinhlelo zayo zokukhulisa ibhizinisi ezizodala amathuba omsebenzi ayizi-1 200, uma esesifezile isithembiso sakhe sokutshala imali ezigidigidi ezi-3 zamarandi. Isikhungo sale nkampani esise-Silverton singezele abasebenzi abazokhiqiza ama-Rangers nama-Everest ayizi-168 000 ngonyaka – lesi sibalo singaphezulu ngezimoto eziyizi-44 000 kweso sangaphambi kokutshalwa kwale mali.1.4.   Phezu kwalokho, utshalomali lwezigidi ezingama-50 zamarandi olwenziwe yinkampani yezokukhiqiza i-BFG Rail esikhungweni sokukhiqiza sikanokusho e-Gauteng kuzodala isikhungo sokukhiqiza sesimanje esikhiqiza imikhiqizo enhlobonhlobo esinezinqubo zobunjiniyela ezisebenzisa ubuchwepheshe beqophelo eliphezulu.1.5.   ENelson Mandela Bay, i-Aberdare Cables imemezele ukungezelwa kwabasebenzi ngokuvulwa kwesikhungo sekhebhula likagesi onamandla, i-High Voltage Power Cable Plant, ngotshalomali lwezigidi eziyi-135 lamarandi futhi kwakheke imisebenzi engama-58 phezu kwemisebenzi engama-429 ekhona kule nkampani njengamanje.1.6.   Utshalomali esikhungweni esisha, impahla nasekukhiqizeni okwandisiwe ludala imisebenzi futhi lukhulisa isamba somkhiqizo wasekhaya (i-GDP). Imikhakha okuzoba nokukhiqiza okusha kuyo ingaphakathi kwemikhakha ehlonzwe uMongameli Ramaphosa Enkulumweni Echaza Ngesimo Sezwe (i-SoNA). INingizimu Afrika ihlinzeka ngethuba eliyinqayizivele lengqalasizinda yezomnotho eseqophelweni eliphezulu, umnotho wezwe elithuthukayo oqubuka ngomfutho futhi uyisango noma ibhuloho lokungena ezwenikazi lase-Afrika elinamazwe aneminotho ekhula ngesivinini esiphezulu. INingizimu Afrika iphinde ibe ibe yizwe lapho imikhakha emisha yotshalomali enjengomnotho onakekela imvelo, amafutha negesi kanye nokwakhiwa kwemikhumbi kanye nomnotho wasolwandle.  2.   Umbiko Womhlaba Jikelele woHlelo Oluhlanganisile Lwamazwe Abumbene lwe-HIV ne-AIDS (i-UNAIDS)2.1.   IKhabhinethi likhuthazekile ngenxa yoMbiko Womhlaba Jikelele we-UNAIDS wakamuva, osanda kwethulwa eNingizimu Afrika. Ngokwalo mbiko, iNingizimu Afrika iphumelele ukusinciphisa isibalo sabantu abatheleleka yigciwane lesandulela ngculazi (i-HIV) ngabantu abangaphezu kwama-40% saze esabantu ababulawa yizifo ezihambisana nengculazi (i-AIDS) naso sancipha ngama-40% kusukela ngowezi-2010. Lo mbiko uwubufakazi bokuthi anemiphumela emihle amasu ethu okulwa ne-HIV ne-AIDS anciphise isibalo sabantu abatheleleka yilesi sifo nawokwelapha abantu asebephila naso.2.2.   IKhabhinethi likhuthaza zonke izakhamizi zaseNingizimu Afrika ukuthi zinakekele impilo yazo ukuze kunciphe isibalo sabantu abatheleleka ngalesi sifo.3.   Ukulwa nobugebengu3.1.   IKhabhinethi liphinda liqinisekisa ukuzibophezela nokuzinikela kwalo ekwakheni izwe elinezindawo ezihlala abantu bakithi eziphephile nezivikelekile. Uma uhulumeni nemiphakathi besebenzisana, singanciphisa umkhokha wobugebengu, futhi sakhe izindawo ezihlala abantu bakithi eziphephile nezinokuthula ezilungele utshalomali.3.2.   Imikhankaso eyahlukene esanda kwenziwa yizikhungo zokuqinisekisa ukuthotshelwa komthetho ezweni lonke iholele ekuboshweni kwenqwaba yabasolwa nokutholakala kwezidakamizwa ezingekho emthethweni. Amasosha Ombutho Kazwelonke WaseNingizimu Afrika Wezokuvikela (i-SANDF) aphinde atshalwa ezindaweni ezikhungethwe ubugebengu kakhulu ukuze asebenzisane noMbutho Wamaphoyisa aseNingizimu Afrika (i-SAPS) ezinhlelweni zawo zokulawula udlame lwamaqembu ezigebengu nokushushumbiswa kwezidakamizwa.   3.3.   IKhabhinethi linxusa amalungu omphakathi ukuthi ahlale eqaphile futhi abike ngazo zonke izigameko zobugebengu emaphoyiseni, noma ngabe kuthinteka bani.B.   Izinqumo ZeKhabhinethi1.   Inqubomgomo Nomhlahlandlela Wenqubomgomo Wokutholakala Kwelayisense Yamagagasi Okusakaza Ngomoya Adingeka Kakhulu1.1.   IKhabhinethi ligunyaze iNqubomgomo Nomhlahlandlela Wenqubomgomo Wokutholakala Kwelayisense Yamagagasi Okusakaza Ngomoya Adingeka Kakhulu emuva kokubonisana okunzulu nomkhakha wezokuxhumana kanye nomphakathi. Le Nqubomgomo noMhlahlandlela wale Nqubomgomo umisa umhlahlandlela woguquko lomkhakha ngokuqalisa ukufakwa kwababambiqhaza abasha kulo mkhakha ubalulekile kube khona manjalo kukhuthazwa utshalomali namasu amasha. Ezinsukwini ezimbalwa ezizayo uNgqongqoshe Wezokuxhumana, uNksz. Stella Ndabeni-Abrahams uzokhipha inqubomgomo yokugcina egunyazwe iKhabhinethi futhi uzobamba umhlangano nabemithombo yezindaba ukuzonika imininingwane ngayo.2.   Umbiko weThimba Longoti Lokweluleka uMongameli Mayelana Nezinguquko Kwezomhlaba Nezolimo2.1.   IKhabhinethi lamukele umbiko wokugcina ovela kwiThimba Longoti Lokweluleka uMongameli Mayelana Nezinguquko Kwezomhlaba Nezolimo. Leli thimba laqokwa uMongameli Ramaphosa kuMandulo 2018 ukuze lihlinzeke ngenqubomgomo edidiyele mayelana nokubuyiswa komhlaba. Lo mbiko ukhombe izinkinga ezikhona kule mithetho yezomhlaba nezolimo ikhona njengamanje futhi wenza izincomo ezizosiza ekuqhubekiseni umsebenzi kahulumeni wokulungisa umonakalo waphambilini wokwabiwa komhlaba ngokungalingani.2.2.   IKhabinethi likhiphe umyalelo wokuthi bonke oNgqongqoshe, ngokusebenzisa iminyango yabo ehlukene, kumele bawufunde lo mbiko nezincomo zawo eziphakanyisiwe bese babuyele kuKhabhinethi ezinyangeni ezimbili. IKomidi Elihlanganisa oNgqongqoshe Lezokubuyiswa Komhlaba osihlalo walo kuyiPhini LikaMongameli uDavid Mabuza lizoqapha le nqubo.2.3.   IKhabhinethi libong  leli thimba beliphethwe ngu-Dkt. Vuyokazi Mahlati njengesihlalo ngomsebenzi omuhle eliwenzile futhi ligunyaza ukuthi umbiko ukwazi ukutholakala emphakathini.  2.4.   UNgqongqoshe Wezolimo, Ukubuyiswa Komhlaba nokuThuthukiswa Kwezindawo Zasemakhaya, uNksz. Thoko Didiza, ehlanganyele nethimba, bazobamba imihlangano eyahlukene nabemithombo yezindaba ukuzonika iminingwane egcwele ngalo mbiko.  Umhlangano nabemithombo yezindaba uzobanjwa ngeSonto mhla zingama-28 kuNtulikazi 2019 ngehora le-10 ekuseni e-GCIS Ronnie Mamoepa Media Centre eHatfield, kuzoxhunyanwa nangevidiyo nalabo bazawube beseKapa, e-GCIS Imbizo Centre.C.   IMithethosivivinywa1.   UMthethosivivinywa Oyisichibiyelo Wokwamukelwa Ngokusemthethweni Kwemishado Yesintu wezi-20191.1.  IKhabhinethi ligunyaze ukuthi uMthethosivivinywa Oyisichibiyelo Wokwamukelwa Ngokusemthethweni Kwemishado Yesintu wezi-2019 wethulwe ePhalamende.1.2.  Lo Mthethosivivinywa uzokwenza ukuthi Isigaba 7(1) no-(2) soMthetho Wokwamukelwa Ngokusemthethweni Kwemishado Yesintu (i-RCMA), we-1998 (uMthetho 120 we-1998) sihambisane nezinqumo zeNkantolo yoMthethosisekelo, eyamemezela ukuthi lezi zigaba azikho emthethweni ngokomthethosisekelo. Lezi zigaba bezicwasa abantu besifazane emishadweni yesintu.1.3.  Lo Mthethosivivinywa uhlinzekela ukuphathwa ngokulinganayo kwabantu besifazane abangene emishadweni yesintu lapho umuntu wesifazane egane umyeni wakhe eyedwa kanye nabantu besifazane abaganele esithenjini ngaphambi kokuqala ukusebenza kwe-RCMA. Izichibiyelo ziqeda ukucwasa ngokobulili emishadweni okungenwe kuyo ngaphambi kokuqala ukusebenza kwe-RCMA ye-1998. Abaganene sebezoba namalungelo obunikazi bempahla ngokuhlanganyela nangokulingana empahleni yabo yasemshadweni.D.   Imicimbi Ezayo1.   Isivumelwano Sezempilo sikaMongameli1.1.   UMongameli Ramaphosa uzosingatha umcimbi wokusayinwa kweSivumelwano Sezempilo sikaMongameli e-Dr. George Makhuri Academic Hospital e-Ga-Rankuwa, eDolobheni laseTshwane, ngoLwesine, mhla zingama-25 kuNtulikazi 2019. Isivumelwano Sezempilo siwumphumela weNgqungquthela Yezempilo kaMongameli eyabanjwa kuMfumfu 2018. Lo mcimbi ukhombisa ibanga eselihanjiwe endleleni edidiyele yokuthola uhlelo lwezempilo oluseqophelweni eliphezulu olusimeme.  2.   Umhlangano Wonyaka Wokuqala Wezinga Eliphakeme Wezingxoxo Ngenqubomgomo YeMfundo Yezikole Zamabanga Aphezulu e-Afrika2.1.   UMnyango Wezemfundo Eyisisekelo ubambisane neNhlangano Yokuthuthukiswa Kwezemfundo e-Afrika uzobamba uMhlangano Wonyaka Wokuqala Wezinga Eliphakeme Wezingxoxo Ngenqubomgomo YeMfundo Yezikole Zamabanga Aphezulu e-Afrika: Ukulungiselela Intsha Imsebenzi Yangomuso.  2.2.   Uzobanjwa mhla zingama-29 kuya kuma-30 kuNtulikazi 2019 e-Emperors Palace, eGoli. Lo mhlangano uzohlanganisa oNgqongqoshe ababhekele ezemfundo, ezentsha nezemisebenzi kulo lonke izwekazi lase-Afrika, izifundiswa; ongoti kwezokubhalwa kwezinqubomgomo nemithetho; izikhulu eziphezulu ezimele izinhlangano zezokuthuthukisa esibambisene nazo; umkhakha ozimele; izinhlangano zothisha nabazali; izinhlangano zentsha kanye nemithombo yabezindaba.2.3.   Izingxoxo zizogxila ekuhleleni nasekuqaliseni izinhlelo ezingamasu amasha ezidingekayo emfundweni yamabanga aphezulu e-Afrika ukuhlomisa othisha kangcono futhi abafundi balungiselelwe umsebenzi wangomuso. IKhabhinethi liyaqhubeka nokubonga ukubamba iqhaza kwethu ezingxoxweni ezinezinzuzo ezinkulu.3.   Inyanga Yabantu besifazane3.1.   Umcimbi Wokubungaza Usuku Lwabantu Besifazane Kuzwelonke oluzobanjwa e-Vryburg, Esifundeni i-Ruth Mompati eNyakatho Ntshonalanga ngoLwesihlanu, mhla ziyi-9 kuNcwaba 2019, uzobungazwa ngaphansi kwesiqubulo esithi: ""Iminyaka engama-25 Yentando Yeningi Labantu: Ukukhulisa iNingizimu Afrika Ukuze Kukhululwe Abantu Besifazane"".3.2.  Lo mbungazo uhlonipha abantu besifazane abangaphezu kwezi-20 000 ababhikishela e-Union Buildings mhla ziyi-9 kuNcwaba 1959 belwa nokwandiswa kweMithetho Yamapasi eyayibhekiswe kubantu besifazane. Lo mbhikisho waletha ushintsho emzabalazweni wethu wenkululeko kanye nezwe elibuswa ngentando yeningi labantu.3.3.  Nakuba umkhulu umsebenzi esesiwenzile ekuthuthukiseni ukukhululwa kwabantu besifazane ezweni lethu, umkhokha wodlame nokuhlukunyezwa kwabantu besifazane kusaqhubeka. Izigwebo ezinkulu ezikhishwe emacaleni okunukubeza ngokocansi eGauteng ziveza ukuthi ababhebhethekisi bamacala okunukubeza ngokocansi kanye namanye amacala angeke baphunyuke esandleni somthetho.3.4.   IKhabhinethi linxusa zonke izinhlaka zomphakathi ukuthi ziphikisane nodlame lwanoma eyiphi inhlobo, futhi zihlanganyele ukunciphisa isibalo samacala okuhlukumeza ngokocansi nokuhlaselwa kwabantu besifazane nezingane buze bugcine buphelile bonke lobu bubi.E.   Imiyalezo1.   Amazwi Enduduzo1.1.   IKhabhinethi lidlulisa ukuzwela kwalo ngokudlula emhlabeni kweqhawe lomzabalazo uBaba u-Isaac Lesibe ‘Bra Ike’ Maphoto, oshone eseneminyaka engama-88. UMongameli Ramaphosa umemezele ukuthi kuzoba noMgcwabo Kahulumeni Okhethekile ka-Bra Ike, owashiya elaseNingzimu Afrika ngowe-1961 waya koqeqeshelwa ezempi nezepolitiki e-Beirut nasezweni elalibizwa nge-Soviet Union phakathi kowe-1961 nowe-1963 ngaphambi kokujoyina uPhiko LukaLuthuli (i-Luthuli Detachment)  kuMkhonto we Sizwe. Ngowezi-2006, owayenguMongameli ngaleso sikhathi uThabo Mbeki wamuklomelisa u-Bra Ike ngendondo yesizwe, i-Order of Luthuli in Silver, ngegalelo lakhe emzabalazweni wenkululeko nentandoyeningi labantu.1.2.   IKhabhinethi libhongela emswaneni nezwe lonke ngokulahlekelwa komndeni, abangani nabalandeli bomculi nombhali wamaculo owaklonyeliswa ngendondo uJonathan 'Johnny' Clegg, owasebenzisa umculo wakhe ukugqugquzela ukungacwasi ngokwebala ezweni. Uzokhunjulwa ngokuzinikela kwakhe ekubumbeni isizwe, ubumbano emphakathini kanye nokuqedwa kokubandlulula ngokwebala. Wamukeliswa indondo yesizwe, i-Order of Ikhamanga in Silver, ngegalelo lakhe elihle kakhulu emkhakheni wezomculo nokuvala igebe phakathi komculo wesintu kanye nezinye izinhlobo zomculo.2.   UkuhalalisaIKhabhinethi Lihalalisela:2.1.   iqembu lezwe lomdlalo webhola lomnqakiswano, ama-Proteas, ngomsebenzi oncomekayo eliwenzile nangokundizisela igama nefulegi laseNingizimu Afika phezulu ngokufinyelela kumdlalo owandulela owamanqamu kuNdebe Yomhlaba eLiverpool. Ukukhuphuka kwalo lisuka esikhundleni sesihlanu liya kwesesine ohlwini lwamazwe omhlaba kunconywa kakhulu. Phezu kwalokho, lihalalisela uNksz. Karla Pretorius ngokukhethwa nokuba wuMdlali Ophume Phambili Novelele eNdebeni Yomhlaba yowezi-2019.2.2.   abadlali baseNingizimu Afrika ngokwenza umsebenzi omangalisayo emncintiswaneni we-Diamond League ye-International Association of Athletics Federation (i-IAAF) obubanjelwe eLondon. Umnikazi werekhodi laseNingizimu Afrika u-Akani Simbine ubesesimweni esihle kakhulu emjahweni wamadoda we-100m, ngenkathi enqoba ngesikhathi esiphume phambili emqhudelwaneni ngo-9.93s. Emdlalweni wokugxuma amabanga amade, uLuvo Manyonga unqobe emdlalweni wokugxuma amabanga amade wamadoda ngebanga eliphume phambili emqhudelwaneni elingu-8,37m, kube uzakwabo uRuswahl Samaai ugxume wathola indawo yesithathu engubude obungu-8.11m.2.3.   iNdlovu Youth Choir, omculo wayo ophuma phambili obadlulisele emzuliswaneni olandelayo we-America's Got Talent edlala bukhoma kuthelevishini.2.4.   iqembu lezwe lomdlalo webhola lombhoxo, iSpringboks, elinqobe ngo-35-17 lehlula i-Australia eGoli emcintiswaneni we-2019 Rugby Championship. Lo mncintiswano ubaluleke kakhulu kwezemidlalo njengoba ubandakanya amazwe anjengeNingizimu Afrika, i-New Zealand, i-Austraila ne-Argentina. Sibafisela okuhle nenhlanhla njengoba besaqhubeka nomncintiswano.2.5.   i-TeamSA, esize ukubhala umlando we-Afrika omusha ku-International University Sports Federation wama-30 eNapoli, e-Italy. I-Afrika ithole izindondo ezingama-26 sezihlanganisiwe. Kuzindondo eziyi-18 zaseNingizimu Afrika, eziyisithupha kube zibengezegolide, eziyisishiyagalombili zabangezesiliva bese eziane zaba ngezethusi.F.   AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.   Abaqondisi besikhashana beBhodi le-Small Enterprise Finance Agency (i-SEFA):(a)     Nksz. Mphokolo Makara;(b)     Adv Nomathemba Mlonzi;(c)     Nksz. Delicate Mabuza;(d)     Mnu. Martin Mahosi;(e)     Mnu. Justice Kganyago;(f)     Mnu. Maurice Radebe; and(g)     Nksz. Nonkululeko Dlamini – (obuyiselwe esikhundleni).Imibuzo:Nkz Phumla Williams, iBamba Lomkhulumeli WeKhabhinethiIselula: 083 501 0139"
Isitatimende Somhlangano WeKhabhinethi wamhla ziyisi-7 kuNcwaba 2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/zu/speeches/isitatimende-somhlangano-wekhabhinethi-wamhla-ziyisi-7-kuncwaba-2019-8-aug-2019-0000,"IKhabhinethi labamba umhlangano walo ngoLwesithathu, mhla ziyisi-7 kuNcwaba 2019 e-Union Buildings ePitoli A.    Izindaba Ezisematheni1.    Izithembiso zoMkhandlu Kazwelonke Wezokuthuthukiswa Komnotho kanye Nezabasebenzi (i-NEDLAC)1.1.  IKhabhinethi lisalokhu likhathazeke njalo ngamazinga okuntuleka kwamathuba omsebenzi aphakeme, kanye nezibalo zokukhula komnotho eziphansi kakhulu ezweni lethu. Imiphumela yoCwaningo Lwenani Labasebenzi Kuleli Lwekota yesibili yowezi-2019 ekhishwe wuPhiko Lwezezibalo eNingizimu Afrika (i-StatSA), ibonisa ukuthi izinga-silinganiso elisemthethweni lokuntuleka kwamathuba omsebenzi likhule ngama-1.4% layofinyelela kuma-29,0% uma liqhathaniswa nezinga-silinganiso lekota yokuqala yowezi-2019. 1.2.  IKhabhinethi lisalokhu lizibophezele ekubhekaneni nezinselelo ezithikameza ukukhula komnotho wakuleli futhi okwenza umnotho ungakwazi ukuthuthukisa izwe. 1.3.  Isivumelwano sokuthathwa kwezinyathelo ezisheshayo esisayinwe yizona zonke izinhlaka ezimelwe ku-NEDLAC sibophezela lezi zinhlaka ekutheni zihlangane nabo bonke abathintekayo, njalo ngenyanga, ukuze kubhekwe futhi kucutshungulwe inqubekelaphambili esiyenziwe ezithembisweni ezingama-77 ezenziwa ngenkathi kubanjwe iNgqungquthela Yezemisebenzi. Kusukela ngoMandulo wezi-2019, uMongameli Cyril Ramaphosa nguyena osezoba ngusihlalo wemihlangano ebanjwa nyanga zonke. 1.4.  Izithembiso ezenziwa yibo bonke ababambiqhaza – ababandakanya uhulumeni, abasebenzi, abamabhizinisi kanye nezinhlangano zomphakathi – ziqondiswe ezinhlelweni zokudala amathuba omsebenzi, ukuthola izindlela zokususa izithiyo ukuze kufezwe lezi zithembiso, kanjalo nokuvikelwa kwemisebenzi futhi kutholakale nezindlela zokunqanda ukulahleka kwemisebenzi. Lokhu kubandakanya futhi nezithembiso eziqondene nemikhakha ethile ezibhekiswe ezinhlelweni okuhloswe ngazo ukukhulisa umnotho.2. Ubambiswano phakathi kweNingizimu Afrika ne-Japan2.1. IKhabhinethi liyasamukela isivumelwano sobambiswano nokusebenzisana phakathi kweNingizimu Afrika ne-Japan okuhloswe ngaso ukulwisana nokunukubezeka kwemvelo okubangelwa yimikhiqizo kacwazi, ngokuthi kwesekwe imboni kacwazi yakuleli ukuze iyeke ukukhiqiza imikhiqizo kacwazi ejwayelekile, iguqukele emikhiqizweni ebhekelela futhi ivikele imvelo ngokuqhubekayo. 3. INgqungquthela ye-18 yoMthetho Wokukhulisa Nokuhlinzeka i-Afrika Ngamathuba (i-AGOA)3.1. Esikhathini esifushane esedlule iNingizimu Afrika ibambe iqhaza kwiNgqungquthela yehlandla le-18 ye-AGOA ebibanjelwe kwelase-Côte d'Ivoire ngaphansi kwesihloko esithi: “I-AGOA Nengomuso: Sakha Inqubo-kuhweba Entsha Ezoba Ngumhlahlandlela Wohwebo Notshalo-mali phakathi kwe-United States (i-US) ne-Afrika”. 3.2. I-AGOA wuhlelo oluzimele lwe-US lwezohwebo oluvumela ukuthi imikhiqizo engaphezu kwezi-6 400 evela emazweni ase-Afrika angama-40 angezansi kogwadule i-Sahara angamalungu afanelekile e-AGOA, kubandakanya neNingizimu Afrika, ithunyelwe e-US ngaphandle kokukhokhiswa intela yezimpahla ezivela ngaphandle.3.3. Izingxoxo ezakhayo futhi ezibe yimpumelelo ebezibanjwe yiNingizimu Afrika noMmeleli we-US Wezohwebo zihlinzeka ngamathuba okuthi imikhiqizo yakuleli ikwazi ukufinyelela kwelaseMelika futhi zivumela nokungena kotshalo-mali oluvela kwelaseMelika emnothweni wakuleli, okuyizindlela ezisemqoka zokubhekana nodaba lokwakhiwa kwamathuba omsebenzi nokuqedwa kobubha. 4.  Ukuhlaselwa kwamalungu oMbutho Wamaphoyisa aseNingizimu Afrika (i-SAPS) 4.1. Izigameko zakamuva zokuhlaselwa kwamalungu e-SAPS (amaphoyisa) ngenkathi enza umsebenzi wawo edolobheni laseGoli ngeke zibekezelelwe nakancane nje. IKhabhinethi likugxeka kakhulu impela ukuhlaselwa kwamaphoyisa okwenzekile futhi seliyalele amaphoyisa kanye nezinye izikhungo zokuqinisekisa ukuthotshelwa komthetho ukuthi bathungathe abasolwa, bababophe, futhi babashushise ngaphandle kovalo nokwenzelela. 4.2. UMthethosisekelo weRiphabhulikhi yaseNingizimu Afrika we-1996 uyalela ukuthi izikhungo zokuqinisekisa ukuthotshelwa komthetho, kubandakanya amaphoyisa akuleli, kumele zivimbele, zilwisane futhi ziphenye ubugebengu, zigcine ukuthula nozinzo emphakathini, futhi zivikele abahlali bakuleli kanye nempahla yabo, futhi ziqinisekise ukugcinwa nokuthotshelwa komthetho. 4.3. Noma yisiphi isenzo sokuhlaselwa kwamaphoyisa akuleli siyisenzo sokuhlasela umbuso namagunya awo njengombuso ozimele, futhi abenzi bezigameko zokuhlaselwa kwamaphoyisa ezinjengalezi akumele nakancane nje bayekwe bangajeziswa. Siyayinxusa yonke imiphakathi ukuthi izeseke izikhungo zikahulumeni wakuleli, ikakhulukazi lezo ezenza umsebenzi wokuqinisekisa ukuthotshelwa kwemithetho yezwe futhi kumele imiphakathi ibumbane ilwisane nezenzo zobuxhwanguxhwangu bokuhlaselwa kwamaphoyisa. 4.4. IKhabhinethi linxusa izikhungo zokuqinisekisa ukuthotshelwa komthetho ukuthi ziqhubeke nomsebenzi wazo wokuqinisekisa ukuthotshelwa komthetho futhi zithathe izinyathelo ezinqala kulabo abaphula imithetho yezwe lethu. Kumele ithotshelwe ngaso sonke isikhathi imithetho kamasipala futhi siyabanxusa bonke omasipala bakuleli ukuthi baqinisekise ukuthotshelwa kwemithetho kamasipala. Izwe lethu lisalokhu liyizwe eliwuhloniphayo umthetho futhi lizoqhubeka nokuqinisekisa ukuthula, uzinzo kanye nokuchuma nokuphumelela kwazo zonke izakhamuzi zalo. 4.5. IKhabhinethi lilindele ukuthi bonke labo abahlala noma abasebenza eNingizimu Afrika babambisane nezikhungo zakuleli zokuqinisekisa ukuthotshelwa komthetho ukuze kulwiswane nezenzo zobugebengu nokuphulwa komthetho.4.6. IKhabhinethi lithanda ukuqinisekisa isizwe ukuthi izikhungo zokuqinisekisa ukuthotshelwa komthetho zakuleli zizothatha izinyathelo ezinqala futhi zibabophe abantu abaphula umthetho kanye nalabo abazibandakanya ezenzweni ezihambisana nodlame.   5. Ukucekelwa phansi kwempahla kahulumeni5.1. IKhabhinethi liyakuthokozela ukuphela kwesiteleka sakamuva nje ebesiqhubeka edolobheni laseTshwane. Kodwa-ke, lisigxeka kakhulu isenzo sabashayeli bamabhasi sokuvala imigwaqo emikhulu yaleli dolobha ngamabhasi kamasipala, futhi abanye babateleki bacekele phansi nengqalasizinda kamasipala, kanti futhi kubikwa nokuthi abanye babo bebesabisa namalungu omphakathi.  5.2. IKhabhinethi likhathazekile ngokukhula kwezigameko zokucekelwa phansi kwempahla ezihambisana nemibhikisho neziteleka kuleli. Ilungelo lokubhikisha livikelwe nguMthethosisekelo, futhi ziningi izindlela ezinokuthula ezingasetshenziswa ukuzwakalisa izikhalo zomphakathi ngaphandle kokucekela phansi izinsizakalo zomphakathi nempahla kahulumeni. Ukulungisa nokwakha kabusha ingqalasizinda ecekelwe phansi kumba eqolo futhi kunemithelela emikhulu, engemihle neze emphakathini, okuyinto egcina isikhahlameza kabuhlungu izakhamuzi ezisebenzisa lezo zikhungo nezinsizakalo nsukuzonke. 6. Isivumelwano sesinxephezelo sesifo samaphaphu (i-Silicosis)6.1. IKhabhinethi lisiphawulile isivumelwano esiyingqophamlando sesinxephezelo esingamabhiliyoni amahlanu amarandi esigunyazwe yiNkantolo Ephakeme yaseGauteng, okuyinto ethumela umyalezo oqinile ezinkampanini zezimayini wokuthi kumele zikubeke eqhulwini ukuphepha kwabasebenzi ukuze kuvinjelwe izifo ezingahlasela abasebenzi ngisho sekudlule isikhathi eside bathatha umhlalaphansi.6.2. Lesi sinqumo seNkantolo Ephakeme sizoholela ekutheni izinkulungwane ngezinkulungwane zabasebenzi ababesebenza ezimayini phambilini bathole isinxephezelo ngobuhlungu nokuhlukumezeka abadlule kukhona emva kokuhlaselwa yizifo ezihlobene nokusebenza isikhathi eside ezimayini zegolide.  6.3. IKhabhinethi liwancomile namathimba abameli, kubandakanya nophiko lukahulumeni oluhlinzeka ngosizo lwezomthetho mahhala, abemele amaqembu ahlukahlukene kuleli cala elidonse isikhathi eside, eliphothulwe ngokuthi kukhishwe isinqumo sokuthi kunxeshezelwe labo bantu ababesebenza ezimayini phambilini noma izindlalifa zabo ezifanelekile, uma labo bantu sebedlulile emhlabeni, emva kokuhlaselwa yisifo samaphaphu, i-silicosis, noma izinhlobo ezithile zesifo sofuba (i-TB) abazithola ngenkathi besasebenza ezimayini zegolide ezithile emva komhla ziyi-12 kuNdasa 1965.6.4. Izimayini zegolide eziyisithupha – okuyi-African Rainbow Minerals, Anglo American, AngloGold Ashanti, Gold Fields, Harmony kanye ne-Sibanye-Stillwaters – ngokubambisana nabameli babantu abafake izicelo zokukhokhelwa, bazosungula isikhwama esibizwa nge-Tshiamiso Trust, esizoqinisekisa ukuthi abasebenzi basezimayini abafanelekile, noma izindlalifa zabo, bayasithola isinxephezelo.7. Isivumelwano sase-Mozambique7.1.  IKhabhinethi likushayela ihlombe ukusayinwa kweSivumelwano Soxolo Nokubuyisana kwelase-Mozambique ngoLwesibili mhla ziyisi-6 kuNcwaba 2019, njengophawu lomoya wobambiswano nabantu base-Mozambique, kanye nokweseka uxolo nozinzo kuleliya lizwe. 7.2. Isivumelwano silandela ukubanjwa kwezingxoxo zepolitiki, ezibe yimpumelelo, phakathi kukahulumeni wase-Mozambique kanye neqembu i-Mozambican National Resistance Movement (i-RENAMO), eziphothulwe ngokuthi kusayinwe isivumelwano esinohlonze sokubekwa phansi kwezikhali mhla lu-1 kuNcwaba 2019.7.3. INingizimu Afrika ne-Mozambique ngamazwe anobudlelwano obuhle kanye nozwano, kwezepolitiki, ezomnotho nakwezenhlalo yabantu, okuwubudlelwano obusekelwe phezu kobambiswano nokusebenzisana okunohlonze okwaqala eminyakeni eyadlula lapho lawa mazwe ayebambisene kakhulu emzabalazweni wenkululeko. UMongameli Ramaphosa kanye nezinye iziNhloko Zamazwe e-SADC babekhona emcimbini wokusayinwa kwalesi sivumelwano.8. Udaba luka-Caster Semenya8.1. IKhabhinethi lidumele ngokuthi inkakha yomsubathi wakuleli, u-Caster Semenya, ngeke avunyelwe ukuvikela isicoco sakhe somjaho webanga lama-800m eMqhudelwaneni Womhlaba ozobanjelwa e-Doha, kwelase-Qatar. Lokhu kulandela isinqumo esithathwe yinkantolo yase-Switzerland evune umthetho woMbimbi Lwenhlangano Yezokusubatha Yamazwe Ngamazwe (i-IAAF) ophoqelela ukuthi asebenzise imithi ezonciphisa umthamo wehomoni yabesilisa, i-testosterone, emzimbeni wakhe.8.2. IKhabhinethi liyameseka uNkz Semenya njengoba esidlulisele phambili isinqumo sale nhlangano, ukuze sibuyekezwe, futhi elwela namalungelo akhe ayisisekelo. Njengabanye abasubathi, naye unelungelo lokubamba iqhaza emiqhudelwaneni ngaphandle kokuphoqelelwa ukuthi aguqule umzimba wakhe nganoma yiziphi izindlela eziphathelene nezempilo nokwelashwa.9. IziNdondo Zezwe9.1. IKhabhinethi linxusa abantu baseNingizimu Afrika ukuthi baphakamise amagama abantu abababona njengabantu abakufanele ukuhlonishwa ngezindondo eziphakeme kunazo zonke kuleli, okuyiziNdondo Zezwe.9.2. Ngalezi zindondo kuhlonishwa abantu baseNingizimu Afrika nabakwamanye amazwe abavelele abafake isandla, ngezindlela ezihlukahlukene, ekutheni iNingizimu Afrika igcine isiyizwe elikhululekile, elibumbene, elingenakho ukucwasana ngokobuhlanga nangokobulili, elichumayo futhi elibuswa ngentando yeningi labantu. 9.3. Ukwamukelwa kwamagama aphakanyisiwe abantu abazoba sethubeni lokuhlonishwa ngeziNdondo Zezwe zowezi-2020 kuzovalwa mhla zingama-31 kuNcwaba 2019 futhi umcimbi wokuhlonishwa kwalabo abaqokiwe uzobanjwa ngoMbasa 2020. Amafomu okuphakamisa amagama ayatholakala kuwebhusayithi yeHhovisi likaMongameli ethi: www.thepresidency.gov.za. Amalungu omphakathi ayanxuswa ukuthi afake nencwadi enikeza izizathu ezinohlonze ezisekela ukuhlonishwa nokuklonyeliswa kwalowo muntu okuphakanyiswe igama lakhe. B.  Izinqumo zeKhabhinethi1.1 Ukubheduka kwesifo segciwane le-EbolaUNgqongqoshe Wezobudlelwano Bamazwe Omhlaba Nokubambisana, uDkt Naledi Pandor kanye noNgqongqoshe Wezempilo, uDkt Zweli Mkhize, bethulele iKhabhinethi umbiko mayelana nokubheduka kwe-Ebola, kanye nokufa kwabantu ngenxa yalesi sifo e-Democratic Republic of Congo, kanye nobungozi obukhulu balesi sifo emazweni angomakhelwane. 1.2. Lesi sifo sidluliseka sisuka kumuntu othelelekile singene komunye ngokuthintana negazi noma uketshezi lomzimba lomuntu onalesi sifo. Ngokusho kweNhlangano Yezempilo Emhlabeni (i-WHO), iNingizimu Afrika ithathwa njengelinye lamazwe ase-Afrika anamathuba amancane kakhulu okuhlaselwa yi-Ebola.1.3. IKhabhinethi lethulelwe umbiko futhi mayelana namalungiselelo asenziwe okubhekana ne-Ebola uma kungenzeka ibheduke kuleli. Imikhankaso emithathu yocwaningo-kuhlola eyenziwe ngokwehlukana ikuqinisekisile ukuthi ngempela kuyiqiniso ukuthi iNingizimu Afrika inamathuba amancane kakhulu okuhlaselwa yi-Ebola. Kunezinyathelo zezempilo zokubhekana nesimo esiphuthumayo ezibaluleke kakhulu ezithathiwe kuleli, kubandakanya nokuqokwa kwezibhedlela ezihlonziwe kuzo zonke izifundazwe zezwe eziyosetshenziswa uma kwenzeka kube nesidingo sokuthi leli lizwe libhekane ne-Ebola. Ngaphandle nje kwezibhedlela ezihlonziwe, izinyathelo zokubhekana nesimo esiphuthumayo zibandakanya izikhungo nezinsiza-kusebenza zokuxilonga nokuhlola abantu abangena emingceleni yezwe, ukuxhumana kanye nokusebenza kwezikhungo ngendlela ehambelanayo kanjalo namalabholethri aqokelwe ukubhekana nesimo esinjalo.  1.4. IKhabhinethi lizigunyazile izinyathelo zokubhekana nesimo esiphuthumayo ezithathiwe ukuqinisekisa ukuthi izwe liyakwazi ukubhekana nalesi sifo ngokushesha okukhulu, uma kwenzeka siqubuka kuleli. Kodwa-ke, nakuba kunjalo, sithanda ukubaqinisa idolo abantu bakuleli futhi kumele bangakhathazeki neze ngoba iNingizimu Afrika isalokhu iyizwe elinamathuba amancane kakhulu okuhlaselwa yi-Ebola. C. Imicimbi Ezayo1. Usuku Lukazwelonke Lwabesifazane1.1.  NgoLwesihlanu, mhla ziyisi-9 kuNcwaba, iNingizimu Afrika izogubha uSuku Lukazwelonke Lwabesifazane, oluwuphawu lomzabalazo wokuqinisekisa ukuthi leli lizwe liyizwe elingenalo udlame olubhekiswe ebulilini obuthile, futhi elingenakho ukucwasana ngokobuhlanga nangokobulili, futhi lo mgubho uzobanjwa ngaphansi kwesiqubulo esithi: “Iminyaka Engama-25 Yentando Yeningi Labantu: Sikhulisa iNingizimu Afrika ukuze Kukhululwe Abesifazane”.1.2.  Kuhlelwe ukuthi uMongameli Ramaphosa kube nguyena owethula inkulumo yosuku e-Vryburg Showgrounds, ngaphansi kukamasiphala wesifunda i-Dr Ruth Segomotsi Mompati District, esifundazweni saseNyakatho Ntshonalanga.1.3.  Kule Nyanga Yabesifazane kunemizamo eminingana impela esiyenziwe okuhloswe ngayo ukuthuthukisa nokuvikela abesifazane, kubandakanya nokuqokwa kwamalungu eKhomishana Yezokulingana Ngokobulili (i-CGE) nguMongameli Ramaphosa. I-CGE iyisikhungo esisungulwe ngokomthetho wePhalamende esisungulelwe ukugqugquzela ukuhlonishwa kokulingana ngokobulili nokuvikela, ukuthuthukisa kanye nokuletha nokuqinisekisa ukulingana ngokobulili. 1.4.  Abesifazane banendima esemqoka kakhulu ekwakheni umnotho wezwe, ekwakheni amathuba omsebenzi kanye nokuthuthukisa imindeni ukuze iphume enkingeni yokubhuqabhuqwa wububha nobuphofu. Ukuthuthukiswa nokufukulwa kwabesifazane kusemqoka kakhulu ekuqedeni isihlava sodlame esingapheliyo futhi esijikelezayo esikhahlameza abantu baseNingizimu Afrika. IKhabhinethi liyabanxusa bonke abathintekayo ukuthi bakubeke eqhulwini ukufukulwa nokuthuthukiswa kwabesifazane futhi bazibandakanye emicimbini ezobanjwa kusasa yokugubha uSuku Lukazwelonke Lwabesifazane.2. INgqungquthela yeNhlangano Yokuthuthukiswa Kamazwe aseNingizimu ne-Afrika (i-SADC)2.1.  UMongameli Ramaphosa uzohola ithimba lezithunywa zaseNingizmu Afrika elizobamba iqhaza kwiNgqungquthela yama-39 Yezinhloko Zemibuso Nohulumeni be-SADC ezobanjelwa e-Tanzania mhla ziyi-17 namhla ziyi-18 kuNcwaba 2019.2.2. Kule ngqungquthela, uMongameli wase-Tanzania, u-John Magufuli, uzothatha izintambo kuzakwabo waseNamibia uMongameli Hage Geingob njengoba kunguyena osezophatha isikhundla sokuba ngusihlalo we-SADC. 2.3. Ingqungquthela ye-SADC kulindeleke futhi ukuthi ibhunge ngezinye izindaba eziningana impela, kubandakanya ukuqaliswa kwezinhlelo zokusebenza zesifunda, kanye nezinhlelo ezibekwe eqhulwini yi-SADC, ezinjengokusungulwa kwezimboni, uhwebo, ukuthuthukiswa kwengqalasizinda, ukusungulwa kwephalamende lesifunda, kanye nokuqiniswa kwemizamo yoxolo nokuvikeleka esifundeni.D.  Imiyalezo1.  Amazwi EnduduzoIKhabhinethi lidlulisa amazwi enduduzo:1.1.  kubantu be-Republic of Tunisia kulandela ukudlula emhlabeni kukaMongameli Beji Caid Essebsi.1.2.  emndenini nabangani baka-Toni Morrison, umbhali owahlonishwa ngendondo i-Nobel Prize, odlule emhlabeni eseneminyaka yobudala engama-88. Lo mbhali wodumo waqopha izimo zenhlalo yabantu abamnyama baseMelika kumanoveli akhe awabhala esikhathini esiyiminyaka eyevile kumashumi amahlanu, okungamanoveli abandakanya leyo esihloko sithi: Beloved kanye naleyo enesithi: The Bluest Eye.1.3.  kubantu base-India kulandela ukudlula emhlabeni e-New Delhi kukamakadebona kasopolotiki wase-India u-Sushma Swaraj, obeseneminyaka yobudala engama-67. U-Swaraj ubenguNgqongqoshe Wezangaphandle kusukela ngowezi-2014 kuya kowezi-2019.  Ubengowesifazane wesibili ukubamba lesi sikhundla emlandweni wezwe lase-India.2. Ukuhalalisa kanye Nezilokotho EzinhleIKhabhinethi:2.1.  lincoma ithimba labacimi-mlilo abangama-45 benhlangano i-Working on Fire kanye nabaphathi babo abakhulu, abachithe cishe izinsuku ezingama-30 bebhula imililo yequbula eSifundazweni sase-Alberta eNtshonalanga Canada. Leli thimba belijutshwe ukuthi liyolekelela ekubhuleni umlilo wequbula omkhulukazi endaweni yase-Chuckegg Creek oshise amahekthare angaphezu kwezi-350 000 kusukela ngoNhlaba 2019, kulandela isicelo esivela kwisikhungo sase-Canada, i-Inter-Agency Forest Fire Centre. 2.2. lihalalisela ababhukudi bakuleli abenze ukuthi leli lizwe liziqhenye ngabo eMqhudelwaneni we-FINA Wamazwe Ngamazwe wezi-2019 obubanjelwe kwelase-South Korea. U-Zane Waddell unqobe indondo yegolide ku-backstroke yebanga elingama-50m, u-Chad le Clos unqobe izindondo ezimbili zethusi ku-butterfly yebanga elingama-100m kanye nama-200m, kanti u-Tatjana Schoenmaker yena unqobe indondo yesiliva ku-breaststroke yebanga elingama-200m.2.3. lifisela iqembu le-baseball laseNingizimu Afrika Labaneminyaka Engaphansi kwe-18 okuhle kodwa ngenkathi lindizisela phezulu ifulegi lethu eMqhudelwaneni Wendebe Yomhlaba ozobanjelwa kwelase-South Korea kusukela mhla zingama-30 kuNcwaba kuya kumhla ziyisi-8 kuMandulo 2019.2.4. lihalalisela uKhanyisile Mthetwa, umdlali womtshingo onesiphiwo esimangalisayo, ongumuntu wase-Afrika wokuqala ngqa ukuklonyeliswa ngomfundaze wamazwe ngamazwe wezi-2019, obizwa nge-Myrna Brown International Scholarship, okungumfundaze okhishwa yinhlangano yezomtshingo yaseMelika, i-National Flute Association of America.Imibuzo: Nkz Phumla Williams – iBamba Lomkhulumeli WeKhabhinethi Iselula: 083 501 0139"
IKhabhinethi labamba umhlangano walo ngoLwesithathu mhla zingama-21 kuNcwaba 2019 e-Tuynhuys eKapa,22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/zu/speeches/ikhabhinethi-labamba-umhlangano-walo-ngolwesithathu-mhla-zingama-21-kuncwaba-2019-e,"Isitatimende Somhlangano WeKhabhinethi wangomhla zingama-21 kuNcwaba 2019A. Izindaba Ezisematheni1. Umshwalense Wezempilo Kazwelonke (i-NHI)1.1 IKhabhinethi linxusa amalungu omphakathi ukuthi azame ukuthola ulwazi nokuqonda lokho okuqukethwe nguMthethosivivinywa we-NHI, osezithebeni zePhalamende njengamanje. Inqubo yephalamende izonikeza umphakathi elinye ithuba lokuthi ubambe iqhaza kulo Mthethosivivinywa.1.2 Uma usuphasisiwe waba ngumthetho, lo Mthethosivivinywa uzovumela zonke izakhamuzi zakuleli ukuthi zithole usizo lwezempilo nokwelashwa okusezingeni elifanelekile, kungakhathalekile ukuthi ziphuma ngaphansi kwesimo senhlalo noma sezomnotho esinjani. Leli lungelo livikelwe nguMthethosisekelo WeRiphabhulikhi yaseNingizimu Afrika we-1996.1.3 IKhabhinethi lisalokhu liqinisekile futhi linethemba lokuthi i-NHI izoqaliswa ngokwezigaba ngezigaba, ngokucophelela nobuhlakani obukhulu. Kuzokwenziwa uhlelo lokuqalisa lo mshwalense, bese lushicilelwa uma usuphasisiwe uMthethosivivinywa waba ngumthetho. 2. Uhambo lukaMongameli Olusemthwethweni lokuvakashela e-Tanzania kanye nokuhambela iNgqungquthela ye-SADC 2.1 IKhabhinethi lithulelwe umbiko mayelana nohambo lukaMongameli olusemthethweni lokuvakashela e-United Republic of Tanzania, okuwuhambo obelubandakanya futhi nethimba losomabhizinisi ngenhloso yokukhuthaza nokugqugquzela ukuhwebelana kanye notshalomali phakathi kwamazwe ase-Afrika. Njengengxenye yohlelo lokwelula isandla emphakathini, uMongameli uvakashele futhi nendawo yase-Morogoro, okuyindawo lapho okwakukhoseliswe khona izishoshovu zaseNingizimu Afrika ezabe zilwela inkululeko. Ufike lapho wabeka igoda lezimbali e-Mazimbu Tower njengophawu lokuhlonipha nokukhumbula bonke abantu baseNingizimu Afrika abashonela emazweni angaphandle ngenkathi besekudingisweni.  2.2 UMongameli Ramaphosa wahola futhi nethimba lezithunywa zaseNingizimu Afrika elathamela iNgqungquthela Ejwayelekile Yezinhloko Zemibuso yama-39 yeNhlangano Yokuthuthukiswa Kwamazwe aseNingizimu ne-Afrika (i-SADC), lapho uzakwabo wase-Tanzania, uMongameli John Pombe Magufuli, ethathe khona izintambo njengoSihlalo we-SADC.2.3 Ngokwesikhundla sakhe njengomlawuli ojutshwe yi-SADC ukuthi ahole izingxoxo zokuletha uxolo nokubuyisana e-Kingdom of Lesotho, uMongameli Ramaphosa wethula umbiko mayelana nemizamo esiyenziwe ngaphansi kwenqubo yokuletha uxolo nokubuyisana, ngenkathi kubanjwe iNgqungquthela Ye-Troika ye-SADC Yophiko Lobambiswano Kwezepolitiki Nezokuvikela, ngoLwesihlanu mhla ziyi-16 kuNcwaba 2019.3. Umhlangano wama-28 wombimbi lwe-BASIC3.1 IKhabhinethi likwamukelile ukubanjwa komhlangano wama-28 wombimbi lwamazwe i-Brazil, iNingizimu Afrika, India kanye ne-China (i-BASIC) weSimo Sezulu obubanjelwe kwelase-Brazil kusukela mhla ziyi-14 kuya kumhla ziyi-16 kuNcwaba 2019.3.2 IKhabhinethi izamukelile futhi nezinyathelo ezinohlonze ezibonisa ukuzimisela okukhulu ekunqobeni inkinga yokuguquguquka kwesimo sezulu ezithathwe ngamazwe ombimbi lwe-BASIC njengomzamo wokweseka izivumelwano zamazwe ngamazwe eziqondene nesikhathi esandulela owezi-2020 kanye neminyaka ezolandela emva kowezi-2020, nakuba lawa mazwe ebhekene nezinkinga zenhlalo-mnotho eziningana impela.3.3 IKhabhinethi liyaleseka ikhwelo lamazwe e-BASIC lokuthi amazwe asethuthukile ahlinzeke ngoxhaso-mali olwanele, ubuchwepheshe kanye nezinsiza-kusebenza namakhono ukuze kuqaliswe ngempumelelo ukusebenza koHlaka Lwesivumelwano seNhlangano Yezizwe (i-UN) Esiqondene Nokuguquguquka Kwesimo Sezulu (i-UNFCC), neSivumelwano sase-Kyoto kanye neSivumelwano sase-Paris, futhi ukuze lokhu kwenziwe ngendlela engeke ikhuphule umthwalo wezikweletu wamazwe asathuthuka.B. IziNqumo ZeKhabhinethi1. Uhlelo Lokuhlinzekwa Kwezidingongqangi Oluholwa Yizifunda1.1 IKhabhinethi lilugunyazile uHlelo olusha Lokuhlinzekwa Kwezidingongqangi Oluholwa Yizifunda, njengenqubo-kusebenza entsha futhi esemqoka kakhulu yokuqaliswa kwezinhlelo zokuhlinzekwa kwezidingongqangi. Lolu hlelo, njengamanje oluholwa yizifunda ezingama-44 kanye nemikhandludolobha eyisishiyagalombili, luzoqinisekisa ukuhanjelaniswa nokudidiyelwa kwenqubo yokuhlela, ukwabiwa kwemali kanye nokuqaliswa kwemiklamo yokuhlinzekwa kwezidingongqangi kuzo zontathu izinhlaka zikahulumeni – okunguhulumeni kazwelonke, ohulumeni bezifundazwe kanye nohulumeni basekhaya.1.2  Lolu hlelo lusekelwe phezu koMthetho Wohlaka Lobudlelwano phakathi Kohulumeni, wezi-2005 (uMthetho we-13 wezi-2005), ohlinzekela uhlaka lokuhanjelaniswa nokudidiyelwa kwezinhlelo zentuthuko ezibekwe eqhulwini, oluzogxila ngokucacile ekuqalisweni kohlelo olulodwa esifundeni ngasinye kuzo zonke izinhlaka zikahulumeni. 1.3  UMongameli nguyena ozohola futhi agqugquzele lolu hlelo, ngokwesekwa yiPhini likaMongameli, u-David Mabuza kanye nesigungu seziphathimandla sonkana. ONdunankulu bezifundazwe kanye neziGungu Zeziphathimandla zabo, neziMeya zomasipala bezifunda nabendawo, kanye namaKomidi abo Eziphathimandla (ama-EXCO), nabo bazoba yingxenye yokuqaliswa koHlelo Lokuhlinzekwa Kwezidingongqangi Oluholwa Yizifunda. 2. UMkhandlu Oqondisayo KaMongameli (i-PCC)2.1 UMongameli Ramaphosa ubize umhlangano we-PCC, ongowokuqala ngqa kulo Mbuso okhethwe ngoNhlaba kulo nyaka, obanjwe ngoLwesibili mhla zingama-20 kuNcwaba. Uhlelo Lokuhlinzekwa Kwezidingongqangi Oluholwa Yizifunda lwethulwe phambi kwe-PCC futhi lwamukelwa yibo bonke oNdunankulu beziFundazwe.2.2 Lo mhlangano uvumelene futhi nangemiklamo eholwa yizifunda ezovakashelwa nguMongameli. Le miklamo izobandakanya umklamo okwisiFunda sase-OR Tambo, eMpumalanga Kapa; okwisiFunda sase-Waterberg, eLimpopo kanye nokuMkhandludolobha waseThekwini, esifundazweni saKwaZulu-Natali.2.3 Le miklamo emithathu eholwa yizifunda ezovakashelwa ibandakanya umklamo osesifundeni esisendaweni yasemakhaya, osesifundeni esisendaweni enezimayini kanye nosesifundeni esingumkhandludolobha. Njengoba le miklamo izoba yisiqalo sohlelo lokuhlinzekwa kwezidingongqangi oluholwa yizifunda, nalezi ezinye izifunda ezingama-42 kanye nemikhandludolobha eyisikhombisa nayo izovakashelwa nguMongameli kanye nohulumeni wakhe, ngokuhlanganyela nobuholi bohulumeni bezifundazwe, singakapheli isikhathi esibekelwe lo mbuso ophethe izintambo njengamanje.2.4 Kulo mhlangano kwethulwe futhi kwaxoxiswana ngodaba lokuhanjelaniswa kwamaqhingasu ayisishiyagalolunye okuThuthukisa Ukukhula Kwezifundazwe zakuleli noHlaka Lokusebenza Lwesigaba Esimaphakathi (i-MTSF) lowezi-2019 – 2024.3. Isivumelwano Sesikhwama se-India, Brazil neNingizimu Afrika (i-IBSA)3.1 IKhabhinethi likugunyazile ukwethulwa ePhalamende kwesivumelwano sesiKhwama se-IBSA esiqondene Nokuqedwa Kobubha Nendlala (iSivumelwano sesiKhwama se-IBSA) ukuze siqinisekiswe futhi samukelwe ngokusemthethweni. Lesi sivumelwano siphakathi kukahulumeni wase-India, owase-Brazil kanye nowaseNingizimu Afrika. 3.2 Isikhwama se-IBSA sasungulwa ngowezi-2004 ukuze kuqaliswe imizamo emisha ezoba nomthelela omkhulu, futhi egxile kubantu, yokugqugquzela uBambiswano Lwamazwe aseNingizimu Asathuthuka, phecelezi i-South-South Cooperation.3.3 Lesi sikhwama sesinikeze iNingizimu Afrika ithuba lokuthi ifake isandla esibonakalayo impela futhi idlale indima enkulu emizamweni yamazwe ngamazwe yokunciphisa ububha kanye nendlala exakile ebhuqabhuqa abantu emazweni asathuthuka. Sikwazile futhi nokulekelela ngempumelelo ekugqugquzeleni zonke izinjongo zentuthuko esimeme (ama-SDG) eziyi-17 emazweni abalelwa kuma-21 okubanjiswene nawo.4. Umhlangano Wongqongqoshe wesi-4 ophathelene noMbutho wase-Afrika Wokuthatha Izinyathelo Ezisheshayo Uma Kwenzeka Kuqubuka Izinxushunxushu (i-ACIRC)4.1 IKhabhinethi ikugunyazile ukuthi leli lizwe lisingathe umhlangano wongoti wokulungiselela uMhlangano Wongqongqoshe wesi-4 Wamazwe Angamalungu e-ACIRC Ngokuzithandela ozobanjwa kusukela mhla zingama-30 kuNcwaba kuze kube ngumhla zi-3 kuMandulo 2019.4.2 Lokhu kweseka futhi kufake isandla emizamweni kahulumeni ebekwe eqhulwini yokugqugquzela ukuthula nozinzo ezwekazini kanye nasesifundeni, futhi kuqinisekiswe ukuthi ziyafezekiswa izinqumo zeNhlangano Yamazwe ase-Afrika (i-AU) ezihlobene nokuhanjelaniswa kwemisebenzi yoMbutho we-ACIRC neyombutho i-African Standby Force (i-ASF). Lokhu kuzophinde futhi kuqinisekise ukuthi imisebenzi yoHlaka Lwezikhungo, Nemithetho kanye Nezinqubo Zokugqugquzela Ukuthula Nokuvikelela e-Afrika olubizwa nge-African Peace and Security Architecture (i-APSA) iyahanjelaniswa futhi iqaliswe.4.3 INingizimu Afrika, kanye namanye Amazwe ayi-12 angamaVolontiya, ayingxenye ye-ACIRC eyasungulwa ngowezi-2013 njengombutho wesikhashana kuze kufike isikhathi lapho uzoqala khona ukusebenza umbutho we-ASF.C. Imithethosivivinywa 1. UMthethosivivinywa Wokuvikelwa Kwabathengi Bezindlu wezi-20191.1 IKhabhinethi likugunyazile ukuthi uMthethosivivinywa Wokuvikelwa Kwabathengi Bezindlu wezi-2019 ushicilelwe kuSomqulu Kahulumeni ukuze umphakathi uphawule ngawo.1.2 Lo Mthethosivivinywa uchitha uMthetho Wezinyathelo Zokuvikela Abathengi Bezindlu, we-1998 (uMthetho wama-95 we-1998). Lolu hlaka lomthetho olusha luzolawula abakhi nabathuthukisi bezindlu; lukhulise ukuvikelwa kwabathengi bezindlu; lwethule izindlela-kusebenza ezisebenza kahle zokuqinisekisa ukuthotshelwa komthetho nezinqubo futhi ubeke izinhlawulo/izijeziso ezifanelekile zokunqanda nokuvimbela ukungathotshelwa komthetho ngabakhi bezindlu.1.3 Lo Mthethosivivinywa wakha futhi nesimo esikahle esivumela abakhi bezindlu abasha ukuthi nabo bakwazi ukungena embonini yokwakhiwa kwezindlu ngokuthi wethule izimiselo zezinkontileka zokuqinisekisa ukusimama kwabo kulo mkhakha wokwakhiwa kwezindlu.1.4 Imiklamo yemixhaso kanye nezindlu zomphakathi manje seyingaphansi kolawulo lwalo Mthethosivivinywa, ngenhloso yokuqinisekisa ukuvikelwa kwabathengi nabanikazi bezindlu zomxhaso.D. Imicimbi Ezayo1. INgqungquthela ye-TICAD yesi-VII1.1 UMongameli Ramaphosa uzohambela iNgqungquthela yesi-VII yeNkomfa Yamazwe Ngamazwe yase-Tokyo eqondene Nokuthuthukiswa kwe-Afrika (i-TICAD VII) ezobanjelwa kwelase-Japan mhla zingama-29 nangomhla zingama-30 kuNcwaba 2019. Isiqubulo sale ngqungquthela esithi, “Siqhubekisela Phambili Ukuthuthukiswa kwe-Afrika Ngokusebenzisa Ubuchwepheshe, Ukuqanjwa Kwezinto Ezintsha kanye Nabantu”, sihambelana noHlelo lwe-AU lwama-2063 kanye nezinhlelo ezibekwe eqhulwini zokudidiyelwa kwezwekazi.1.2 INgqungquthela ye-TICAD yesi-VII yalo nyaka izoxoxisana, phakathi kokunye, ngezinhlelo ezibekwe eqhulwini ezibanzi futhi ezigamanxe emikhakheni ehlukahlukene: (i) okuwukusheshiswa koguquko lwezomnotho kanye nokuthuthukiswa kwesimo samabhizinisi ngokuthi kuqhanyukwe nezinhlelo ezintsha futhi kusetshenziswane nabomkhakha ozimele; (ii) kuqiniswe imizamo yokwakha umphakathi osimeme futhi okwaziyo ukumelana nezimo ezinzima; futhi (iii) kuqiniswe ukuthula nozinzo.1.3 Ukubambisana ne-Japan ezindabeni eziphathelene nesifunda kanye namazwe ngamazwe kusemqoka ekuqhubekiseleni phambili uHlelo lwe-Afrika kanye nokufezekisa imigomo yoBambiswano Lwamazwe aseNingizimu.2. INgqungquthela Yombimbi Lwamazwe Ayisikhombisa (i-G7)2.1 UMongameli Ramaphosa uzohola ithimba lezithunywa zaseNingizimu Afrika elizokwethamela iNgqungquthela ye-G7 ezobanjelwa kwelase-France kusukela mhla zingama-24 kuze kube ngumhla zingama-26 kuNcwaba 2019, kulandela ukumenywa kweNingizimu Afrika ukuthi ibe yingxenye yale ngqungquthela njengoba ingelinye lamazwe asemqoka kakhulu okubanjiswene nawo.2.2 INgqungquthela ye-G7 iyisithangami samazwe ayisikhombisa anezimboni eziningi futhi athuthuke kakhulu emhlabeni wonke jikelele – okuyi-France, Germany, Italy, Japan, United States, United Kingdom kanye ne-Canada – futhi abaholi bohulumeni balawa mazwe bayahlangana minyaka yonke ngenhloso yokuxoxisana ngezindaba ezisemqoka kakhulu zomhlaba wonkana eziphathelene nomnotho, isimo sezepolitiki, ezenhlalo kanye nokuvikeleka emhlabeni. INgqungquthela ye-G7 ezayo izogxila emizamweni yokulwisana nokungalingani, ukugqugquzela ukulingana ngokobulili, ukutholakala kwemfundo kanye nezinsizakalo zezempilo eziseqophelweni eliphezulu.2.3 Ukubamba iqhaza kweNingizimu Afrika kule Ngqunguqthela ye-G7 yowezi-2019 kusekelwe phezu kwezinsika ezine zamaqhingasu enqubomgomo yezangaphandle, (i) okuwukuqhubekisela phambili izimfuno nezidingo zaleli lizwe ukuze kufezekiswe izinjongo zangaphakathi kuleli; (ii) ukuthuthukiswa koHlelo lwe-Afrika kanye nokugqugquzela ukwesekwa kwentuthuko ye-Afrika esimeme; (iii) ukufaka isandla esibonakalayo ezinhlelweni nezinkambiso zamazwe ngamazwe ezakhiwe kabusha; kanye (iv) nokuqhubekisela phambili uhlelo lwamazwe aseNingizimu ngokuqinisa uBambiswano phakathi Kwamazwe aseNingizimu kanye neNkulumo-mpendulwano phakathi Kwamazwe aseNyakatho nawaseNingizimu.3. ISithangami Sezomnotho Emhlabeni (i-WEF) esiqondene ne-Afrika3.1 ISithangami Sezomnotho Emhlabeni (i-WEF) esiqondene ne-Afrika sama-28 sizobanjelwa edolobheni laseKapa kusukela mhla zizi-4 kuze kube ngumhla ziyisi-6 kuMandulo 2019 ngaphansi kwesiqubulo esithi: Sibumba Ukukhula Okubandakanyayo kanye Nengomuso Elifanayo ngaphansi Koguquko Olunohlonze Lwezimboni Lwesine Olugxile Kubuchwepheshe Besimanjemanje”. Lesi sithangamu sihlose ukubumba izinhlelo zesifunda kanye nezinhlelo zemboni zalo nyaka esiwuphethe.3.2 Uhlelo lwale ngqungquthela luzogxila ekutheni lungakhuliswa kanjani uguquko lwezinqubo nezinkambiso kanye nesimo sokwakheka kwesifunda okuphathelene nezikhungo ezisebenzisa ubuchwepheshe besimanjemanje, utshalomali, ukudidiyelwa, imboni kanye nezinhlelo ezintsha, ukuze kuqhutshekiselwe phambili uGuquko Olunohlonze Lwezimboni Lwesine Olugxile Kubuchwepheshe Besimanjemanje (i-4IR).3.3 Ukuba khona kwaBaholi Bezomnotho Bamazwe Ngamazwe kanye neziNhloko Zemibuso ezweni lethu kuhlinzeka ngethuba eliyivelakancane lokuthi iNingizimu Afrika izikhangise futhi iqhubekisele phambili inhloso-ngqangi yayo yokukhulisa umnotho wezwe.4. Isigungu-jikelele se-ISO sama-424.1 UPhiko lwaseNingizimu Afrika Oluqinisekisa Amazinga Afanelekile (i-SABS) oluzinze edolobheni laseKapa luzosingatha isiGungu-jikelele sama-42 seNhlangano Yamazwe Ngamazwe Eqinisekisa Amazinga Afanelekile (i-ISO) kusukela mhla ziyi-16 kuze kube ngumhla zingama-20 kuMandulo 2019.4.2 I-ISO izoqoqela ndawonye ongoti ukuze babelane ngolwazi lwabo futhi kwakhiwe amazinga omhlaba wonke, ngokuvumelana kwababambiqhaza, futhi okungamazinga ahlobene nezimakethe asekela ukwenziwa kwezinhlelo-kusebenza ezintsha kanye nemikhiqizo, futhi kuhlinzekwe ngezixazululo maqondana nezinkinga ahlangabezana nazo amazwe omhlaba.Uhlelo lwe-ISO lowezi-2019 luzosungula amaqhingasu okubhekana nezinselelo zokuguquguquka kwesimo sezulu, umnotho ogxile kubuchwepheshe besimanjemanje, ukukhuliswa komnotho kanye nokuhwebelana kwamazwe ngamazwe.5. Inyanga Yezinsizakalo Ezididiyelwe Zikahulumeni (i-PSM) ngoMandulo 5.1 Uhlelo oluzayo lwe-PSM oluzokwenzeka ngoMandulo wuhlelo lokwenza ngcono ukuhlinzekwa kwezidingongqangi oluyingxenye yoHlelo Lokuvuselelwa Kabusha kwe-Batho Pele olugqugquzela usikompilo lokuhlinzekwa kwemisebenzi kahulumeni ngobunyoninco oluhlose ukuphucula ngokuqhubekayo kanye nokukhulisa izinga losizo oluhlinzekwayo kuyo yonke imikhakha yokuhlinzekwa kwezidingongqangi.5.2 UHlelo lwe-PSM lowezi-2019 luzobanjwa ngaphansi kwesiqubulo esithi: “Khawuleza”: Sihambisa Izinsiza Kubantu: Batho Pele “Nathi siyingxenye yomphakathi, Siyanakekela, Sizebenzela umphakathi”. Lokhu kufaka umfutho kwikhwelo likaMongameli Ramaphosa alenza eNkulumeni yakhe Echaza Isimo Sezwe (i-SoNA) yowezi-2019 lokuthi abasebenzi bakahulumeni kumele balandele izimo-mpilo kanye nemigomo ye-Batho Pele ngokubeka abantu phambili kukho konke abakwenzayo okuphathelene nomsebenzi wabo.5.3 Imibungazo ezobanjwa ngaphansi koHlelo lwe-PSM lowezi-2019 ibandakanya:Inyanga Yezokuvakasha – ezobungazwa ngaphansi kwesiqubulo esithi: “Ezokuvakasha kanye Nemisebenzi – ikusasa elingcono kumuntu wonke”. Ezokuvakasha ngomunye wemikhakha elokhu iqhubekile nokwakha amathuba omsebenzi. IKhabhinethi liyabakhuthaza abantu baseNingizimu Afrika ukuthi bavakashele izindawo zokuphola nokungcebeleka kuleli, ngolimi lwaselokishini okubizwa ngokuthatha i-Sho’t Left, futhi bagqugquzele ezokuvakasha ezweni lethu, ngokuthi basebenzise ithuba elihlinzekwa yiViki Lenhlangano Yeziqiwu Zikazwelonke (i-SANParks) elibanjwa minyaka yonke kusukela mhla ziyisi-8 kuze kube ngumhla ziyi-15 kuMandulo 2019, lapho abantu baseNingizimu Afrika bezobe bengena mahhala eziqiwini zakuleli. INingizimu Afrika iyikhaya leziZinda Ezingamagugu Omhlaba eziyi-10 futhi iyizwe elihlinzeka ngezokuvakasha eziqondaniswe nezidingo zabavakashi ezikhethekile futhi ezihlukahlukene.Inyanga Yamagugu – Amagugu avula amathuba angeziwe okuthola umsebenzi kanye namakhono, ahlinzeka ngesigcawu kubanandisi, abenzi bobuciko bezandla kanye nezimboni ezingaphansi kwalo mkhakha, sokuthi babonise ngamakhono nobuciko babo. Kunesidingo futhi sokuthi siqhubeke nemizamo yethu yokulondoloza, ukuvuselela kanye nokugqugquzela izilimi zendabuko, njengengxenye yokuvikela amagugu ethu.Inyanga Yokuphepha Kwamaphoyisa – le nyanga iqala ngoSuku Lwesikhumbuzo Samaphoyisa Lukazwelonke mhla lu-1 kuMandulo, ngenhloso yokukhumbula amaqhawe namaqhawekazi ethu ashonela emsebenzini.Lolu hlelo oludidiyelwe luqalisa ukusebenza koHlelo Lokuthuthukiswa Kwezwe (i-NDP) olugcizelela isidingo sokuthi kube nezikhungo zikahulumeni eziphethwe ngobunyoninco futhi ezisebenza ngendlela ehambelana kahle kakhulu, ezinabasebenzi abazibophezele ekusebenzeleni umphakathi futhi abanekhono lokuhlinzeka ngezinsizakalo eziseqophelweni eliphezulu ngaso sonke isikhathi, futhi kusenjalo babeke eqhulwini izinjongo zezwe zokuthuthukisa abantu.E. Imiyalezo1. Amazwi EnduduzoIKhabhinethi lidlulise amazwi enduduzo:kuhulumeni nabantu base-Tanzania emva kwengozi ebuhlungu yokuqhuma kweloli elithwala uphethiloli edlule nemiphefumulo yabantu abangaphezu kwama-90, futhi libafisela ukwelulama okusheshayo bonke abalimele.emndenini nabangani beciko, umdwebi nosomabhizinisi waseNingizimu Afrika, uNkz Carrol Boyes (obeneminyaka engama-65), odlule emhlabeni ngoLwesithathu mhla ziyi-14 kuNcwaba 2019.2. Ukuhalalisa kanye Nezilokotho EzinhleIKhabhinethi:lifisela iJaji u-Edwin Cameron okuhle kodwa kulandela ukuthatha kwakhe umhlalaphansi emva kweminyaka engama-25 esebenza njengejaji. Ijaji u-Cameron, owaqokwa ngowezi-2008 ukuthi abe yijaji leNkantolo yoMthethosisekelo, usebenze njengommeli wamalungelo abantu ngezikhathi zobandlululo, wamela labo ababelwisana nobandlululo futhi wazabalazela nokuhlinzekwa kwamalungelo alinganayo kubantu bobulili obufanayo abathandanayo. IKhabhinethi likushayela ihlombe ukushabasheka kwakhe impilo yakhe yonke eshabashekela amalungelo abantu, kanye negalelo lakhe empini yokuhlinzekwa kwemishanguzo yokudodobalisa igciwane lengculazi (ama-ARV) kuwo wonke umuntu oyidingayo.lifisela isihlabani nengqalabutho yomculi, uMnu Caiphus Semenya, usuku lokuzalwa olunezibusiso njengoba ehlanganisa iminyaka engama-80 edla anhlavana. UMnu Semenya ufake isandla esibonakalayo impela kwiqoqo lezingoma zaseNingizimu Afrika ezidumile futhi ezingasoze zabuna, ngamanoni akhe anjengalawa: Matswale, Angelina, Ziphi’nkomo, kanye nezingoma ezihlabahlosile azenza ngokubambisana nezinye izingqungqulu zabaculi njengaleyo esihloko sithi Ndiphendule ayenza nowakwakhe uMama u-Letta Mbulu. Usebenze nabadidiyeli bomculo bamazwe ngamazwe, futhi umsebenzi wakhe waqokwa amahlandla angama-37 kuma-Primetime Emmy Awards lapho anqoba khona izindondo eziyisishiyagalolunye. Wahlonishwa futhi nangendondo i-Emmy Award ngeqhaza lakhe ekwakhiweni kweqoqo lezingoma zomdlalo wefilimu osihloko sithi Roots. Wafaka isandla futhi nasemculweni wefilimu labakwa-Disney elisihloko sithi: The Lion King.lifisela iPhini Likamqondisi Kazwelonke Wezokushushiswa Komphakathi, u-Advocate Silas Ramaite (SC) okuhle kodwa, kulandela ukugunyaza kukaMongameli isicelo sokuthi athathe umhlalaphansi ngaphambi kwesikhathi esinqunyiwe futhi ashiye isikhundla sakhe ngokwemigomo yeSigaba 12 (8)(a) soMthetho Wophiko Lukazwelonke Lokushushiswa Komphakathi (i-NPA), we-1998 (uMthetho wama-32 we-1998). IKhabhinethi liyabonga liyanconcoza ku-Advocate Ramaite ngegalelo lakhe ku-NPA kanye nawo wonke umsebenzi wakhe omuhle wokuqinisekisa ubulungiswa awenzile eminyakeni eminingi ezikhundleni ezihlukahlukene abeziphethe emkhakheni wezobulungiswa.lihalalisela uNkz Sasha Maria Schwendenwein wohlelo lukamabonakude oluwuchungechunge olwenza umsebenzi wobuntatheli wokuphenya izigameko ezihlukahlukene, olusihloko sithi, Carte Blanche, ngomngenelo wakhe emncintiswaneni wabezindaba i-SADC Media Awards, onqobe umklomelo wesibili ngaphansi komkhakha kamabonakude. Indaba edle umhlanganiso, esihloko sithi, “Follow the Guns”, wuhlelo oludidiyelwe ngokuhlanganyela obeluphenya isihlava sokuzingelwa kobhejane okungekho emthethweni.lihalalisela amaBhokobhoko (i-Springboks) kanye neBanyana Banyana ngokundizisela phezulu ifulegi laseNingizimu Afrika. AmaBhokobhoko adle umhlanganiso emqhudelwaneni we-Rugby Championship yona iBanyana Banyana inqobe i-COSAFA Women’s Championship.. Isizwe siziqhenya kakhulu ngabo futhi impumelelo yabo ifaka ugqozi nofuqufuqu kubadlali abasebasha futhi abathembisayo ezweni lonkana. lihalalisela uNkz Zozibini Tunzi, onqobe isicoco sokuba nguZime waseNingizimu Afrika wezi-2019, phecelezi u-Miss South Africa 2019, futhi limfisela okuhle kodwa esikhathini sakhe sokuphatha isicoco njengozime wakuleli. Uzomela leli lizwe emqhudelwaneni ka-Miss Universe noka-Miss World. F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. UMnu Fundisile Goodman Mketeni oqashwe kabusha njengoMphathi Omkhulu (i-CEO) we-SANParks.Imibuzo:Nkz Phumla Williams – iBamba Lomkhulumeli WeKhabhinethiIselula: 083 501 0139"
Isitatimende Somhlangano WeKhabhinethi wangomhla zizi-4 kuMandulo 2019,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/zu/speeches/isitatimende-somhlangano-wekhabhinethi-wangomhla-zizi-4-kumandulo-2019-6-sep-2019-0000,"IKhabhinethi labamba umhlangano walo ngoLwesithathu mhla zizi-4 kuMandulo 2019 e-Tuynhuys eKapaA.  Izindaba EzisematheniNgokususela ekuhlaziyweni kwezindaba ezisematheni, iKhabhinethi livumelane ngalokhu okulandelayo:1.  Udlame Olubhekiswe Kwabobulili Obuthile (i-GBV)1.1.  IKhabhinethi lihlanganyela nesizwe ekulileni kwaso mayelana nokubulawa, ukudlwengulwa kanye nokuhlukunyezwa kwabesifazane ngamadoda, okulokhu kuqhubeke njalo ezweni lethu. Lokhu kuhlaselwa kwabantu besifazane okuhlasimula umzimba kuwuphawu lokuhluleka kwethu sonke ukusabela esililweni esivela kulabo bantu abaphila phakathi kwethu abadinga ukubhekelelwa kakhudlwana ngoba bengenawo amandla okuzivikela.1.2.  Umongo wokuqubuka kwalesi sihlava wukuhluleka ukusukumela phezulu nokuthatha izinyathelo ezifanelekile zokunqanda lo mkhuba olokhu uqhubeke njalo, futhi osuyinsakavukela umchilo wesidwaba, wokuxhashazwa nokunukubezwa kwezingane ezincane, abantu asebekhulile ngokweminyaka, abesifazane abanokukhubazeka, abantu bobulili obufanayo abathandanayo kanye nalabo abanobulili obuxubile ngokunjalo futhi nabantu besifazane abafudukele kuleli besuka emazweni angaphandle.1.3.  IKhabhinethi selinxuse ukuthi izigilamkhuba zigixatshezwe ngezigwebo ezinkulu. Nakuba liphakeme kakhulu izinga lokutholwa kwabasolwa be-GBV benecala (njengoba lingama-74%), futhi kusenjalo abenzi bobubi abevile kwizi-4 000 begixatshezwe ngesigwebo sikadilika-jele, kusekuningi impela okumele kwenziwe. Ukubulawa, ukudlwengulwa kanye nokuhlukunyezwa komuntu wesifazane oyedwa nje vo kuyinto okungafanele neze ibekezelelwe.1.4.  Irejista Lamacala Ezocansi Likazwelonke lizokwethulwa phambi kwePhalamende ukuze lifakelwe izibuko futhi licitshungulwe ngenhloso yokuthi kwenziwe izichibiyelo kuMthetho Wamacala Ezocansi. Lezi zichibiyelo zizoqinisekisa ukuthi liyelulwa irejista ukuze lifake phakathi nezigilamkhuba ezenze noma yiliphi icala eliphathelene nezocansi, njengoba njengamanje leli rejista liqondene kuphela nabantu abatholwe benecala futhi bagwetshwa ngenxa yesenzo sokuxhaphaza nokunukubeza ingane noma umuntu okhubazeke ngokwengqondo.1.5.  IKhabhinethi lizwakalisa ukudabuka kwalo okukhulu nokuzwelana nemindeni kanye nabangani baka-Uyinene Mrwetyana, no-Leighandre Jegels, noNolunde Vumsindo, no-Meghan Cremer, no-Jess Hess, no-Ayakha Jiyane kanye nezingane zakwabo ezintathu, ababulawe ngamadoda ngesihluku esisabekayo.1.6.  IKhabhinethi liwumisile okwesikhashana umhlangano walo ojwayelekile futhi lakhipha ithimba loNgqongqoshe ukuba liyohlangana nezindimbane zababhikishi abebebuthene phambi kwePhalamende bezobhikishela i-GBV.  1.7.  IKhabhinethi lisungule futhi nekomidi elakhiwe ngoNgqongqoshe abahlukahlukene elizosebenzisana nezinhlangano zomphakathi ngenhloso yokunqanda nokuqeda i-GBV. Leli komidi lifaka phakathi uNgqongqoshe weHhovisi likaMongameli, uMnu Jackson Mthembu; uNgqongqoshe Wezamaphoyisa, uMnu Bheki Cele; uNgqongqoshe Wezobudlelwano Bamazwe Omhlaba Nokubambisana, uDkt Naledi Pandor; uNgqongqoshe Wezokuhlaliswa Kwabantu, Ezamanzi Nokuthuthwa Kwendle, uNkz Lindiwe Sisulu; uNgqongqoshe Wezokuvikela Nomakadebebona Bezempi, uNkz Nosiviwe Mapisa-Nqakula; uNgqongqoshe Wezobulungiswa Nokuhlunyeleliswa Kwezimilo, uMnu Ronald Lamola; uNgqongqoshe Wezokuvikeleka Kombuso, uNkz Ayanda Dlodlo; uNgqongqoshe Wezokuthuthukiswa Komphakathi, uNkz Lindiwe Zulu kanye noNgqongqoshe Ozinze Ehhovisi likaMongameli Obhekelele Ezabesifazane, Intsha kanye Nabantu Abanokukhubazeka, uNkz Maite Nkoana-Mashabane.Leli Komidi lizogqugquzela futhi likhuthaze umphakathi wonkana ukuthi ulwisane nesihlava se-GBV, futhi lizokwethula imibiko phambi kweKhabhinethi nomphakathi, ngokuqhubekayo, maqondana nemizamo yalo yokunqanda nokuqeda i-GBV.  Leli Komidi lizoqinisekisa ukuthi imindeni kanye nezisulu ze-GBV bathola ukwesekwa.1.8.  IKhabhinethi lixoxile futhi nangenqubekelaphambili eseyenziwe ekuqalisweni kokusebenza kweSivumelwano Sengqungquthela KaMongameli Yokulwisana ne-GBV Nokubulawa Kwabantu Besifazane eyabe ibanjelwe e-Centurion mhlalu-1 kanye namhla zi-2 kuLwezi 2018 ngenhloso yokwakha uhlelo lokusebenza lokulwisana ne-GBV. Kwasungulwa uHlaka Lwesikhashana ngoMasingana 2019 olubandakanya abameleli bezinhlangano zomphakathi ezihlukahlukene kanye neminyango kahulumeni. Sekwenziwe uhlaka loHlelo Lukazwelonke Lokusebenza Ngokwamaqhingasu Akhethekile, olususelwe emihlanganweni yokufakana imilomo nokubonisana, eyaholela ekwenziweni kweSivumelwano esamukelwa ngokusemthethweni. Kuyaqhubeka ukubonisana nokuxoxisana ezweni lonkana futhi lokhu kuzoholela ekutheni kusungulwe uMkhandlu Kazwelonke Wokulwisana ne-GBV Nokubulawa Kwabantu Besifazane, ozohlinzekwa ngezinsiza-kusebenza kanye nezimali ezidingekayo ukuze ukwazi ukuqhuba umsebenzi wawo wokulwisana ne-GBV.1.9.  Nakuba sesishaye imithetho eminingi yokulwisana nezigameko zodlame olubhekiswe kwabesifazane nezingane, futhi nakuba siyithokozela imizamo esiyenziwe ngamaphoyisa kanye nezinye izikhungo zokuqinisekisa ukuthotshelwa komthetho, kubandakanya abashushisi, izimantshi kanye namajaji, okuyimizamo yokubopha nokugweba abenzi balawa macala anyantisa igazi, iKhabhinethi linxusa yonke imikhakha yomphakathi, ikakhulukazi amadoda, ukuthi ibhekane ngqo nalabo abaqhubekayo nokudlwengula, ukuhlukumeza kanye nokubulala abesifazane ezweni lethu.1.10.  Amabandla kanye nabaholi bawo kumele babhukule baphikisane nalesi sihlava futhi basebenzise ubuholi babo kanye nethonya labo emiphakathini ukwakha    ubumbano lomphakathi oluhle lokulwisana ne-GBV. Abezindaba nabo kumele bafake isandla ngenkuthalo ekugxekeni izinqubo-nkambiso nezinkolelo zomphakathi ezigqugquzela i-GBV kanti futhi ngakolunye uhlangothi abaholi bamabhizinisi kumele bathathe izinyathelo zokunqanda nokulwisana nazo zonke izinhlobo zodlame emsebenzini futhi basekele nemizamo kazwelonke yokunqanda nokuqeda i-GBV. IKhabhinethi likholelwa ekutheni kuphela wukusebenzisana kwabantu bonkana kuleli okungaqeda i-GBV nokubulawa kwabantu besifazane.1.11.  IKhabhinethi selishaye ikhwelo eliqondiswe kubo bonke abantu baseNingizimu Afrika ukuba baqinisekise ukuthi ingane yomfana ikhuliswa ngendlela egcizelela ukuhlonishwa kwamalungelo abo bonke abantu, ikakhulukazi abesifazane emphakathini. Ingane yomfana kumele ikhuliswe ngendlela ezokwenza ukuthi yazi ukuthi abesifazane bayalingana nabantu besilisa futhi abekho ngaphansi kwabantu besilisa okungenza bazithole sebebhekene nazo zonke izinhlobo zokuhlukunyezwa, futhi okungaholela ekutheni bagcine sebebulewe.2.  Udlame nezinxushunxushu emphakathini2.1.  IKhabhinethi lilugxeka kakhulu udlame lwakamuva oluqubuke lapha nalaphaya ezindaweni ezithile e-Gauteng naKwaZulu-Natali. INingizimu Afrika iyizwe lentando yeningi labantu egxile kumthethosisekelo, elibuswa ngokulandela imithetho futhi ngalokho-ke bonke abantu abathanda ukuthula noxolo kumele bakugxeke kakhulu ukuziphatha kwabantu ngendlela engekho emthethweni okuhambisana nobuxhwanguxhwangu. INingizimu Afrika ibamukela ngezandla ezifudumele bonke abantu abangena kuleli ngokusemthethweni futhi abahlonipha imithetho yezwe. Asikho neze isikhalo esingasetshenziswa njengesizathu esinohlonze futhi esamukelekile sokuhlasela abanye abantu ngesihluku, ukuphanga impahla ezitolo, ukucekela phansi impahla kanye nokuvala imigwaqo, futhi konke lokhu kuyizenzo ezingekho neze emthethweni futhi eziyicala elibomvu elingaholela ekutheni abenzi bazo bazithole sebejeziswa kanzima yinkantolo.2.2.  IKhabhinethi liyasithokozela impela isivinini soMbutho Wamaphoyisa aseNingizimu Afrika (i-SAPS) ekubopheni abantu abangama-483 abasoleka emacaleni okuphanga izitolo, ukubhebhezela udlame emphakathini kanye nokucekela phansi impahla e-Gauteng, kanye nabantu abangama-21 ababoshwe mayelana namacala okushiswa kwamaloli KwaZulu-Natali. IKhabhinethi liyadabuka kakhulu ngokushona kwabantu abayi-10, abayisishiyagalombili babo okungabantu baseNingizimu Afrika kanye nababili abadabuka emazweni angaphandle ngenxa yezinxushuxhushu nodlame oluqubuke e-Gauteng. IKhabhinethi selidlulise amazwi enduduzo emindenini yabo.   2.3.  IKhabhinethi lizwakalise futhi ukukhathazeka kwalo mayelana nokushiswa kwamaloli esifundazweni saKwaZulu-Natali okubangelwe yizinsolo zokuthi abantu abadabuka emazweni angaphandle yibona abaqashwa kuqala njengabashayeli bamaloli esikhundleni sabantu baseNingizimu Afrika emkhakheni wemboni yokuthwalwa nokuthunyelwa kwempahla. Njengamanje uhulumeni wenza izivimba-mgwaqo lapho egxile khona ikakhulukazi emalolini, futhi uma kutholakala ukuthi umshayeli weloli ungumuntu odabuka kwelinye izwe ongenawo amaphepha-mvume afanelekile okuba kuleli, uthathwa ngokushesha abuyiselwe ezweni lakhe.2.  ISithangami Sezomnotho Emhlabeni (i-WEF) esiqondene ne-Afrika2.1.  INingizimu Afrika izosingatha abaholi bamazwe omhlaba abaningana, ngokunjalo nabaholi besifunda kanye nabomhlaba wonke jikelele, abavela emkhakheni wezepolitiki, ezebhizinisi, izinhlangano zomphakathi kanye nezifundiswa, abazokwethamela ingqungquthela yama-28 ye-WEF eqondene ne-Afrika ezobanjelwa eKapa kusukela mhla zizi-4 kuze kube ngumhla ziyisi-6 kuMandulo 2019.2.2.  Isiqubulo sale ngqungquthela, lapho kuzoba khona nababambiqhaza abaningana abavela emphakathini waseNingizimu Afrika kanye nasemkhakheni wezomnotho, sithi: “Sibumba Ukukhula Okubandakanyayo kanye Nengomuso Elifanayo ngaphansi Koguquko Olunohlonze Lwezimboni Lwesine Olugxile Kubuchwepheshe Besimanjemanje (i-4IR)”.2.3.  I-WEF eqondene ne-Afrika izodingida futhi izame ukuxazulula izinkinga ezibhekene naleli zwekazi, ngokugxila ekutheni lungakhuliswa kanjani uguquko lwezinqubo nezinkambiso kanye nesimo sokwakheka kwesifunda sase-Afrika okuphathelene nezikhungo ezisebenzisa ubuchwepheshe besimanjemanje, utshalomali, ukudidiyelwa, izimboni kanye nezinhlelo ezintsha. Lo mhlangano uzobhunga futhi ngoHlelo lwe-Afrika lowezi-2063, olungumhlahlandlela kanye nohlelo-ngqangi lokuguqula i-Afrika ibe ngesinye sezikhondlakhondla zomhlaba esikhathini esizayo.2.4.  Ukubamba iqhaza kweNingizimu Afrika ku-WEF eqondene ne-Afrika, okuyisithangami esiqoqela ndawonye abaholi abaphakeme ukuze kwakhiwe izimo ezizovumela ukutshalwa kwezimali kwezenhlalo-mnotho, kuzothuthukisa kakhudlwana izinhlelo zethu zokuthola isixazululo sezinselelo ezintathu ezibhekene naleli lizwe, okuwukuntuleka kwamathuba omsebenzi, ukungalingani kanye nobubha. Lokhu kuzosondeza leli lizwe ekufezekiseni iNhloso-mbono yowezi-2030 yoHlelo Lokuthuthukiswa Kwezwe, olungumhlahlandlela wethu wokuqeda ububha nokunciphisa ukungalingani okukhona kuleli ngaphambi kokufika kowezi-2030.2.5.  IKhabhinethi lifisela bonke ababambiqhaza izingxoxo ezakhayo futhi eziyimpumelelo ngenkathi bethokozela ukuphathwa ngemfudumalo ngokomgomo woBuntu wezwe lethu.3.  Isichibiyelo Somthetho Wokuqasha Ngokulingana3.1.  IKhabhinethi lizwakalise ukukhathazeka ngokuhamba ngonyawo lonwabu koguquko emsebenzini kulandela ukukhishwa kombiko weKhomishana Yokuqasha Ngokulingana emsebenzini ye-19. Kuyadabukisa impela ukuthi lo mbiko ubonisa amazinga aphansi kakhulu okuthotshelwa koMthetho Wokuqasha Ngokulingana, we-1998 (uMthetho wama-55 we-1998), okuhloswe ngawo ukuqeda ukungalingani okukhona kuleli ekuqashweni kwabantu, okuwukhondolo lobandlululo.3.2.  Njengomzamo wokuqinisa uMthetho Wokuqasha Ngokulingana we-1998, uhulumeni uzokwethula iSichibiyelo Somthetho Wokuqasha Ngokulingana ePhalamende.3.3.  Lo Mthethosivivinywa ukhuphula izinhlawulo zokuphulwa nokungathotshelwa koMthetho futhi uphoqelela abaqashi abafuna ukwenza ibhizinisi nohulumeni ukuthi bahlinzeke ngesitifiketi sokuthotshelwa kokuqasha ngokulingana.4.  Ukwakha isizwe4.1.  IKhabhinethi lihlanganyela nabantu baseNingizimu Afrika ekwamukeleni isinqumo seNkantolo Yezokulingana esiphathelene nokubekwa kwemikhawulo ekuphathweni nokuboniswa kwefulegi lobandlululo, elabe lisetshenziswa kuleli ngaphambi kowe-1994, okuyifulegi eliwuphawu lwesikhathi esedlule esabe sidala uqhekeko nokwehlukana kuleli. IKhabhinethi liyaseseka isinqumo senkantolo esithi leli fulegi elidala “lidicilela phansi isithunzi sabantu abamnyama futhi labo abaphatha noma ababonisa ifulegi lobandlululo baqoka ngamabomu ingcindezelo esikhundleni senkululeko.”4.2.  Izimpawu ezimele izikhathi ezibuhlungu eNingizimu Afrika, ikakhulukazi ifulegi elidala, azilekeleli neze ekwakheni isizwe esibumbene, esingacwasi ngokobuhlanga nangokobulili esifunwa nguMthethosisekelo weRiphabulikhi yaseNingizimu Afrika we-1996 ovulelekile futhi ogxile kwinqubekelaphambili. IKhabhinethi liyabanxusa bonke abantu baseNingizimu Afrika ukuthi bagqugquzele futhi bashabashekele ukwenza abantu bakuleli babe munye,   njengokusho koMthethosisekelo wethu.4.3.  Ukuboniswa nokusetshenziswa kwefulegi elidala kumele kugcine kuphela kwezobuciko, ezemfundo kanye nezobuntatheli, uma kunesizathu esinohlonze esibonisa ukuthi lokho kungaba wusizo ekuhlinzekeni umphakathi ngolwazi.B.  Izinqumo zeKhabhinethi1.  Umbiko Wezibalo Zobugebengu Ezweni Lonkana wezi-2018/191.1.  IKhabhinethi likugunyazile ukukhishwa koMbiko Wezibalo Zobugebengu Ezweni Lonkana wezi-2018/19.1.2.  Izibalo zobugegengu ezikhishwa njalo ngonyaka zibeka uhulumeni esimweni sokuqapha imigomo esemqoka okuhloswe ukufinyelela kuyona, ikakhulukazi, mayelana nokuncishiswa kwamacala abucayi abikiwe, njengoba lokhu kubekwe ngokucacile oHlakeni Lokusebenza Lwesigaba Esimaphakathi (i-MTSF). Lezi zibalo zingalekelela futhi nasekuqiniseni imikhankaso yokunqanda nokuvimbela ubugebengu futhi zihole amaqhingasu eminyango kahulumeni ehlukahlukene.1.3.  UNgqongqoshe Wezamaphoyisa, uJenene Bheki Cele uzohlela isithangami sabezindaba lapho ezokwethula khona imiphumela nemininingwane ephathelene nezibalo zobugebengu.2.   Inqubo Yokwabiwa Kwamalungelo Okudoba (i-FRAP) yowezi-20202.1.  IKhabhinethi likugunyazile ukuthi uMnyango Wezemvelo, Ezamahlathi kanye Nezokudoba (i-DEFF) ubuyekeze izikhathi neminqamulajuqu ebekiwe ephathelene nenqubo yokwabiwa kwamalayisensi ezizindeni zokudoba eziyi-12.  Ngokunjalo-ke, khona maduze nje uNgqongqoshe Wezemvelo, Ezamahlathi kanye Nezokudoba, u-Barbara Creecy, uzoshicilela kusomqulu kahulumeni izikhathi ezintsha okuzokwenziwa ngazo i-FRAP yowezi-2020.2.2.  IKhabhinethi likholelwa ekutheni kusemqoka kakhulu ukuthi le nqubo ibonakale njengenqubo enobuqotho, esobala, futhi eqhubekisela phambili uguquko kule mboni yonkana. Izikhathi neminqamulajuqu emisha kuzovumela i-DEFF ukuthi ifezekise zonke izidingo eziphathelene nokulawulwa kwenqubo ye-FRAP, kubandakanya ukuqokwa kwezimpiko zokweluleka kanye nezesayensi, ukwenza ucwaningo mayelana nomthamo wezinhlanzi ezikhona kanye nokuqalisa ucwaningo lwenhlalo-mnotho oluqondene nesizinda sokudoba ngasinye.C.  Imithethosivivinywa1.  Isichibiyelo Somthetho Wezindaba Eziphathelene Nomthetho Nobulungiswa sowezi-20191.1.  IKhabhinethi likugunyazile ukuthi lo Mthethosivivinywa wethulwe ePhalamende. Lo Mthethosivivinywa uhlose ukuchibiyela iMithetho emibili ukuze kuvalwe amagebe akhona ahlonzwe yiNkantolo Yomthethosisekelo:UMthetho Wezehlukaniso, we-1979 (uMthetho wama-70 we-1979) – isichibiyelo esizokwenziwa yilo Mthethosivivinywa sizothuthukisa ukulawulwa kwenqubo yokuhlukaniswa kwempahla namafa kanye nokondliwa kwalabo abayingxenye yenqubo yesehlukaniso, ngokuhambisana nesinqumo seNkantolo Yomthethosisekelo; kanyeNoMthetho Wophiko Lukazwelonke Lwezokushushiswa Komphakathi, we-1998 (uMthetho wama-32 we-1998) – isichibiyelo esizokwenziwa nguMthethosivivinywa siphathelene nobude besikhathi sokusebenza soMqondisi Kazwelonke Wezokushushiswa Komphakathi kanye nePhini LoMqondisi Wezokushushiswa Komphakathi, ngokuhambisana nesinqumo seNkantolo Yomthethosisekelo.D.  Imiyalezo1.  Amazwi EnduduzoIKhabhinethi lidlulise amazwi enduduzo:1.1.  emndenini nabangani bakaMakadebona woMkhonto Wesizwe futhi obeyilungu loPhiko Lwabesifazane lwe-African National Congress, usomabhizinisi wesifazane obeyivulandlela kwezamabhizinisi, uDkt Thandi Cynthia Ndlovu, odlule emhlabeni mhla zingama-24 kuNcwaba 2019. Lowo obeyiBamba likaMongameli ngaleso sikhathi, u-David Mabuza, wamemezela ukuthi le ngqalabutho yomzabalazo kanye nesosha lempi yenkululeko eseliphangalele lizofihlwa ngokwenkambiso yoMngcwabo Wesifundazwe Okhethekile Osesigabeni Sesibili. UDkt Ndlovu uhlonishwe ngezindondo ezihlukahlukene emsebenzini oncomekayo awenzile empilweni yakhe, futhi ubelokhu eqhubeke njalo nokuba yisibonelo esihle kwabanye, ngokuba ngumuntu oyikhuthalele imfundo ngokunjalo futhi ngokuba ngusomabhizinisi wesifazane ophuma phambili. Ubephila impilo engenawo nomncane ugcobho njengesishoshovu sezepolitiki futhi njengesishabasheki sokufukulwa nokuthuthukiswa kwabesifazane. Ungomunye walabo abazibonela ngawabo amehlo, ngoNhlolanja, ngenkathi uMongameli Cyril Ramaphosa esayina iSichibiyelo Somthetho Wezokuncintisana, sowezi-2018 (uMthetho we-18 wezi-2018) ukuze sibe ngumthetho.1.2.  emndenini nabangani bentatheli ebisimnkantshubomvu, ebingumbhali nomcwaningi, uMnu Harry Mashabela. NgoNtulikazi wezi-1976, waboshwa, nezinye izintatheli ezinamava ezweni, ngaphansi komthetho owabe usatshwa kakhulu, okunguMthetho Wezobushokobezi. Usebenzele amaphephandaba amaningi, kubandakanya i-Rand Daily Mail, The Star, Drum kanye ne-Financial Mail. Futhi ungumbhali wezincwadi eziningi, kubandakanya leyo esihloko sithi Townships of the PWV, a People on the Boil (1988) kanye nenye incwadi esihloko sithi Mekhukhu: Urban African Cities of the Future (1990).1.3.  emndenini nabangani bentatheli futhi ebinguMqondisi Wezindaba esiteshini sikamabonakude i-eNCA, uMnu Ben Said kanye nomhlaziyi wezemidlalo futhi obeyintatheli ye-SABC, uMnu David Kekana. Imboni yabezindaba yaseNingizimu ilahlekelwe yizikhondlakhondla kulo mkhakha ebezisebenzisa amakhono azo obuntatheli ukuhlinzeka umphakathi ngolwazi kanye nokwenza iNingizimu Afrika ibe yindawo engcono.1.4.  kuNgqongqoshe Wezasekhaya, uDkt Aaron Motsoaledi kanye nomndeni wakhe wonkana, kulandela ukudlula emhlabeni kukamama wakhe, uMama u-Sina Sekeku Motsoaledi.2.  Ukuhalalisa kanye Nezilokotho EzinhleIKhabhinethi lihalalisele:2.1.  abadlali abangama-31 abafakwe eqenjini lesizwe lebhola lombhoxo amaBhokobhoko, njengamanje elise-Japan lapho liyomela khona izwe lethu eMqhudelwaneni Wendebe Yomhlaba Yebhola Lombhoxo (i-RWC). Sinethemba lokuthi bazolimela ngempumelelo nangokuziqhenya izwe lethu, futhi sibafisela okuhle kodwa emzamweni wabo wokubuya nendebe ye-RWC kuleli.2.2.  ikwaya lomculo, iNdlovu Youth Choir, elithinte izinhliziyo zabantu abaningi emhlabeni wonke jikelele futhi labashiya behlabeke umxhwele ngomculo nomdanso walo ohlabahlosile owenze ukuthi lizitholele indawo emzuliswaneni wamanqamu emncintiswaneni osihloko sithi America's Got Talent.E.  AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1.  UNkz Mapatane Elizabeth Kgomo oqashwe njengePhini likaMqondisi-Jikelele: WoPhiko Olusekela Ukuphathwa Komsebenzi Wokuhlinzekwa Kwengqalasizinda eMnyangweni Wezokuphatha Ngokubambisana.Imibuzo: Nkz Phumla Williams – iBamba Lomkhulumeli weKhabhinethiIselula: 083 501 0139"
Isitatimende Somhlangano WeKhabhinethi wangomhla ziyi-18 kuMandulo 2019,19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyi-18-kumandulo-2019-19-sep-2019-0000,"IKhabhinethi labamba umhlangano walo ngoLwesithathu mhla ziyi-18 kuMandulo 2019 e-Tuynhuys eKapaA. Izindaba Ezisematheni1. Uhlelo Lwentuthuko Oluholwa Yizifunda1.1. IKhabhinethi liyakwamukela ukwethulwa ngokusemthethweni nguMongameli Cyril Ramaphosa koHlelo Lwentuthuko Oluholwa Yizifunda olusha, kuMasipala Wesifunda i-OR Tambo, eMpumalanga Kapa. Lolu hlelo luhlanganisa imikhakha emithathu kahulumeni ukuze ibambisane, isebenzisane futhi ididiyele imisebenzi yayo, ikakhulukazi ephathelene nezifunda, ngenhloso yokubhekana ngqo nezinselele eziphathelene nentuthuko futhi kugqugquzelwe ukuhlinzekwa kwezidingo-ngqangi, kuthengwe impahla kanye nezinsizakalo ngaphakathi kuleli nasebantwini bendawo futhi kudalwe namathuba omsebenzi. Lolu hlelo lwagunyazwa yiKhabhinethi, izinhlaka zohulumeni basekhaya, iziphathimandla zendabuko kanye noMkhandlu Oqondisayo Kamongameli (i-PCC).  1.2. Nakuba iSifunda i-OR Tambo kuyisona esethule lolu hlelo kuqala, uhlelo luzoqaliswa futhi nakuzo zonke ezinye izifunda ezingama-44 kanye nemikhandludolobha eyisishiyagalombili ezweni lonkana. Lolu hlelo lusondeza uhulumeni kubantu ngokubandakanya izakhamuzi kanye nabo bonke abathintekayo ekwakhiweni kohlelo olulodwa okuzohlinzekwa ngalo izinsizakalo eziningana impela futhi kwakhiwe namathuba ezomnotho emazingeni esifunda ayisisekelo.1.3. UMongameli Ramaphosa wavula ngokusemthethweni umtholampilo endaweni yasemakhaya eLusikisiki, okungumtholampilo osukulungele ukuqaliswa koMshwalense Wezempilo Kazwelonke (i-NHI), ozoqhuba futhi ugqugquzele ukuhlinzekwa kosizo lwezempilo nokwelashwa kumuntu wonke. Lo mtholampilo ufakelwe imishini kanokusho enobuchwepheshe besimanjemanje, izinsizakalo zesimo esiphuthumayo kanye newodi lokubeletha elisebenza amahora angama-24.1.4. UMongameli Ramaphosa wabamba futhi nomhlangano wokubonisana nomphakathi weSifunda i-OR Tambo mayelana nodaba loDlame Olubhekiswe Kwabobulili Obuthile futhi wasibona nesidingo esikhulu impela sokuthi kwakhiwe izizinda ezengeziwe kule ndawo ezihlinzeka ngosizo kwabesifazane abayizisulu zokuhlukunyezwa, ama-Thuthuzela Centres, futhi kusungulwe ngokushesha ilabholethri yolibo-fuzo eMpumalanga Kapa.2. Ukulwisana Nodlame Olubhekiswe Kwabobulili Obuthile (i-GBV)2.1 IKhabhinethi livumelana noMongameli Cyril Ramaphosa esicelweni sakhe sokuthi bonke abantu baseNingizimu Afrikan babambisane futhi basebenzisane ekunqandeni udlame nokubulawa kwabantu besifazane nezingane. Emhlanganweni Wokuhlala Ngokuhlanganyela Kwezindlu Zombili Zephalamende obubanjwe izolo, uMongameli wethule izinyathelo eziphuthumayo zokulwisana nodlame olubhekiswe kwabobulili obuthile futhi kuqinisekiswe ukuqaliswa kwemiphumela nezincomo zengqungquthela kaMongameli yowezi-2018 Yokulwisana ne-GBV.2.2 Izinyathelo eziphuthumayo ezimenyezelwe nguMongameli ezizoqaliswa kulezi zinyanga eziyisithupha ezizayo zibandakanya izinyathelo zomthetho eziphuthumayo okuhloswe ngazo ukunqanda i-GBV, ukuqeqeshwa okuphuthumayo kwamaphoyisa, abashushisi kanye nezimantshi noma amajaji asebenza ngamacala e-GBV, kuqiniswe ngokushesha uhlelo lwezoBulungiswa, kufakwe ngokushesha imfundiso ephathelene ne-GBV kukharikhulamu yezikole, kusungulwe ngokushesha ama-Thuthuzela Support Centres angeziwe futhi ahlonyiswe ngazo zonke izinsiza-kusebenza azidingayo. Lezi zinyathelo zokungenelela zibandakanya futhi nokugxila ngokukhethekile kwabesilisa njengoba esikhathini esiningi kuyibona abenza izenzo eziphathelene nokudlwengula, ukuhlukumeza kanye nokubulawa kwabesifazane namantombazane.2.3 Lezi zinyathelo eziphuthumayo zizoqhutshwa yiKomidi Eliqondisayo Lokulwisana Nodlame Olubhekiswe Kwabobulili Obuthile elihlongozwayo, elizokanisa eHhovisi likaMongameli, elibandakanya izinhlaka zikahulumeni nezinhlangano ezingekho ngaphansi kukahulumeni (ama-NGO) ukuze lengamele ukuqaliswa kwalezi zinyathelo.2.4 UMongameli umemezele ukuthi ukuhlinzekwa kwezimali kanye nezinsiza-kusebenza, ezizotholakala ngokuthi kuhlelwe kabusha izabelomali zeminyango,  kuzoqinisekisa ukuqaliswa kwalezi zinyathelo zingakapheli izinyanga eziyisithupha ezizayo.  2.5 IKhabhinethi linxusa yonke imiphakathi ukuthi iqhubeke nokudlala indima ekufundiseni nokukhulisa izingane ezingabafana ngendlela ezozenza zibe nozwelo futhi zibahloniphe abantu besifazane kanye namantombazane.3 Ukuhlaselwa ngesihluku kwabokufika kuleli kanye nabantu baseNingizimi Afrika3.1 IKhabhinethi liyaphinda futhi liyalugxeka udlame emphakathini kanye nezinxushunxushu eziphathelene nezenzo zokuphulwa komthetho okuhambisana nanoma yiziphi izikhalo zabantu bakuleli, kungakhathalekile ukuthi yizikhalo ezizwakalayo neziphathekayo noma yizikhalo ezidalwa wukungaqondisisi kahle kanye namahemuhemu. Izwe lethu lisalokhu liyizwe lentando yeningi labantu esekelwe phezu komthethosisekelo elibuswa ngokulandela nokuhlonipha umthetho.3.2 Nakuba iKhabhinethi liziqonda kahle izinselele zenhlalo-mnotho ebhekene nazo imiphakathi, ukungabekezelelani kanye nodlame olubhekiswe kwabokufika kuleli, nakubantu baseNingizimu Afrika, ngeke neze kuzixazulule lezi zinselele.3.3 Simamukela ngezandla ezimhlophe noma ngubani ongena kuleli ngokusemthethweni futhi ohlonipha imithetho yezwe lethu. Ngokufanayo, sisalokhu siyizwe elibumbene elinabantu abahlukahlukene futhi abalandela amasiko-mpilo ahlukahlukene, futhi ngeke siyibekezelele nakancane noma nhloboni yenzondo ebhekiswe kubafowethu nodadewethu abavela ezwekazini lethu i-Afrika.3.4 IKhabhinethi lizimisele ukuthatha izinyathelo ezinohlonze ukubhekana ngqo nezimo eziyimbangela yokuhlaselwa kwabantu bokufika kuleli nabantu abambadlwana baseNingizimu Afrika. Futhi kusenjalo sizothatha izinyathelo ezinqala ukubhekana nezenzo ezingekho emthethweni ezinjengokuthengiswa kwezidakamizwa, ukuhweba okungekho emthethweni, ukuphangwa kwezitolo zabantu, ngokunjalo futhi nokucekelwa phansi kwempahla kanye nenkohlakalo, futhi lokhu sizokwenza ngaphandle kovalo nokwenzelela, kungakhathalekile ukuthi ubugebengu lobo benziwa ngumuntu waseNingizimu Afrika noma benziwa ngumuntu wokufika kuleli. Siyakugxeka futhi nokuxhashazwa kwabantu bokufika kuleli okwenziwa yizinkampani ezithile. IKhabhinethi linxusa imiphakathi ukuthi ibambisane ngenkuthalo namaQembu Omphakathi Asebenzisana Namaphoyisa (ama-CPF) kanye noMbutho Wamaphoyisa aseNingizimu Afrika (i-SAPS) ukuze kulwiswane nobugebengu kanye nazo zonke izenzo ezingekho emthethweni.  3.5 Sekuyaphothulwa ukucutshungulwa koMthethosivivinywa Wophiko Lokuphathwa Kwemingcele (i-BMA) njengamanje ophambi koMkhandlu Wezifundazwe Kazwelonke (i-NCOP); futhi lokhu kuzosheshisa ukuqiniswa kokuvikeleka kwemingcele yezwe lethu.3.6 Ngaphezu kwalokho, uMongameli usethumele ithimba lezithunywa elikhethekile emazweni athile ase-Afrika ngenhloso yokuqinisekisa abantu bezwekazi lethu i-Afrika ukuthi izwe lethu lizibophezele emigomweni yobumbano nobambiswano lwamazwe ase-Afrika, kubandakanya nokuzibophezela kweNingizimu Afrika ekuqinisekiseni ukuthotshelwa nokuhlonishwa komthetho kanye nokuvikelwa kwamalungelo abo bonke abantu abangaphakathi kwemingcele yakuleli.3.7 UMongameli useqoke futhi nethimba labantu abaqavile futhi abahlonishwayo abazoba yingxenye yekhomishana yokuthola amaqiniso, ababandakanya uMongameli waphambilini wase-Tanzania, uMnu Jakaya Kikwete, kanye noMongameli waphambilini wase-Mozambique, uMnu Joaquim Chissano. Bazofakana imilomo namaqembu ahlukahlukene ezweni lethu ngenhloso yokuthola amaqiniso mayelana nokuhlaselwa ngesihluku kwabantu bokufika kuleli nabantu baseNingizimu Afrika, okuyisenzo abantu abaningi abasibiza ngenzondo ebhekiswe kubantu bokufika kuleli, phezelezi i-xenophobia kanye nenzondo ebhekiswe kubantu abadabuka ezwekazini lase-Afrika, phecelezi i-afrophobia. Imiphumela ezotholakala kuleli khomishana izothunyelwa eNhlanganweni Yamazwe ase-Afrika (i-AU) futhi okubaluleke kakhulu wukuthi le miphumela izosilekelela ekunqandeni ukuqubuka kabusha kwezehlakalo zokuhlaselwa ngesihluku kwabantu bokufika kuleli ngokunjalo nokuhlaselwa kwezakhamuzi zakuleli.4. Ukuhlaselwa kwezindlu zamaKhansela4.1 IKhabhinethi likugxeka kakhulu impela ukungqongqiswa ngomlilo kwezindlu zamaKhansela oMkhandludolobha waseMatlosana, endaweni yaseKhuma esifundazweni saseNyakatho Ntshonalanga. Akuvumelekile nakancane ukuziphatha okunje kuleli lizwe lethu eliselisha elibuswa ngentando yeningi labantu. IKhabhinethi linxusa uMbutho Wamaphoyisa aseNingizimu Afrika ukuthi wenze konke okusemandleni awo ukuqinisekisa ukuthi bayaboshwa futhi bavalelwe abenzi balawa macala. Izakhamuzi eziwuthobelayo umthetho endaweni yaseKhuma ziyanxuswa ukuthi zisebenzisane nezimpiko zokuqinisa ukuthotshelwa komthetho futhi zilekelele ekubanjweni kwabenzi bobubi.  Izakhamuzi zingalekelela ngokuthi zihlinzeke ngolwazi ngokufonela inombolo yamahhala ethi 086010111 ngaphandle kokuziveza nokudalula amagama azo.4.2 Njengabantu baseNingizimu Afrika masisukumeni, zisigxeke kakhulu izenzo zokuphulwa komthetho emiphakathini yethu ngokwahlukana kwayo. Izwe lethu elibushwa ngentando yeningi labantu linohlelo lwezomthetho olungasetshenziswa noma ngubani ofuna ukuqoka noma ukususa esikhundleni noma yimuphi ummeleli womphakathi ngaphandle kokusebenzisa udlame. Ngakho-ke kumele sisukume sime ngezinyawo zombili sivikele umbuso wethu wentando yeningi labantu esawuthola kanzima.4.3 IKhabhinethi lixhusa umphakathi ukuthi usukume ulwisane nalobo bugebengu obunjalo futhi udalule noma yiluphi ulwazi olungalekelela amaphoyisa nezikhungo eziqinisekisa ukuthotshelwa komthetho ophenyweni lwazo. INingizimu Afrika iyizwe elibuswa ngentando yeningi labantu, futhi abenzi nababhebhezeli bodlame, lwanoma yiluphi uhlopho, kumele baphendule ngezenzo zabo ngokuthi bazithole bebhekene ngqo, futhi ngokuphelele, nengalo yomthetho.B. Izinqumo zeKhabhinethi1. Umbiko Wokubuyekeza Weminyaka Engama-251.1 IKhabhinethi likugunyazile ukukhishwa koMbiko Wokubuyekeza Weminyaka Engama-25 1994 – 2019. Lo Mbiko uhlola futhi uhlaziye inqubekela phambili eseyenziwe nguhulumeni (ebambisane nezinye izinhlaka asebenzisana nazo emphakathini) ekufezekiseni isithembiso sakhe sempilo engcono kubo bonke abantu baseNingizimu Afrika.  1.2 Lokhu kuhlola obekwenziwa nguMnyango Wezokuhlela, Ukuqapha Nokuhlola (i-DPME) bekubandakanya nenqubo yokubonisana ngenhloso yokuthola imibono nemicabango yababambiqhaza abahlukahlukene. Lokhu kubandakanya amabhizinisi, abasebenzi, izifundiswa, izinhlangano ezingekho ngaphansi kukahulumeni kanye neminyango kahulumeni ehlukahlukene. Mayelana nalokhu-ke kwabanjwa futhi nezingqungquthela, ezabe zibandakanya abantu abaqavile futhi abahlonishwayo abavela ezwekazini lethu.1.3 Lo Mbiko ubonisa imikhakha okwenziwe kuyona inqubekela phambili, njengokuhlinzekwa kwabantu bonke ngemfundo eyisisekelo; ukusatshalaliswa kwemfundo ephakeme, ukufinyelela kwabantu bonke ezinsizakalweni zezempilo mahhala emkhakheni kahulumeni kanye nokuhlinzekwa kwezibonelelo nemixhaso kahulumeni.  Umbiko ubonisa futhi nezinselele eziningana ezithikameza imizamo yethu yokulwisana ngendlela efanele nenkinga yokuntuleka kwamathuba omsebenzi, ukuncishiswa kobubha kanye nokungalingani okukhona phakathi kwabantu bakuleli. Okukhulu kakhulu kulezi zinselele wukuhluleka kwethu ukulungisa isakhiwo sokwakheka nokuhleleka komnotho wezwe kanye nezinkinga ezihlobene nalokho.1.4 IKhabhinethi likugunyazile futhi ukuthi iminyango kazwelonke kanye neyezifundazwe ngokwahlukahlukana kwayo ikhiphe eyayo imibiko ejulile futhi ebanzi yobuyekezo lweminyaka engama-25.1.5 Ngokuhamba kwesikhathi, uMongameli Cyril Ramaphosa uzokwethula ngokusemthethweni uMbiko Wokubuyekeza Weminyaka Engama-25 weNingizimu Afrika.2 Umbiko Wamazwe Wezinjongo Zentuthuko Esimeme (ama-SDG) wezi-20192.1 IKhabhinethi likugunyazile ukuthi uthunyelwe kwiNhlangano Yezizwe (i-UN) uMbiko weNingizimu Afrika Ophathelene Nezinjongo Zentuthuko Esimeme wezi-2019. Lo Mbiko uzokwethulwa eNgqungqutheleni yama-SDG ngenkathi kubanjwe isigcawu sama-74 sesiGungu-Jikelele seNhlangano Yezizwe, ngoMandulo 2019.2.2 Lo Mbiko ungumphumela wokubamba iqhaza okubanzi kweminyango yomkhakha, uPhiko Lwezibalo-manani lwaseNingizimu Afrika (i-Stats SA), izifundiswa kanye nezinhlangano zomphakathi ezihlukahlukene. UMbiko uhlinzeka ngenqubekela phambili eseyenziwe yileli lizwe ekuqaliseni ukusebenza kwama-SDG, okuyizinjongo ezihambelana noHlelo lwethu Lokuthuthukiswa Kwezwe (i-NDP). Emva kokwethulwa kombiko wezwe phambi kwe-UN, umphakathi uzokwazi ukufinyelela kuwona nokuwuthola kuwebhusayithi yeNhlangano Yezizwe.2.3 INingizimu Afrika isalokhu izibophezele ekufakeni isandla ohlelweni lwamazwe ngamazwe lowezi-2030, lokulethwa kwentuthuko esimeme emhlabeni. Ama-SDG abandakanya izinjongo eziyi-17 kanye nemigomo eyi-169 okuhloswe ukuthi kufinyelelwe kuyona ebhekisisa izindaba ezibanzi futhi ezihlukahlukene kusukela kwezemfundo nobubha kuyofinyelela ezindabeni eziphathelene nemvelo, ukukhuliswa komnotho kanye nokungalingani ngokobulili okukhona emhlabeni.3 Inqubo-nkambiso yase-Cartagena Yokuphepha Emagciwaneni Nasezintweni Ezihlobene Nalokho Ezinobugozi3.1 IKhabhinethi liwugunyazile uMbiko Kazwelonke Wesine weNingizimu Afrika ophathelene Nenqubo-nkambiso yase-Cartagena Yokuphepha Emagciwaneni Nasezintweni Ezihlobene Nalokho Ezinobugozi.  Lo Mbiko uzokwethulwa eHhovisi Lobubhalane Nokulawula Lesivumelwano Sokwahlukahluka Kwezinto Eziphilayo, ngaphambi kokuthi kushaye umhla lu-1 kuMfumfu 2019.3.2 Inqubo-nkambiso yase-Cartagena ilawula ukuhanjiswa nokuthunyelwa kwezinto eziphilayo eziguquliwe ngokwesimo, futhi ezazizwa ngokuthi yiZinto Eziphilayo Eziguquliwe Ngokolibo-fuzo (ama-GMO), ezithunyelwa futhi zihanjiswe ngaphakathi kuleli kanye nasemazweni angaphandle.3.3 INingizimu Afrika izithobela ngokuphelele izimiselo zeNqubo-nkambiso yase-Cartagena. Imithetho yezwe ephathelene nokuphepha emagciwaneni nasezintweni ezihlobene nalokho ezinobungozi iyona elawula imikhiqizo engama-GMO engenayo nephumayo kuleli. INingizimu Afrika ifaka futhi isandla nasekuqeqeshweni kwabo bonke abasebenzisi bama-GMO kuleli kanye nasemazweni angomakhelwane.4 Uhlaka Lokuqaliswa Kwenqubo Yokuqinisekisa Isithunzi Senhlanzeko Nempilo Yabesifazane (i-SDIF)4.1 IKhabhinethi lilugunyazile uHlaka Lokuqaliswa Kwenqubo Yokuqinisekisa Isithunzi Senhlanzeko Nempilo Yabesifazane.  Ukuqaliswa kwalolu hlaka kuqalisa ukusebenza kwelungelo elihlinzekwe ngokomthethosisekelo lokuhlonishwa kwesithunzi sabesifazane namantombazane aphuma emindenini edla imbuya ngothi kanye nokuhlonishwa kwelungelo labo lokuphila.   4.2 I-SDIF ihlinzeka ngomhlahlandlela wokuthengwa kwemikhiqizo esetshenziswa ngabesifazane uma besesikhathini; ukwabiwa nokusatshalaliswa kwemisubelo; ukulahlwa ngendlela efanele kwemisubelo esisetshenzisiwe kanye nemithethonqubo okumele isetshenziswe yizikhungo ukwengamela ukwabiwa kwemisubelo. I-SDIF ihlinzekela futhi nokuphathwa kokuqeqeshwa kanye nempilo yabahlomuli bemikhiqizo esetshenziswa ngabesifazane uma besesikhathini.4.3 Ngokulandela inqubo kaMgcinimafa Kazwelonke, sekubekwe eceleni imali ezosetshenziselwa lokhu kulo nyaka-mali esiwuphethe kanye naseminyakeni elandelayo. Inqubo yokungakhokhiswa kwemisubelo intela yentengo iqalile ukusebenza mhla lu-1 kuMbasa 2019.  5 Ezohwebo5.1 IKhabhinethi lithole umbiko mayelana nomphumela wezingxoxo ebezibanjwe nezwe laseBhrithane (i-UK) eziphathelene nesivumelwano esizolawula ukuhwebelana uma kwenzeka i-UK iphuma eNhlanganweni Yamazwe aseYurophu (i-EU), phecelezi i-Brexit.5.2 I-UK iyizwe lesine ngobukhulu bohwebo, emazweni ahwebelana neNingizimu Afrika, njengoba uhwebo phakathi kwalawa mazwe amabili belungamabhiliyoni ayi-142 amarandi ngowezi-2018.5.3 IKhabinethi likuphawulile ukuthi isivumelwano esihlongozwayo siqukethe imigomo yokuhwebelana efanayo ncamashi nesivumelwano esikhona njengamanje, ebekwe ngokucacile eSivumelwaneni Senhlangano Yamazwe ase-Yurophu Sobambiswano Lwezomnotho (i-EPA) esenziwe namazwe ayisithupha eNhlangano Yokuthuthukiswa Kwamazwe aseNingizimu ne-Afrika (i-SADC).  Lesi sivumelwano sizoba yiSivumelwano esisha Sobambiswano Lwezomnotho phakathi kwe-UK neNingizimu Afrika, Namibia, Botswana, Lesotho, Eswatini kanye ne-Mozambique.  Siyoqala ukusebenza uma kwenzeka i-UK iphuma ku-AU ngaphandle kwesivumelwano sokuphuma esifalekile futhi esigculisayo.5.4 Kulandela ukucutshungulwa kombiko, iKhabhinethi lisigunyazile iSivumelwano Sobambiswano Lwezomnotho. I-EPA entsha izoqhubeka nokusebenzisa izinqubo zokukhokhiswa intela yempahla eziwabhekelelayo futhi eziwacabangelayo amazwe e-SADC, izabelo-silinganiso, amazinga ezempilo nokuphepha kanye neminye imigomo ebalulekile, futhi i-EPA izoqinisekisa ukuthi luqhubeka ngaphandle kokuphazamiseka uhwebo phakathi kweNingizimu Afrika ne-UK. Lokhu kuzovikela izimfuno-sidingo zeNingizimu Afrika.5.5 IKhabhinethi lisigunyazile lesi sivumelwano esihlongozwayo, futhi livumile ukuthi uma lesi sivumelwano sesisayinwe yiwona wonke amazwe athintekayo sithunyelwe ePhalamende ukuze siqinisekiswe futhi samukelwe ngokusemthethweni.6. Amadizayini ezinhlamvu zemali ewuhlweza zeNkampani yaseNingizimu Afrika Egaya futhi Ikhiqize Imali Ewuhlweza6.1. IKhabhinethi lilugunyazile uchungechunge lowezi-2020 lwezinhlamvu zesikhumbuzo, ezilandelayo, zemali ewuhlweza zeNkampani yaseNingizimu Afrika Egaya futhi Ikhiqize Imali Ewuhlweza – uhlamvu lwe-Krugerrand lwesiliva soqobo lowezi-2020 olungama-R2 (olunesisindo esingama-awunsi amabili); kanye nohlamvu lwe-Natura lwesiliva soqobo lowezi-2020 olungama-R25 (olunesisindo esiyi-awunsi elilodwa). Ingqikithi yalolu chungechunge lwezinhlamvu zemali ithi “Ukudlondlobala kwamadayinoso (dinosaurs) - Archosauria.”  Isimemezelo esisemthethweni sizoshicilelwa kusomqulu kahulumeni ukuze kuqaliswe ukusebenza ngokusemthethweni kwalezi zinhlamvu zesikhumbuzo.C. Imicimbi Ezayo1. Inyanga Yezokuthutha1.1 IKhabhinethi lilugunyazile uHlelo Lokusebenza lukaMfumfu wezi-2019 okuyiNyanga Yezokuthutha kanye noMkhankaso Wezinsuku ezingama-365 ngaphansi kwesiqubulo esithi: “Sisonke Ngokuhlanganyela Masiqhubeke Nomfutho Wokuhlinzekwa Kwezinsizakalo futhi Sikhulise Nomnotho”.  Ukuphepha emigwaqeni yethu kudinga ukuxoxisana nokubonisana okuqhubeka izinsuku ezingama-365 kanye nokuqwashiswa ngokuqhubekayo kwabo bonke abasebenzisi bomgwaqo; okusho abashayeli ngokunjalo futhi nabantu abahamba ngezinyawo.1.2 Lo mkhankaso uzobonisa izinhlelo zokungenelela zikahulumeni okuhloswe ngazo ukwenza ngcono uhlelo lwezokuthutha kuleli, imiklamo yengqalasizinda ehlongozwayo okuzotshalwa kuyona izimali kanye nesibopho somphakathi sokuvikela ingqalasizinda yomphakathi.D. Imiyalezo1. Amazwi EnduduzoIKhabhinethi lidlulise amazwi enduduzo:1.1. Emndenini nabangani bePhini likaNgqongqoshe Wezimbiwa, uNkz Bavelile Hlongwa, ngelishwa olahlekelwe yimpilo yakhe engozini yemoto, ngokunjalo futhi nasemindenini yabantu abane abashonele endaweni yesigameko ngenkathi bezama ukusiza abagibeli ababehlelwe yingozi yemoto.1.2. Kubantu nohulumeni waseZimbabwe kulandela ukudlula emhlabeni kukaMongameli waphambilini u-Robert Gabriel Mugabe. Ngaphansi kobuholi bukaMongameli Mugabe, izwe laseZimbabwe laqhuba umzabalazo wobuqhawe nesibindi wokulwisana nenqubo yobukoloniyali owafaka ugqozi nasemzabalazweni wethu wokulwisana nobandlululo futhi wasinika ithemba lokhu iNingizimu Afrika nayo iyogcina iyitholile inkululeko.1.3. Emndenini nabangani bomdlali webhola lombhoxo wasophondweni, owabe edlalela amaBhokobhoko phambilini, u-Chester Mornay Williams owazizuzela udumo kuleli nasemhlabeni wonke jikelele ngegalelo lakhe ekunqobeni kweNingizimu Afrika uMqhudelwano Wendebe Yomhlaba Yebhola Lombhoxo we-1995 oyingqophamlando. Impumelelo yakhe enkundleni yafaka ugqozi kwizizukulwane ngezizukulwane zabantu abasha. UMongameli ulihloniphile leli qhawe le bhola lombhoxo eselisishiyile emhlabeni, ngokuthi akhiphe isimemezelo sokuthi lizofihlwa ngoMngcwabo Osemthethweni Okhethekile Wesifundazwe Osesigabeni Sesibili.1.4. Emndenini nabangani balowo owabe eyisiboshwa ejele lesiqhingi i-Robben Island futhi ongumakadebona waseNtshonalanga Kapa, u-Vincent Diba. UMongameli Ramaphosa umemezele ukuthi uzofihlwa ngoMngcwabo Osemthethweni Okhethekile Wesifundazwe (Osesigabeni Sesibili), okungumngcwabo obandakanya imidanti nezinqubo zokungcwaba ezihlinzekwa nguMbutho Wamaphoyisa aseNingizimu Afrika.1.5. Emndenini nabangani besishoshovu esalwisana nobandlululo u-Adelaine Hain – ongumama kasopolitiki osemnkantshubomvu wezwe laseBhrithane u-Lord Hain – odlule emhlabeni eseneminyaka engama-92. U-Adelaine Hain wayibeka induku ebandla ngokudelela nokungalandeli imiyalelo nezinqubo zobandlululo – futhi okuyinto ayezibophezele kuyona eyaholela ekutheni umbuso wobandlululo umdingise, yena nomyeni wakhe ongasekho emhlabeni, u-Walter, ngaphambi kokubaphoqelela ukuthi baye ekudingisweni kwelase-United Kingdom.2. Ukuhalalisa2.1. IKhabhinethi lihlaganyela nesizwe kanye ne-Afrika ekutheni liphinde futhi lihalalisele ikwaya i-Ndlovu Youth Choir, ngokufinyelela kwalo kowamanqamu emncintiswaneni i-America's Got Talent. Ngaso sonke isikhathi sokuqhubeka kwalo mncintiswane leli kwaya lenze ukuthi isizwe kanye nezwekazi liziqhenye ngalo.2.2. U-Oratilwe AJ Hlongwane odume ngelika-DJ Arch Jnr owadla umhlanganiso emncintiswaneni i-South Africa’s Got Talent ngowe-2015 ngenkathi eseneminyaka emithathu nje kuphela. Inhlangano yamarekhodi omhlaba i-Guinness World Records imumemezele ngokusemthethweni njengo-DJ (umdlali womculo) omncane kunabo bonke emhlabeni wonke jikelele wezi-2017.  Umenyiwe ukuthi ayodlala emazweni amaningi, futhi uyaqhubeka nokundizisela phezulu ifulegi laseNingizimu Afrika ngombukiso wakhe omangalisayo emncintiswaneni wezingqwele i-Britain’s Got Talent: The Champions. Simufisela okuhle kodwa.Imibuzo:Nkz Phumla Williams – iBamba Lomqondisi Jikelele weKhabhinethi (GCIS)Iselula: 083 501 0139"
Isitatimende Somhlangano WeKhabhinethi wangomhla ziyi-16 kuMfumfu 2019,17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/zu/speeches/isitatimende-somhlangano-wekhabhinethi-wangomhla-ziyi-16-kumfumfu-2019-17-oct-2019-0000,"IKhabhinethi labamba umhlangano walo ngoLwesithathu mhla ziyi-16 kuMfumfu 2019 e-Tuynhuys eKapaA. Izindaba Ezisematheni1. Inkomba-kuncintisana Yomhlaba Wonke 1.1. IKhabhinethi liyayithokozela imiphumela ekhishwa minyaka yonke yeNkomba-kuncintisana Yomhlaba Wonke yeSithangami Sezomnotho Emhlabeni ebonisa ukuthi iNingizimu Afrika ikhuphuke ngamaqophelo ayisikhombisa ohlwini lokleliswa kwamazwe; okwenza ukuthi ibe sesimweni esingcono kakhulu sokuheha abatshalimali futhi okuyinto engadala amathuba omsebenzi adingeka kakhulu kuleli.1.2. Lo mbiko ubalula ukuthi iNingizimu Afrika iqophe “inqubekelaphambili ephawulekayo impela” mayelana nekhwalithi yezikhungo, njengokubuyiswa kozinzo ekusetshenzisweni kwamandla nokuphatha ngendlela efanele ezinkampanini zombuso ezihlukahlukene, nokuphuculwa kolawulo nokuphatha emkhakheni kahulumeni kanye nokuqinisekisa ukuthi izikhungo zikahulumeni ziphathwa ngobunyoninco.1.3. INingizimu Afrika ithole isibalo-maphuzu esiyi-100 ngenxa “yomkhakha wayo othuthuke kahle kakhulu wezimakethe zezabelo, zomshwalense kanye nezokuhlinzekwa kwezikweletu”, futhi ikleliswe endaweni ye-19 ohlwini lwamazwe omhlaba wonke jikelele njengesizinda sezimali. Lo mbiko unikeze leli lizwe amaphuzu aphakeme impela “njengelinye lamazwe anengqalasizinda yezokuthutha ethuthuke kakhulu esifundeni” (njengoba ikleliswe endaweni yama-45) futhi ithole amaphuzu aphakeme maqondana nobukhulu nobungako bemakethe yayo (njengoba ikleliswe endaweni yama-35). 1.4. Lokhu kuthuthuka kwendawo elikleliswe kuyona leli lizwe ohlwini lwamazwe kuyisiqinisekiso sokuthi seziqalile ukukhiqiza imiphumela emihle izinhlelo zikahulumeni zokungenelela ekuqiniseni izisekelo zokuvuselela umnotho. IKhabhinethi liyabanxusa abantu baseNingizimu Afrika ukuba bakhele phezu kwalezi zimpumelelo ezimangalisayo futhi ezinhle kakhulu njengoba simatasa Sikhulisa iNingizimu Afrika Ngokubambisana.2. Utshalomali2.1. IKhabhinethi liyaluthokozela utshalomali lwenkampani i-Toyota South Africa kwelase-Kenya oluzoholela ekutheni leli lizwe kube yilona elihlanganisa izinsimbi zokwakha imoto yohlobo lwe-Toyota Hilux ezikhiqizwe efemini yokukhiqiza yale nkampani ezinze eThekwini. Lokhu kuhambisana nemizamo yokuthuthukisa ukuhwebelana phakathi kwamazwe ase-Afrika futhi kuqiniswe nomkhakha wokwakhiwa nokukhiqizwa kwezimoto kuleli zwekazi.2.2. Njengengxenye yomzamo wokuheha abatshalimali abathe xaxa, kuleli viki uMongameli Cyril Ramaphosa ubambe futhi izingxoxo nabatshalimali kanye nabaholi bamabhizinisi ngenkathi kuqhubeka iNgqungquthela ye-Financial Times Africa yehlandla lesithupha e-London. Uyena owethule inkulumo yokuvula le ngqungquthela, ebigxile ezindabeni eziphathelene namabhizinisi kanye namathuba atholakalayo emazweni ase-Afrika. 2.3. INgqungquthela Yotshalomali yaseNingizimu Afrika yehlandla lesibili izobanjwa kusukela mhla ziyisi-5 kuya kumhla ziyisi-7 kuLwezi 2019. Le ngqungquthela izophinda futhi izame ukugqugquzela nokunxenxa utshalomali olusha olungu-R1.2 wamathriliyoni kule minyaka emihlanu ezayo futhi izokhangisa leli lizwe njengezwe elingungqaphambili kwezokutshalwa kwezimali.  3. Ukongiwa kwamanzi3.1.  Njengoba sesisondela ezinyangeni zasehlobo, iKhabhinethi liyabanxusa bonke abantu baseNingizimu Afrika ukuba basebenzise amanzi ngobuhlakani nokuwonga.  3.2. IKhabhinethi liyawancoma futhi amalungu omphakathi ngokuqhubeka nokubekezela ngenkathi kuqhubeka ukuvalwa okuhleliwe komklamo wokuphakelwa kwamanzi i-Lesotho Highlands Water Project okuqhutshwa yi-Lesotho Highlands Development Authority kanye ne-Trans-Caledon Tunnel Authority ngoMfumfu kanye noLwezi 2019. Ukuvalwa komklamo wokuphakelwa kwamanzi kuzohlinzeka ngethuba lokuthi kwenziwe umsebenzi ojwayelekile wokulungisa nokuvuselela ingqalasizinda yalo mklamo, okuyinto edingekayo futhi okumele yenziwe njalo emva kweminyaka eyi-10. 3.3. Kunezinhlelo zokungenelela eziphuthumayo eseziqalisiwe ngenhloso yokulekelela ekunciphiseni umthelela wesomiso esilokhu siqhubeke njalo esifundazweni saseNyakatho Kapa.  Lezi zinhlelo zokungenelela ziyingxenye yoHlelo Lwezinguquko Kwezomhlaba kanye Nosizo Oludidiyelwe Oluqondiswe Kubalimi. Kunemali eyizigidi ezingama-30 zamarandi eyabiwe kabusha ngenhloso yokubeka eqhulwini izinhlelo zokungenelela ngokushesha ekuthengweni nokusatshalaliswa kwefolishi kubalimi njengesinyathelo sesikhathi esifushane sokubalekelela. Uhulumeni uzokhuphula futhi nomthamo wamanzi ahlinzekwayo ngokuthi ambe amapitsi angeziwe ezindaweni ezikhahlemezekile esifundazweni.3.4. Ngaphezu kwezinhlelo zokubhekana nesimo esiphuthumayo zoMnyango Wezamanzi Nokuthuthwa Kwendle, iKhabhinethi liyabanxusa bonke abantu kuleli lizwe ukuthi bawonge amanzi, njengoba iNingizimu Afrika iyizwe elinamanzi ayingcosana. 4. Ukuhlolwa kwabafundi bebanga likamatikuletsheni (i-NSC)4.1. IKhabhinethi libafisela okuhle kodwa bonke abafundi njengoba bematasa belungiselela ukuhlolwa kokuphela konyaka. Ukuhlolwa kwe-NSC kwabafundi bebanga likamatikuletsheni bowezi-2019 kuzobhalwa kusukela mhla zingama-23 kuMfumfu kuya kumhla zingama-28 kuLwezi. Bayizi-629 197 abafundi abafunda ngokugcwele ababhalisele lokhu kuhlolwa futhi bayizi-122 471 abafundi abangafundi ngokugcwele abazobhala izivivinyo zabo.4.2. UMkhandlu Wokuqinisekisa Ikhwalithi Emkhakheni Wezemfundo Wonkana Nakwezemfundo Ephakeme Nokuqeqeshwa (Umalusi) usihlolile isimo soMnyango Wezemfundo Eyisisekelo (i-DBE) kanye neminyango yawo ezifundazweni futhi usuqinisekisile ukuthi nembala sebekulungele ukuphatha nokuqhuba umsebenzi wokuhlola abafundi ekuhlolweni kwe-NSC kowezi-2019.4.3. IKhabhinethi liyabakhuthaza abazali kanye nabalondolozi bezingane ukuthi bazisekele futhi bazilekelele ngakho konke okusemandleni abo izingane zabo njengoba zilungiselela ukuphothula imfundo yabo yasesikoleni nokudlulela phambili emva kohambo lwabo lweminyaka eyi-12. Imiphakathi iyanxuswa kuthi yakhe isimo esikahle futhi esibalungele abafundi ukuze bakwazi ukubhala ukuhlolwa kwabo kokuphela konyaka ngaphandle kokuphazamiseka.5. Uhlelo Lukazwelonke Lokuxhasa Abafundi Ngemali Yokufunda (i-NSFAS)5.1. IKhabhinethi liyabanxusa ukuba bafake izicelo zabo bonke abafundi abafanelekile ukuthola uxhaso-mali lwe-NSFAS ngonyaka wokufunda wezi-2020. Sewuvuliwe ngokusemthethweni umjikelezo wesikhathi sokufakwa kwezicelo ze-NSFAS kulabo bafundi abanesifiso sokuqhuba imfundo yabo emanyuvesi kanye nasemakolishi eMfundo Yobuchwepheshe Nemisebenzi Yezandla Nokuqeqeshwa.5.2. Isuku lokuvalwa kwezicelo zoxhaso-mali lwe-NSFAS yiphakathi kwamabili mhla zingama-30 kuLwezi 2019. Asikho isidingo sokuthi bafake izicelo bonke labo bafundi abahlomulayo njengamanje ohlelweni lwe-NSFAS.6. Isikhathi Sokuthunyelwa Kwamafomu Entela6.1. IKhabhinethi liyabancoma impela labo bakhokhi bentela abayizigidi ngezigidi asebewathumelile amafomu abo entela. Ukuqoqwa ngendlela efanele futhi ngobunyoninco kwemali engenayo emgodlagodleni kahulumeni kwenza leli lizwe likwazi ukuzimela ngakwezezimali.  6.2. Amahhovisi Ophiko Oluqoqa Intela LwaseNingizimu Afrika (i-SARS) azobe evuliwe ngeMigqibelo kusukela ngo-08:00 ekuseni kuze kuyoshaya u-13:00 ntambama ngoMfumfu 2019 ngenhloso yokulekelela abakhokhi bentela bakwazi ukuthumela amafomu abo entela.6.3. Abakhokhi bentela bayakhunjuzwa ukuthi kumele bazigcine zonke izincwadi eziqukethe izibalo eziphathelene nentela kanye namarisidi ukuze bakwazi ukuhlinzeka ngobufakazi obudingekayo obeseka inqubo yokuthunyelwa kwamafomu abo entela. Abakhokhi bentela bayakhuthazwa kakhulu ukuba basebenzise uhleloxhumano lobuchwepheshe besimanjemanje ukuthumela amafomu entela nge-intanethi, okuyi-SARS eFiling kanye ne-SARS MobiApp, izinhlelo ezihlinzeka ngezinsiza ezenziwe ngcono ezingasetshenziswa ngabasebenzisi bohleloxhumano amahora angama-24 nsukuzonke. 7. Udlame olubhekiswe kwabobulili obuthile kanye nokubulawa kwabantu besifazane (i-GBVF)7.1. IKhabhinethi liyabancoma impela abaseshi boPhiko Lodlame Lomndeni, Ukuvikelwa Kwezingane kanye Namacala Ezocansi LoMbutho Wamaphoyisa aseNingizimu Afrika KwaZulu-Natali, abasebenze ngokuzikhandla okukhulu ukuqinisekisa ukuthi abenzi bamacala ocansi abalahlwe ngamacala bagixabezwa ngodilika-jele abangama-35 kanye neminyaka engama-621 uma sezihlanganisiwe izigwebo zabo sebebonke, okuyizigwebo ezikhishwe ngenyanga kaMandulo iyodwa nje vo.7.2. IKhabhinethi lisalokhu lizibophezele ekuqiniseni izikhungo zikahulumeni ngenhloso yokuqinisekisa ukuthi abenzi bamacala e-GBVF baboshwa ngokushesha futhi babhekane nengalo yomthetho ngokuphelele. IKhabhinethi liyagcizelela esicelweni salo esibhekiswe emphakathini sokuthi uqhubeke nokusebenzisana nezikhungo eziqinisekisa ukuthotshelwa komthetho ukuze kunqandwe udlame olubhekiswe kwabesifazane nezingane eNingizimu Afrika.B. IziNqumo ZeKhabhinethi1. Uhlelo Lwezinsiza Ezididiyelwe (i-IRP) lowezi-20191.1. IKhabhinethi likugunyazile ukuqala kokusebenza ngokusemthethweni kwe-IRP2019, okuwuhlelo oluhlinzeka umkhombandlela wokusetshenziswa kwemithombo yamandla exubile, ehlongozwayo kuleli, esikhathini esisukela manje kuze kuyofinyelela kowezi-2030.1.2. NgoNcwaba 2018, iKhabhinethi lagunyaza ukukhishwa kohlaka lwe-IRP2018 ukuze kuboniswane nomphakathi ngalo, futhi izigcawu zokubonisana nomphakathi zabanjwa phakathi kukaMandulo noLwezi 2018. Ku-IRP2019, zifakiwe izimvo neziphakamiso eziningi ezivela kumalungu omphakathi, izifundiswa, ongoti bomkhakha wezamandla kanye nababambiqhaza abathintekayo, njengoMkhandlu Kazwelonke Wezokuthuthukiswa Komnotho Nezabasebenzi (i-NEDLAC) kanye neKomidi LesiGungu Sikazwelonke Eliqaphe Umsebenzi Womnyango Wezamandla.1.3. Lolu hlelo luphakamisa izinhlelo zokungenelela eziyisishiyagalolunye ukuze kuqinisekiswe ukuthi leli lizwe liyakwazi ukubhekana nezidingo zamandla kule minyaka eyishumi ezayo.Lezi zinhlelo zokungenelela zisebenzela phezu kwesisekelo esikhona njengamanje semfunosidingo kanye nokutholakala nokuhlinzekwa kwamandla kuleli lizwe ngokunjalo nezibopho ezenziwe yileli lizwe emazweni omhlaba mayelana nomkhawulo ophansi futhi oyisisekelo wokukhiqizwa komoya ongcolisa imvelo nomkhathi.1.4. Lolu hlelo lusalokhu lungaphansi kohlaka lwenqubomgomo yokuphishekela ukufinyelela ekusetshenzisweni kwemithombo yamandla ehlukahlukene futhi exubile ukuze kuncishiswe ukuthembela kumthombo wamandla oyisisekelo owodwa noma emithonjeni embalwa nje kuphela. Lolu hlelo luzobuyekezwa ngokuhambisana nesimo esiguqukayo somkhakha wezamandla.1.5. I-IRP2019 egunyaziwe izoshicilelwa kusomqulu kahulumeni futhi izotholakala kuwebhusayithi yoMnyango Wezimbiwa Nezamandla: www.dmr.gov.za.2. Isitatimende Senqubomgomo Yesabelomali Sesikhathi Esimaphakathi (i-MTBPS)2.1. UNgqongqoshe Wezezimali, u-Tito Mboweni, wethulele iKhabhinethi umbiko mayelana ne-MTBPS. Makhathaleni ngokuhamba kwale nyanga, uNgqongqoshe uzokwethula i-MTBPS ePhalamende, ezobonisa izinguquko nokuhlelwa kabusha kwesabelomali sikazwelonke ukuze kuqinisekiswe ukusimama kwezezimali. 2.2. IKhabhinethi linethemba lokuthi i-MTBPS izobabonisa abantu baseNingizimu Afrika kanye nabatshalimali ukuthi uhulumeni uzibophezele ekuphatheni umnotho ngobuhlakani nangobunconinco.3. Uhlaka Lukazwelonke Lokuthuthukiswa Kwezindawo Zokuhlaliswa Kwabantu (i-NSDF)3.1. IKhabhinethi likugunyazile ukushicilelwa kwe-NSDF ukuze umphakathi uzwakalise izimvo zawo ngayo. Lolu hlaka luphakamisa ukuthi kuqhanyukwe nezinhlelo zokungenelela ukuze kulungiswe isimo sentuthuko esisabonisa ukwahlukahlukana kwabantu ngokobuhlanga, futhi esiqhubekayo nokugqugquzela ukungalingani kwezokuhlaliswa kwabantu kuleli. Luhlonza izindawo lapho kutholakala khona amathuba futhi luphakamisa ukuphathwa ngobuhlakani nangenkuthalo kwemithombo yemvelo kanye nezinto eziphilayo nezingaphiliyo zakuleli lizwe.  3.2. Lolu hlaka luphakamisa ukuthi kwenziwe imizamo namaqhinga aphokophele ekuhlalisweni kwabantu ngendlela ezoletha ukusimama kwentuthuko yenhlalo-mnotho ezweni, futhi luhlinzeka ngendlela-kusebenza esezingeni eliphakeme yokuhlaliswa kwabantu ngendlela edidiyelwe futhi ehambelanayo.4. Umbiko Wohlelo Lukazwelonke Oluhlinzeka Ulwazi Oludidiyelwe Lwezibonelelo Zomphakathi (i-NISPIS) 4.1. IKhabhinethi liyayamukela imiphumela yezemfundo yokuhlaziywa nokubuyekezwa okwenziwe kubo bonke abafundi beBanga le-12 lowezi-2018 abebethola izibonelelo-mali zikahulumeni.  Lolu lwazi lwatholakala ku-NISPIS, okuwuhlelo olulandela umkhondo wenqubekelaphambili yabafundi ngokusebenzisa izinombolo zomazisi babo, futhi lubonisa nohlobo lwesibonelelo sikahulumeni abasitholayo kanye nezikole abafunda kuzona ngokuhlukahlukana kwabo.   4.2. Ngokwalolu hlelo, kubafundi abayizi-400 761 abaphumelelile ekuhlolweni kwabo kwe-NSC kowezi-2018, abayizi-237 114 babo ngabafundi abebethola izibonelelo-mali zikahulumeni. Futhi bangama-36% abazuze iziqu ze-Bachelor’s, abangama-38% bathole ama-diploma kanti abangama-26% bathole izitifiketi zemfundo ephakeme. 4.3. Le miphumela iyabonisa futhi iyaqinisekisa ukuthi ngempela zinomthelela omuhle izinhlelo zokungenelela kukahulumeni, ikakhulukazi ekwenzeni ngcono izimpilo zezingane ezivela emakhaya ahlwempu ezidinga ukubhekelelwa kakhudlwana. 5. IKomidi LoNgqongqoshe Beminyango Ehlukahlukene (i-IMC) eliqondene neziNguquko Kwezomhlaba5.1. IKhabhinethi lithulelwe umbiko mayelana nenqubekelaphambili eseyenziwe yi-MIC eqondene neziNguquko Kwezomhlaba ekusheshisweni kwezinguquko kwezomhlaba kanye nokwabiwa kabusha komhlaba ngokuthi kukhishwe futhi kwabiwe umhlaba wombuso ukuze kusungulwe izindawo zokuhlalisa abantu.5.2. IKhabhinethi lizwakalise ukuyithokozela inqubekelaphambili eyenziwa yi-MIC. Futhi liphinde lagunyaza iziphakamiso eziphathelene nomhlaba wombuso ohlonziwe. Ziyi-167 iziqeshana zomhlaba wombuso ongamahekthare ayizi-14 105 osezandleni zoMnyango Wezemisebenzi Yomphakathi Nezingqalasizinda ogunyaziwe ukuba ukhishwe futhi wabelwe ukwakhiwa nokusungulwa kwezindawo zokuhlalisa abantu ngokuthi kukhishwe amaGunya Obumeli anikezwe uPhiko Lokuthuthukiswa Kwezindlu (i-HDA). I-HDA wuphiko lwentuthuko lukazwelonke lomkhakha kahulumeni oluthenga, lulungise futhi luthuthukise umhlaba, futhi luphinde lulawule nemiklamo yokwakhiwa kwezindlu nezindawo kokuhlalisa abantu.5.3. IKhabhinethi liphinde futhi lagunyaza nomyalelo wokuvimbela nokunqabela zonke izinkampani zombuso kanye nezinye izikhungo zikahulumeni ekukhipheni kanye nokuthengisa noma yimuphi umhlaba wazo.C. Imithethosivivinywa1. UMthethosivivinywa Wokungcoliseka Kolwandle Ngowoyela (Ukulungela izigameko zalokhu, Ukuthatha Izinyathelo Ezifanele Uma Kwenzeka Izigameko Ezinjalo kanye Nokubambisana) wezi-20191.1. IKhabhinethi likugunyazile ukushicilelwa koMthethosivivinywa Wokungcoliseka Kolwandle Ngowoyela (Ukulungela izigameko zalokhu, Ukuthatha Izinyathelo Ezifanele Uma Kwenzeka Izigameko Ezinjalo kanye Nokubambisana) wezi-2019, oqalisa ukusebenza kweSivumelwano Samazwe Ngamazwe sowe-1990 esiphathelene Nokulungela Izigameko Zalokhu, Ukuthatha Izinyathelo Ezifanele kanye Nokubambisana.1.2. Isivumelwano samazwe ngamazwe sezasolwandle sisungula izinyathelo zokubhekana nezigameko zokungcoliseka kolwandle ngenxa yokuchitheka kukawoyela olwandle lwaleli lizwe kanye nokubambisana namanye amazwe. INingizimu Afrika iyilungu leNhlangano Yamazwe Ngamazwe Yezasolwandle, okuwuphiko lweNhlangano Yezizwe olwethweswe umsebenzi wogqugquzela ukuphepha kwezokuthutha ngemikhumbi kanye nokuvimbela ukungcoliseka kolwandle. 1.3. Uma usuphasisiwe waba ngumthetho lo Mthethosivivinywa, uzokwenza ukuthi iNingizimu Afrika ikwazi ukuqalisa izinyathelo ezifanelekile kanye nezinhlelo zokuqeqesha nokuzilolonga, futhi iqalise nokusebenza kwezinqubo-kusebenza ezifanelekile zokwazisa ngezigameko zokuchitheka kukawoyela okumele zilandelwe yimikhumbi edlula ogwini lolwandle lwaseNingizimu Afrika.D. Imicimbi Ezayo1. INgqungquthela Yamadolobha Nohulumeni Bezindawo Ababumbene (i-UCLG): Umhlangano Womhlaba Wabaholi Bohulumeni Bezindawo Nabezifunda  1.1. INgqungquthela ye-UCLG: Umhlangano Womhlaba Wabaholi Bohulumeni Bezindawo Nabezifunda izobanjwa kusukela mhla ziyi-11 kuze kube ngumhla ziyi-15 kuLwezi 2019 esikhungweni semibuthano yamazwe ngamazwe i-Albert Luthuli International Convention Centre eThekwini. 1.2. Le ngqungquthela ehlelwe yi-UCLG, iyingqungquthela esemqoka kunazo zonke ezinye lapho kubuthana khona izimeya, amakhansela, ohulumeni bezindawo kanye nezinhlangano okubanjiswene nazo emhlabeni wonke jikelele. Izoba yingqungquthela yokuqala kulandela ukubanjwa kweNgqungquthela i-Habitat III futhi lapha kuzokwethulwa umbiko mayelana nokuqaliswa kokusebenza kweziNjongo Zentuthuko Esimeme kanye nomthelela wazo emazingeni ohulumeni bezindawo.2. Ukwethulwa Kohlelo Lwentuthuko Yesifunda saseThekwini nguMongameli2.1. Ukwethulwa kohlelo lwentuthuko yesifunda/yomkhandludolobha eThekwini kuzoba ngoLwesihlanu, mhla ziyisi-18 kuMfumfu enkundleni yezemidlalo i-Princess Magogo Stadium, KwaMashu. 2.2. Njengengxenye yokwethulwa kwalolu hlelo, uMongameli Ramaphosa uzokwethula ngokusemthethweni umakhalekhukhwini obizwa nge-Mara Phone, okungumakhalekhukhiwni omusha onobuchwepheshe besimanjemanje owakhiwe yisikhondlakhondla senkampani etholakala emazweni ase-Afrika amaningana, i-Mara Group. Lolu tshalomali lobuchwepheshe besimanjemanje obusezingeni eliphakeme luyingxenye yezethembiso ezenziwa eNgqungqutheleni Yotshalomali yaseNingizimu Afrika yokuqala eyabanjwa ngonyaka odlule.2.3. UMongameli Ramaphosa uzovakashela futhi nesiteshi samaphoyisa saseNanda ngenhloso yokuyohlola nokubheka izinkinga eziphathelene nokuphepha nokuvikeleka, futhi kusenjalo, uNgqongqoshe Wezempilo, uDkt Zweli Mkhize, uzovakashela izikhungo zezempilo. 3. Isithangami Sezomnotho esiphakathi kwe-Russia Namazwe ase-Afrika3.1. UMongameli Ramaphosa uzohola ithimba laseNingizimu Afrika elizokwethamela iSithangami Sezomnotho esiphakathi kwe-Russia namazwe ase-Afrika sokuqala ngqa esizobanjelwa e-Sochi, kwelase-Russia kusukela mhla zingama-23 kuze kube ngumhla zingama-24 kuMfumfu 2019.3.2. Lesi sithangamu sizogxila emikhakheni esemqoka yobambiswano phakathi kwe-Russia namazwe ase-Afrika. Izingxoxo zizogxila ezinsikeni ezintathu eziphathelene nezingqikithi ezihlukahlukene: “Ukwakha Ubambiswano Lwezomnotho”, “Ukwakha Imiklamo Okuzobanjiswana Kuyona” kanye “Nokubambisana Emkhakheni Wokuhlinzeka Ngosizo Lwesisa Kubantu Nemiphakathi Ehluphekile”.E. Imiyalezo1. IKhabhinethi lidlulise amazwi enduduzo:kubantu nohulumeni welizwe lase-Japan kulandela isishingishane esidlule kuleliya lizwe, esithathe imiphefumulo yabantu abaningana impela futhi sacekela phansi nengqalasizinda. 2. IKhabhinethi lihalalisele:Amabhokobhoko ngokufiyelela kwawo emzuliswaneni wamaqembu ayisishiyagalombili weNdebe Yomhlaba Yebhola Lombhoxo yowezi-2019 ebanjelwe kwelase-Japan futhi liwafisela okuhle kodwa njengoba eqhubekela phambili kulo mqhudelwano. UNdunankulu wase-Ethiopia, u-Abiy Ahmed Ali, oklonyeliswe ngendondo i-Nobel Peace Prize yowezi-2019 ukuhlonipha imizamo yakhe yokuletha uxolo nobambiswano lwamazwe ngamazwe, ikakhulukazi, igalelo lakhe ekuqedeni isimo sikangqingetshe nokubhekana neziqu zamehlo obesekuqhubeke isikhathi eside phakathi kwe-Ethiopia ne-Eritrea.Umsubathi wase-Kenya u-Brigid Kosgei ngokuphula kwakhe irekhodi labesifazane lomhlaba emjahweni webanga elide i-Chicago Marathon, ngokunjalo no-Eliud Kipchoge ngokuba ngumsubathi wokuqala womjaho wamabanga amade owenze ezibukwayo ngokuqeda lo mjaho esikhathini esingaphansi kwamahora amabili okuyinto ebingakaze yenzeke ngaphambilini, njengoba ekwazile ukuqeda umjaho wamakhilomitha angama-42 esikhathini esingaphansi kwamahora amabili.Abantu base-Mozambique ngokubamba ukhetho lobuMongameli, lwePhalamende kanye Nolwezifundazwe ngoLwesibili mhla ziyi-15 kuMfumfu 2019. IKhomishana Yamazwe ase-Afrika yathumela izingqapheli nongoti bezokhetho kuleliya lizwe kulandela isimemo esivela kuhulumeni wase-Mozambique.3.  AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.3.1. Amalungu eBhodi le-Central Energy Fund:a. Dkt Monde Mnyande (uSihlalo);b. Nkz Nolubabalo Sondlo;c. Mnu Nkululeko Poya; kanye nod. Adv Priakumari Hassan.3.2. Amalungu aqokwe njengabaphathiswa be-Brand South Africa Trust: a. Nkz Thandi Tobias-Pokolo (uSihlalo)b. Nkz Loretta Jacobus;c. Slz Yiva Rodny-Gumede;d. Nkz Rashel Kalidass;e. Nkz Muditambi Ravele;f.  Dkt Stavros Nicolaou;g. Mnu Mlungisi Lulu Johnson;h. Mnu Bushang Jacques Modipane;i. Mnu Johannes George Sebulela;j. Dkt Keabetswe Modimoeng;k. Nkz Tebogo Mamorobela;l. Nkz Sisanda Bukeka-Nkoala; kanye nom. Mnu Andrew Madella.3.3. Amalungu eBhodi Labaqondisi be-National Electronic Media Institute of South Africa:a. Nkz Molebogeng Leshabane (uSihlalo);b. Nkz Bongekile Filana;c. Nkz Tobeka Buswana;d. Slz Christian Adendorff;e. Mnu Melvyn Lubega;f. Nkz Nomonde Hlatshaneni; kanye nog. Mnu Lionel Adendorf.3.4. Amalungu eBhodi Labaqonisi LePosi laseNingizimu Afrika:a. Nkz Tshikani Colleen Makhubele (uSihlalo);b. Mnu Ismail Mamoojee;c. Nkz Nondumiso Pumela Ngonyama;d. Mnu Kgamedi Albert Ramoadi;e. Nkz Catharina van der Sandt;f. Nkz Nonzukiso Zukie Siyotula;g. Mnu Zolani Kgosie Matthews (ongummeleli wenyunyana yabasebenzi); kanye noh. Mnu Thomas Sipho Nkese (ongummeleli wenyunyana yabasebenzi).3.5. Ukuqashwa kabusha kukaMnu Thobile Lamati njengoMqondisi-Jikelele (u-DG) eMnyangweni Wezemisebenzi Nezabasebenzi isikhathi esiyiminyaka emihlanu.3.6. Nkz Simone Constance Geyer oqashwe njengephini likaMqondisi-Jikelele eMnyangweni Wezemfundo Eyisisekelo (i-DBE).Imibuzo:Nkz Phumla Williams –  iBamba Lomkhulumeli WeKhabhinethi Iselula: 083 501 0139"
Isitatimende Somhlangano WeKhabhinethi 30 kuMfumfu 2019,31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/zu/speeches/isitatimende-somhlangano-wekhabhinethi-30-kumfumfu-2019-31-oct-2019-0000,"IKhabhinethi labamba umhlangano walo ngoLwesithathu mhla zingama-30 kuMfumfu 2019 e-Tuynhuys eKapaA. Izindaba Ezisematheni1. INgqungquthela Yotshalomali yaseNingizimu Afrika (i-SAIC)1.1. IKhabhinethi liyilindele ngamehlo abomvu, futhi ngethemba elikhulu, i-SAIC Yesibili yowezi-2019 ezobanjwa ngeviki elizayo kusukela mhla ziyisi-5 kuze kube ngumhla ziyisi-7 kuLwezi 2019 e-Sandton Convention Centre eGauteng, ngaphansi kwesiqubulo esithi: “Sisheshisa Ukukhula Komnotho Nokwakhiwa Kobambiswano”.1.2. I-SAIC yowezi-2019 izokwakhela phezu kwe-SAIC yokuqala eyabanjwa ngoMfumfu 2018, eyaheha izithembiso zotshalomali olungamabhiliyoni angama-300 amarandi. Lokhu kubandakanya notshalomali lwenkampani yamazwe ngamazwe eyisikhondlakhondla kwezobuchwepheshe be-inthanethi ezosungula isizinda sokuhlinzekwa kwezinsizakalo zekhompyutha nge-inthanethi, (phecelezi i-cloud-computing hub) eNingizimu Afrika; notshalomali oluzofakwa yinkampani yamazwe ngamazwe yezezimayini i-Vedanta Resources enkampanini yakuleli encibilikisa itshe-nsimbi; kanye notshalomali lwenkampani yezobochwepheshe ezinze kwelase-Rwanda, i-Mara Corporation, ezokwakha omakhalekhukhwini bakanokusho abanobuchwepheshe besimanjemanje, ngokunjalo futhi notshalomali lwenkampani eyakha futhi ithake imithi i-Aspen Pharmacare oluzofakwa ekwakhiweni nasekukhiqizweni kwezidambisi-nhlungu ezingenawo amagciwane.1.3. Sihlanganyela nabo bonke abantu baseNingizimu Afrika ekwamukeleni izithunywa ezingaphezu kwe-1500 ezimele amabhizinisi akuleli nawamazwe omhlaba wonke okulindeleke ukuthi zethamele iNgqungquthela Yotshalomali.1.4. Mhla ziyisi-7 kuLwezi, le ngqungquthela izoqhutshelwa eKhempasini yaseSoweto yeNyuvesi yaseGoli, lapho izogxila khona ekusungulweni kwamabhizinisi, ukuqanjwa kwezinto ezintsha kanye nasekukhulisweni kwamabhizinisi amancane ngokunjalo nalawo amaphakathi ngobukhulu.2. ISithangami Sotshalomali sase-Afrika (i-AIF)2.1. Inkampani Yebhange Lentuthuko lase-Afrika izobiza iSithangami Sotshalomali sase-Afrika esizobanjwa kusukela mhla ziyi-11 kuze kube ngumhla ziyi-13 kuLwezi 2019 edolobheni laseGoli. Leli ngelinye futhi ithuba lokutshalwa kwezimali elingasetshenziswa yiNingizimu Afrika ukuthola izimali zokuqhuba umsebenzi wokuthuthukiswa kwengqalasizinda yase-Afrika.2.2. Lesi sithangami sizoqoqela ndawonye izikhwama zempesheni, izikhwama zotshalomali zemibuso, abatshalizimali abazimele, izinkampani zamasheya ezizimele kanye nezinhloko zohulumeni. Sizogxila ekwakheni nokuqalisa ukusebenza kwezivumelwano ezizovula amathuba otshalomali lwase-Afrika olungamabhiliyoni ngamabhiliyoni amadola aseMelika.2.3. Ekuphishekeleni injongo yethu eyaziwayo yokuqalisa nokuqhuba uhlelo lwengqalasizinda yomkhakha ozimele nokahulumeni, uhulumeni usebeke eceleni imali engamabhiliyoni ayi-100 amarandi ezosetshenziswa kulesi sikhathi esiyiminyaka eyi-10 ezayo ukuqhuba iSikhwama Sengqalasizinda Sikazwelonke, futhi uhulumeni ukulindele ngabomvu ukusebenzisana nabatshalizimali abazimele ngokunjalo nezikhungo zezimali zamazwe ngamazwe, ukuze athole izimali ezizosetshenziselwa ukuthuthukisa ingqalasizinda yezwe lethu.2. Isitatimende Senqubomgomo Yesabelomali Sesikhathi Esimaphakathi (i-MTBPS)2.1. IKhabhinethi liyamukelile i-MTBPS yowezi-2019 eyethulwe nguNgqongqoshe Wezezimali uTito Mboweni, eyethulwe ngaphansi kwezimo ezinzima ezibhekene nomnotho wakuleli kanye nomnotho womhlaba wonke jikelele, futhi i-MTBPS yowezi-2019 iphakamisa izinyathelo ezizonqanda ukudlondlobala ngokweqile kochitho-mali lukahulumeni kanye nesikweletu sezwe uma kuqhathaniswa  nesamba-mkhiqizo sezwe (i-GDP).2.2. IKhabhinethi liyiphawulile futhi nemiphumela yoCwaningo-kuhlola Lwenani Labasebenzi Olwenziwa Njalo Ngekota Yonyaka oluqondene Nekota yesithathu yowezi-2019, okuyimiphumela ekhishwe wuPhiko Lwezibalo-manani LwaseNingizimu Afrika, ebonisa ukuthi izinga elisemthethweni lokuntuleka kwamathuba omsebenzi likhule ngama-0,1% layofinyelela kuma-29,1% uma liqhathaniswa nezinga lekota yesibili yowezi-2019.2.3. IKhabhinethi linethemba lokuthi uma bonke abantu baseNingizimu Afrika behlanganyela nohulumeni ekuqaliseni ukusebenza kwezibophezelo ezishiwo ku-MTBPS yowezi-2019, sizokwazi ukukhulisa iNingizimu Afrika ngokubambisana, sikhuphule izinga lokukhula komnotho wezwe futhi sikhulise nenani lamathuba omsebenzi, okuyinto edingeka kakhulu kuleli.3. Inkampani yakwa-Eskom4.1. IKhabhinethi liwamukelile umbhalo-sethulo osihloko sithi “Umkhombandlela oqondene no-Eskom Ngaphansi Kwesimo Semboni Yokuphakelwa Kukagesi Esiguquliwe”, okungumbhalo-sethulo okhishwe nguNgqongqoshe Wezamabhizinisi Kahulumeni u-Pravin Gordhan ngoLwesibili mhla zingama-29 kuMfumfu 2019. 4.2. Lokhu kulandela esimemezelweni esenziwa nguMongameli Ramaphosa eNkulumweni yakhe Echaza Isimo Sezwe ayethula ngoNhlolanja 2019 sokuthi, ngenhloso yokwenza ngcono indlela asebenza ngayo u-Eskom, uzohlukaniswa ube nezikhungo ezintathu ezizoba ngaphansi kwakhe, okuyisikhungo sokuthumela ugesi, isikhungo sokuphehla nokukhiqiza ugesi kanye nesikhungo sokusabalalisa ugesi kumakhasimende.4.3. IKhabhinethi liyavumelana nesiphakamiso esisohlelweni lwebhizinisi lwe-Eskom, olungumhlahlandlela wakamuva ozobeka u-Eskom emgudwini wokukhula. Lo mkhombandlela uhlose ukuthi kube nokuphakelwa kukagesi okungambi eqolo futhi okunembuyiselo, ukutholakala kukagesi ngaso sonke isikhathi kanye nokusetshenziswa kwemithombo yamandla kagesi ehlukahlukene, ngokuhambisana noHlelo Lwezinsiza Oludidiyelwe, olushicilelwe kusomqulu kahulumeni ngasekuqaleni kwale nyanga futhi oluhlinzeka ngemininingwane ephelele yokusetshenziswa kwemithombo yamandla exubile kuleli lizwe kule minyaka eyi-10 ezayo.4.4. Siyabanxusa bonke ababambiqhaza kanye nabo bonke abathintekayo emkhakheni wezamandla ukuthi bakweseke ngokuphelele ukuqaliswa kwalolu hlelo.5. Umdlalo Wamanqamu Womqhudelwano Wendebe Yebhola Lombhoxo (i-RWC)5.1. Ngokuziqhenya okukhulu, iKhabhinethi lihalalisela iqembu lesizwe lebhola lombhoxo, amaBhokobhoko, ngokufinyelela kowamanqamu we-RWC yowezi-2019. IKhabhinethi liyabanxusa bonke abantu baseNingizimu Afrika kanye nabalandeli bamaBhokobhoko emhlabeni wonkana ukuthi bawasekele amaBhokobhoko futhi bakhombise ukweseka kwabo iqembu lakubo ngokubamba iqhaza kuma-Green Friday (okuwusuku lapho abantu begqoka izingubo ezinemibala eluhlaza yamaBhokobhoko njalo ngoLwesihlanu) futhi bathumele imiyalezo yokweseka amaBhokobhoko ezinkundleni zokuxhumana ngokusebenzisa ama-hashtag alandelayo #StrongerTogether, #Bokke, #Rugbyworldcup.5.2. UMongameli Ramaphosa uzokwethamela umdlalo wamanqamu kwelase-Japan lapho ezokweseka khona iqembu lesizwe sethu yena ngokwakhe mathupha.5.3. IKhabhinethi liyasithokozela futhi nesinqumo seNhlangano Yezokusakaza Ngomoya yaseNingizimu Afrika (i-SABC) sokuthi izowusakaza bukhoma umdlalo wamanqamu phakathi kweNingizimu Afrika neNgilandi ngoMgqibelo mhla zi-2 kuLwezi kusukela ngehora le-11h00 ekuseni. 6. Ukongiwa kwamanzi6.1. IKhabhinethi liyabakhuthaza bonke abantu baseNingizimu Afrika ukuthi baqhubeke nokonga amanzi. Lokhu kulandela ukwehla komthamo wamanzi emadanyini akuleli okubikiwe kamuva nje. INingizimu Afrika ingelinye lamazwe angama-30 emhlabeni anamanzi ayingcosana kakhulu. Isimo esesiqhubeke isikhathi eside sokutholakala kwemvula engaphansi kwesilinganiso esijwayelekile ezingxenyeni ezithile zezwe, kuhlangene namazinga eshisandlu abonakele kamuva nje, sekwenze isimo saba sibi kakhulu.6.2. Nakuba uMnyango Wezamanzi Nokuthuthwa Kwendle usuqalise izinyathelo nezinhlelo zokubhekana ngqo nesimo esiphuthumayo, iKhabhinethi liyasinxusa thina sonke abantu bakuleli ukuthi sisebenzisane futhi sibambisane ekuqinisekiseni ukuthi lo mthombo wempilo osemqoka futhi oyingcosana kakhulu usetshenziswa ngokucophelela okukhulu. Amacebo okonga amanzi abandakanya ukubheka nokuhlola ompompi namapayipi avuzayo, ukusebenzisa amanzi asesetshenzisiwe ukunisela izingadi ngaphambi kwehora lesi-06:00 ekuseni noma emva kwehora le-18:00 kusihlwa kanye nokutshala izihlahlana ezikwaziyo ukumelana nesomiso. Kumele sonke sidlale indima yethu ekongeni amanzi.7. Ubambiswano olukhethekile phakathi kweNingizimu Afrika ne-China7.1. IPhini likaMongameli u-David Mabuza lisohambweni olusemthethweni lokuvakashela kwelase-China, lapho lizoba ngusihlalo obambisene nomunye eMhlanganweni wesi-7 weKhomishana yeNingizimu Afrika ne-China (i-BNC) ozobanjwa kuze kube ngumhla zi-3 kuLwezi 2019. I-BNC phakathi kweNingizimu Afrika ne-China yasungulwa ngowezi-2002 ukuze isebenze njengesigcawu esikhethekile sokubhunga ngezindaba ezithinta lawa mazwe womabili, njengokugqugquzelwa kohwebo kanye nokushintshisana kwezomnotho.7.2. Zingama-26 izinkampani zaseNingizimu Afrika ezitshale izimali kwelase-China, esezikhiphe isamba sochitho-mali olungamabhiliyoni angama-88 amarandi phakathi kukaMasingana 2003 noNcwaba 2019. Ngakolunye uhlangothi, zingama-88 izinkampani zase-China ezitshale izimali eNingizimu Afrika, esezikhiphe uchitho-mali olungamabhiliyoni ayi-116 amarandi esikhathini esifanayo.7.3. IKhabhinethi liyakwamukela ukusayinwa kwesivumelwano sobambiswano olukhethekile phakathi kophiko lwezokuvakasha lwakuleli, i-South African Tourism kanye nenkampani yase-China, i-Tencent, engumnikazi wenkundla yezokuxhumana i-WeChat. Lolu bambiswano lweminyaka emibili luzohlinzeka iNingizimu Afrika ngethuba lokufinyelela ngqo kubavakashi base-China abayizigidi ngezigidi, okungabavakashi bezebhizinisi kanye nabavakashi abavakasha ngenhloso yokushaywa ngumoya nokungcebeleka, futhi lokhu kuzolekelela ekukhangiseni leli lizwe njengezwe elingungqaphambili kubavakashi abavela kwamanye amazwe.7.4. INingizimu Afrika ihlose ukusiphinda kabili isibalo sabavakashi abavela emazweni angaphandle abavakashela kuleli, sisuka kubavakashi abayizigidi eziyi-10,4 siyofinyelela kubavakashi abayizigidi ezingama-21 ngaphambi kokufika kowezi-2030.7.5. IKhabhinethi liyalwamukela futhi nohlelo loMnyango Wezemfundo Eyisisekelo lokuhlonyiswa nokucijwa kwabaphathi bezikole ngamakhono, obeluqhutshwa ngokubambisana nohulumeni wase-China, lapho othishanhloko abangama-25 babelane nozakwabo base-China e-Shanghai ngolwazi oluphathelene nezindlela ezingungqaphambili zokusebenza kanye nokuphatha izikole.8. Ukuvinjelwa kobugebengu8.1. IKhabhinethi liyawuthokozela umsebenzi womkhankaso i-Operation O Kae Molao, oholwa nguMbutho Wamaphoyisa aseNingizimu Afrika (i-SAPS) futhi oqhubekayo nokwenza inqubukelaphambili enkulu impela empini yokulwisana nobugebengu eGauteng.8.2. Bangamakhulu ngamakhulu abasolwa asebeboshiwe beboshelwa amacala ahlukahlukene futhi laba babandakanya nabasolwa abangama-717 abebefunwa kakhulu ngamaphoyisa, kanti futhi abasolwa abangama-90 kulaba ngabantu abebebalekela ingalo yomthetho befunwa phansi phezulu mayelana namacala aphathelene nodlame olubhekiswe kwabobulili obuthile (i-GBV).8.3. IKhabhinethi liyabanxusa bonke abantu baseNingizimu Afrika ukuthi baqhubeke nokweseka amaphoyisa futhi bazibandakanye empini yokulwisana nobugebengu, ngokubika izenzo zobugebengu emaphoyiseni. Izakhamuzi zakuleli zingasebenzisa futhi nohlelo-kusebenza olusha lwe-SAPS lokulwisana nobugebengu olubizwa nge-MySAPS, ukuluma indlebe amaphoyisa nokubika izenzo zobugebengu, ngaphandle kokuziveza ukuthi bangobani, futhi bayisebenzise uma befuna ukuthola ukuthi sikuphi nendawo isiteshi samaphoyisa esiseduzane noma uma befuna ukuthumela izixwayiso kanye nemiyalezo ephathelene nesimo esiphuthumayo. IKhabhinethi lizibophezele ekuqinisekiseni ukuthi imiphakathi yakuleli iphila endaweni ephephile futhi evikelekile.9. I-GBV kanye Nokubulawa Kwabantu Besifazane9.1. IKhabhinethi liyasithokozela isigwebo sakamuva sodilika-jele abangama-20 kanye neminyaka engama-758 ejele esigixabezwe umdlenguli ongumalugaju, uBongani Lucky Masuku, ngokunjalo futhi nesigwebo sikadilika-jele esinikezwe u-Nicholas Ninow. Lokhu kuthumela umyalezo oqinile kubenzi bobubi ukuthi uhlelo lwethu lwezobulungiswa nokulwisana nobugebengu ngeke neze luwabekezelele amacala abhekiswe kwabesifazane nezingane.9.2. Uhulumeni usalokhu ezibophezele ekunakekeleni izisulu futhi uyazikhuthaza izisulu ze-GBV ukuthi zisebenzise izinsizakalo ezihlinzekwa yiSizinda Eseseka futhi Sihlinzeke Ngosizo Ezisulwini ze-GBV. Lesi sizinda sisebenza amahora abangama-24, izinsuku ezingama-365 ngonyaka. Izisulu zingafonela inombolo ethi 0800 428 428 noma zithumele u-please call me ku-*120*7867# noma zivakashele kuwebhusayithi ethi www.gbv.org.za. Namuhla, uMongameli Ramaphosa uzohlinzeka iPhalamende kanye nesizwe sonkana ngolwazi lwakamuva mayelana nemizamo eyenziwayo ukuqeda i-GBV Nokubulawa Kwabantu Besifazane, ngenkathi ephendula imibuzo phambi kweSigungu Sikazwelonke, ePhalamende.B. IziNqumo ZeKhabhinethi1. UHlelo-ngqangi Lukazwelonke Lokulwisana Nezidakamizwa (i-NDMP) lowezi 2019-20241.1. IKhabhinethi liyigunyazile i-NDMP yowezi 2019-2024 kanye nohlelo lokuqaliswa kwayo, oluhlinzeka imininingwane mayelana namasu okulwisana nokuxhashazwa kwezidakamizwa eNingizimu Afrika. Le NDMP yowezi 2019-2024 ilandela ukuhlolwa nokucutshungulwa kwe-NDMP yowezi 2013-2017. 1.2. Lolu hlelo luphakamisa izinjongo okuhloswe ukufinyelela kuzona ezikhethekile eziyisikhombisa, zokulwisana nokuxhashazwa kwezidakamizwa emiphakathini yethu. Futhi luphakamisa ukuthi kubhekwane ngqo nokuncishiswa kwemfuno-sidingo yezidakamizwa, ukuqiniswa kolawulo mayelana nokusetshenziswa kwezidakamizwa zokwelapha kanye nokuphatha ngendlela efanele, nokuhlinzekwa kobuholi kanye nokuphendula mayelana nokuqaliswa kokusebenza kwe-NDMP.2. INqubomgomo Kazwelonke Yokunakekelwa Nokuvikelwa Kwezingane (i-NCCP)2.1. IKhabhinethi liyigunyazile i-NCCP, okuyinqubomgomo eqalisa ukusebenza koMthetho Wezingane (uMthetho 38 wezi-2005). Isigaba sama-28 soMthethosisekelo weRiphabhulikhi yaseNingizimu Afrika we-1996 siyalimukela futhi siyalihlonipha ilungelo lazo zonke izingane lokuhlinzekwa ngezibonelelo nezinsizakalo zikahulumeni kanye nokuvikelwa odlameni, ukuhlukunyezwa, ukunganakwa kanye nokuxhashazwa.2.2. I-NCCP egunyazwe ngokusemthethweni iqinisa ukuhanjelaniswa kohlelo lokunakekelwa nokuvikelwa kwezingane, futhi iyaqinisekisa ukuthi zisetshenziswa ngokuphelele izinsiza ezikhona njengamanje ukuze kuhlinzekwe ngezinsizakalo ezenziwe ngcono ezizogqugquzela ukukhula nokuthuthuka kahle kwezingane. Le nqubomgomo ifezekisa futhi nesinqumo seNkantolo Ephakeme yaseNyakatho Gauteng esakhipha umyalelo wokuthi uNgqongqoshe Wezokuthuthukiswa Komphakathi kumele enze izichibiyelo zokuqinisa uhlelo lokukhuliswa kwezingane ngosingamzali noma ukukhuliswa kwazo ezikhungweni ezithile.3. Izimvume Ezikhethekile Eziqondene Nezakhamizi zase-Lesotho (ama-LSP)3.1. IKhabhinethi likugunyazile ukwelulwa kwama-LSP ngeminyaka emine engeziwe. Uhlelo-nqubo lwezimvume olukhona njengamanje luzophelelwa yisikhathi mhla zingama-31 kuZibandlela 2019. Ukwelulwa kwezimvume kuzonikeza uMnyango Wezasekhaya (i-DHA) ithuba lokuphothula umsebenzi wawo emzamweni wokuthola izindlela zokulungisa izinkinga eziphathelene nokufudukela kwabantu kuleli, ikakhulukazi izakhamizi ezivela esifundeni seNhlangano Yokuthuthukiswa Kwamazwe aseNingizimu ne-Afrika (i-SADC).3.2. Ukwelulwa kwezimvume kuqondene kuphela nalabo bantu abanezimvume ze-LSP njengamanje. I-DHA izohlinzeka imininingwane ethe xaxa mayelana nenqubo ezolandelwa.C. Imicimbi Ezayo1. Ukuvulwa Ngokusemthethweni KweNkantolo Ephakeme1.1. UMongameli Ramaphosa uzovula ngokusemthethweni iNkantolo Ephakeme yaseMpumalanga eMbombela, ngoLwesihlanu mhla ziyisi-8 kuLwezi 2019. UMongameli uzobe ehambisana noNgqongqoshe Wezobulungiswa Nokuhlunyeleliswa Kwezimilo u-Ronald Lamola kanye noNgqongqoshe Wezemisebenzi Kahulumeni Nezingqalasizinda u-Patricia de Lille kulo mcimbi wokuqopha isigameko esiyingqophamlando ohlelweni okuhloswe ngalo ukuhlinzeka bonke abantu baseNingizimu Afrika ngethuba lokufinyelela kubulungiswa.  Lesi yisigaba sokugcina salolu hlelo oluqinisekisayo ukuthi kusungulwa iNkantolo Ephakeme esifundazweni ngasinye ezifundazweni zaseNingizimu Afrika eziyisishiyagalolunye.1.2. Manje abantu baseMpumalanga sebezoba neNkantolo Ephakeme okungeyabo futhi ngeke sisaba khona isidingo sokuthi bakhokhe izimali ezishisiwe bekhokhela izithuthi ezizobahambisa ePitori beyofuna usizo lwezomthetho nobulungiswa.D. Imiyalezo1. IKhabhinethi lihalalisele:1.1. u-Olwami Shangase waKwaZulu-Natali oneminyaka eyi-12, obhale incwadi esihloko sithi Rejected Treasure okuyincwadi ehlose ukufundisa wonke umuntu, ikakhulukazi izingane, mayelana namandla okuxolela nokubonisa uthando nenkathalo kwabanye abantu.1.2. u-Amahle Zenzile waseKapa oneminyaka eyi-11, omenyiwe ukuba ayomela iNingizimu Afrika eMqhudelwaneni we-Chess Wabantu Abasha base-Afrika ozobanjelwa kwelase-Namibia ngoZibandlela.1.3. umdidiyeli kanye nomqambi wezingoma waseNingizimu Afrika, uMnu Lebohang Morake, oqinisekisile ukuthi iqembu lomculo i-Drakensberg Boys Choir lindizisela ifulegi lezwe lethu phezulu ngenkathi linandisa emcimbini okhethekile womdlalo weshashalazi i-Lion King e-London.1.4. uMongameli Mokgweetsi Masisi kanye nabantu baseBotswana ngokubamba olunye futhi ukhetho olube nokuthula, okuwukhetho oluyiqinisa kakhudlwana intando yeningi labantu baseBotswana. INingizimu Afrika izothumela ithimba lezithunywa ezizoba yingxenye yoMcimbi wokugcotshwa kukaMongameli waseBotswana ozobanjwa kusasa, mhla lu-1 kuLwezi 2019. Sikubheke ngabomvu ukuqhubeka nokukhula kobudlelwano bethu nezwe laseBotswana okungubudlelwano phakathi kwabantu balawa mazwe amabili, obezomnotho, obezepolitiki kanye nobudlelwano emkhakheni wezosomaqhinga.E. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Amalungu eBhodi le-ZA Domain Name Authority:1.1. Nkz Palesa Legoze (uSihlalo)1.2. Nkz Veronica Motloutsi1.3. Nkz Sizo Mzizi1.4. Slz Kasturi Moodaliyar1.5. Nkz Malekgoloane Malapane1.6. Slz Daniel Mashao1.7. Nkz Anriette Esterhuysen1.8. Mnu Rendani Mbuvha, kanye no1.9. Mnu Nicholas Msibi (oqokwe kabusha)2. UNkz Mmakgomo Anna Tshatsinde, oqashwe njengePhini likaMqondisi-Jikelele (u-DDG): Ophikweni Oluqaphe Imikhakha, loMnyango Wezokuhlela, Ukuqapha Nokuhlola (i-DPME).3. UMnu Blake Keith Mosley-Lefatola, oqashwe njengo-DDG: Ophikweni Lokuqapha Umkhakha Kahulumeni Nokuhlomisa Ngamakhono Nezinsizakalo, ku-DPME.4. UMnu Luambo Thomas Sigama, oqashwe njengo-DDG: Ophikweni Lwezinsizakalo Zomphakathi, eMnyangweni Wezasekhaya (i-DHA).Imibuzo:Nkz Phumla WilliamsIselula: 083 501 0139"
Isitatimende Somhlangano WeKhabhinethi wamhla zingama-20 kuLwezi 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/zu/speeches/isitatimende-somhlangano-wekhabhinethi-wamhla-zingama-20-kulwezi-2019-21-nov-2019-0000,"Isitatimende Somhlangano WeKhabhinethi owabanjwa ngoLwesithathu mhla zingama-20 kuLwezi 2019 e-Tuynhuys eKapaA.  Izindaba Ezisematheni1. INgqungquthela Yotshalomali yaseNingizimu Afrika (i-SAIC)1.1.  IKhabhinethi lixoxile ngemiphumela emihle ye-SAIC kanye neSithangami Sotshalomali sase-Afrika (i-AIF), okuyizingqungquthela ezabanjwa kusukela mhla ziyisi-5 kuya kumhla ziyisi-7 kuLwezi kanye nomhla ziyi-11 kuya kumhla ziyi-13 kuLwezi, ngokulandelana.1.2. Izithembiso zotshalomali olulinganiselwa kumabhiliyoni angama-363 amarandi zamenyezelwa ku-SAIC yesibili yeNingizimu Afrika, kanti futhi ku-AIF kwamenyezelwa utshalomali olulinganiselwa kumabhiliyoni angama-40 amadola aseMelika. Lokhu kuyaphinda futhi kubonisa ukwethenjwa okukhulu komnotho waleli lizwe. 1.3. Isikhondlakhondla senkampani ekhiqiza iphepha, i-Sappi, kanye nesikhondlakhondla senkampani ephisa ubhiya, i-Heineken, ngezinye zezinkampani ezathembisa ukuthi zizofaka utshalomali olungamabhiliyoni ngamabhiliyoni amarandi kuleli. Ngonyaka odlule, ingqungquthela yotshalomali yokuqala yathola izithembiso zotshalomali olubalelwa kumabhiliyoni angama-300, okuyizithembiso ezabe zivela enkampanini eyisikhondlakhondla kwezokuqhutshwa kwebhizinisi nge-inthanethi, i-Amazon kanye ne-Aspen Pharmacare, ngokunjalo futhi nenkampani yezobuchwepheshe ezinze kwelase-Rwanda, i-Mara Corporation, phakathi kwezinye izinkampani eziningana. Zonke lezi zithembiso ziyaqhubeka nokubonisa ngokusobala ukuthi uMongameli Cyril Ramaphosa usalokhu eqhubeke njalo emgudwini wokuheha utshalomali olungamathriliyoni angu-1,2 amarandi kule minyaka emihlanu ezayo. 1.4. Kuleli viki eledlule, isiZinda Esikhethekile Sezomnotho (i-SEZ) Sokukhiqiza Izimoto saseTshwane simemezele utshalomali okulindeleke ukuthi lufake imali engamabhiliyoni angu-3,6 amarandi futhi luvule namathuba omsebenzi lapho kuzoqashwa ngqo abantu abayizi-6 700. Inkampani i-Ford SA, ezosebenzela kule-SEZ, ihlela ukukhulisa umkhiqizo weveni layo lohlobo lwe-Ranger usuka ezimotweni ezingama-520 ngosuku ufinyelele ezimotweni ezingama-720 ngosuku, okuyizimoto ezikhiqizelwa ukuthengiswa emazweni angaphandle kanye nakuleli. Inkampani yase-Japan, i-Isuzu, nayo isimemezele utshalomali olungamabhiliyoni angu-1,2 amarandi oluzofakwa enkampanini yayo ezinze e-Port Elizabeth, futhi lokhu kuyinto ezokhuthaza futhi isimamise umnotho waseMpumalanga Kapa.1.5. IKhabhinethi libabonge kakhulu bonke abatshalizimali kanye nababambiqhaza bale ngqungquthela yesibili ebe yimpumelelo enkulu. Ngokusebenzisana, singayiqhubekisela phambili iNingizimu Afrika. 2. INgqungquthela yoNgqongqoshe base-Afrika Yezemvelo (i-AMCEN)2.1. IKhabhinethi liyakuthokozela ukuqokwa kukaNgqongqoshe Wezemvelo, Ezamahlathi kanye Nezokudoba, u-Barbara Creecy, njengoSihlalo we-AMCEN kule minyaka emibili ezayo. 2.2. INingizimu Afrika ithathe izintambo njengosihlalo we-AMCEN engqungqutheleni ebanjwa kabili ngonyaka ebisingathelwe edolobheni laseThekwini, Kwazulu-Natali kusukela mhla ziyi-11 kuya kumhla ziyi-15 kuLwezi 2019. Lesi yisithangamu esisemqoka lapho oNgqongqoshe base-Afrika benza khona amaqhingasu okuqinisekisa ukusimama kwezilwane nezitshalo zemvelo eziyinsada kuleli zwekazi lase-Afrika. Lesi sithangamu siyalilekelela futhi leli zwekazi ukuthi likwazi ukuvumelana ngezimo ezifanayo okuzoxoxiswana ngaphansi kwazo ezithangameni zamazwe ngamazwe njengeNgqungquthela YeNhlangano Yezizwe Yokuguquguquka Kwesimo Sezulu yehlandla lama-25 (i-COP25) ezobanjelwa e-Madrid, kwelase-Spain, kusukela mhla zi-2 kuze kube ngumhla ziyi-13 kuZibandlela 2019.  3. INgqungquthela ye-Brazil, Russia, India, China, neNingizimu Afrika (i-BRICS)3.1. IKhabhinethi liyayamukela imiphumela yeNgqungquthela ye-BRICS yehlandla le-11 ebibanjelwe e-Brasilia, kwelase-Brazil ngaphansi kwesiqubulo esithi: “Ukukhuliswa Komnotho ngenhloso yokuqinisekisa Ingomuso Eligxile Ekuqanjweni Kwezinto Ezintsha”. 3.2. UMongameli Ramaphosa kanye nabanye abaholi be-BRICS baphinde futhi bafakana imilomo noMkhandlu Wezebhizinisi we-BRICS ngenhloso yokuqinisa nokugqugquzela ubudlelwano bokusebenzisana kwezomnotho, ezohwebo, ezebhizinisi nakwezotshalomali, phakathi kwamalungu e-BRICS. IKhabhinethi liyakuthokozela ukwamukelwa ngokusemthethweni kweSimemezelo Sengqungquthela ye-BRICS yiziNhloko Zemibuso.  3.3.  Lesi simemezelo sibandakanya ukuzibophezela ekulwisaneni nomkhuba wokubhala ama-invoyisi abonisa inani elingaphansi kwenani loqobo elikhokhelwe izimpahla ezithengwe emazweni angaphandle, futhi sibandakanya nezinyathelo zokukhuthaza imfuno-sidingo yezimpahla emhlabeni wonke jikelele kanye nokukhulisa umnotho. Lesi simemezelo siqinisa futhi nemizamo yokwelula nokuthuthukisa ubambiswano lwethu ezihlokweni ezibandakanya ukufakwa kotshalomali emabhizinisini aqhutshwa ngobuchwepheshe be-inthanethi ngokunjalo futhi nasemabhizinisi asafufusa.  3.4.    Ubulungu beNingizimu Afrika ku-BRICS bubeka leli lizwe emgudwini okhethekile ophokophele ekukhulisweni kohwebo, utshalomali, ezokuvakasha ukucijwa nokuhlonyiswa, amakhono kanye nokuhlinzekwa kobuchwepheshe, okuyizinto ezisemqoka kakhulu emshikashikeni wethu wokubhekana ngqo nezinselele ezintathu, okuwukuntuleka kwamathuba omsebenzi, ububha kanye nokungalingani. 4. Iminyaka engama-25 Yenkululeko4.1. IKhabhinethi liyakwamukela ukwethulwa kombiko Wokubuyekeza Weminyaka engama-25, owumphumela wokubonisana okubanzi okwenziwe ezweni lonkana kanye nasezwekazini lase-Afrika. Lo mbiko ubonisa izimpumelelo kanye nezinto ezizuziwe ekubuyiseni isithunzi sabantu bakuleli kanye nokuqinisekisa ukuthi bayazithola izinsiza eziyisisekelo. 4.2. Ezinye zezinto ezifezekisiwe zibandakanya ukuhlinzekwa kwabantu bonke ngemfundo eyisisekelo, ukukhuliswa kwesibalo sabafundi abangena emkhakheni wemfundo ephakeme, ukutholakala kosizo lwezempilo lwamahhala emkhakheni kahulumeni kanye nokuhlinzekwa kwezibonelelo zikahulumeni. Nakuba sikwazile ukwenza le nqubekelaphambili enkulu kangaka, umnotho wethu awukaguquki ngokuphelele ukuze ukwazi ukusebenzela bonke abantu bakuleli. Futhi, luncane kakhulu uguquko olubonakalayo esimweni sokuhlaliswa kwabantu, okuyisimo esabe sikhuthaza ukuhlaliswa kwabantu ngokwehlukana ngaphansi kwenqubo yobandlululo.4.3. Lo mbiko uncoma ukuthi leli lizwe lakhele phezu kwezimpumelelo ezizuziwe kuleli lizwe elibuswa ngentando yeningi labantu kule minyaka engama-25 edlule, ikakhulukazi ekuletheni uguquko olunohlonze emnothweni wezwe ngokunjalo futhi nasesimweni sokuhlaliswa kwabantu kuleli. Lo mbiko uyatholakala kuwebhusayithi yoMnyango Wezokuhlela, Ukuqapha Nokuhlola: www.dpme.gov.za.5. Ukuphathwa nokulawulwa kwezinhlekelele 5.1. IKhabhinethi lidlulisa amazwi enduduzo kanye nokuzwelana kwalo nemindeni yabantu bakuleli abayi-14 abashone ngenxa yezikhukhula zakamuva ebezihlasele isifundazwe saKwaZulu-Natali futhi libafisela ukwelulama okusheshayo bonke abalimele.5.2. Uphiko Lwezokuphathwa Nokulawulwa Kwezinhlekelele lumatasa nemizamo yokubhekana nomonakalo omkhulukazi odalwe wukuhlasela kwenkanyamba ecekele phansi ingqalasizinda yomphakathi futhi ekhahlameze amakhaya angaphezu kwama-798 e-New Hanover kanye nase-Bergville, KwaZulu-Natali. 5.3. Abantu baseNingizimu Afrika bayanxuswa ukuthi bahlale beqaphile futhi bathathe izinyathelo zokuziphephisa njengoba busekhona ubungozi bezimvula ezinkulu kanye nokuduma kwezulu okunamandla ezingxenyeni ezithile zezwe.6. Inkampani yakwa-Eskom6.1. IKhabhinethi liyakweseka ukuqashwa kukaMnu Andre de Ruyter njengoMphathi Omkhulu (u-CEO) omusha wenkampani yakwa-Eskom. Ukuqashwa kuka-CEO ozosebenza unomphela kuyisinyathelo sokuqala esisemqoka ekuqiniseni u-Eskom, nokubhekana ngendlela enohlonze nezinselele eziphathelene nokuphatha nokulawula kanye nokuphathwa kwezimali enkampanini yakwa-Eskom, okuyinto ezoqinisekisa uzinzo ekuhlinzekeni nokuphakela isizwe ngogesi.6.2. UMnu de Ruyter njengamanje ungu-CEO wenkampani yokupakisha izimpahla i-Nampak. Useke wabamba izikhundla eziphezulu kwezomthetho, ezokukhangisa kanye nezokuqhutshwa komsebenzi enkampanini yakwa-Sasol eNingizimu Afrika, e-Germany kanye nase-China – futhi isikhundla agcine esiphethe kwa-Sasol eNingizimu Afrika ngesoMphathi Ophakeme Wemisebenzi Eyenziwayo Enkampanini. 6.3. UMnu de Ruyter ungena kulesi sikhundla namava kanye nolwazi olunzulu aluzuze emazweni ngamazwe; futhi unesipiliyoni esikhulu ekusebenzisaneni nohulumeni nabalawuli emikhakheni ehlukahlukene; unamakhono okuguqula isimo ngokuqalisa inqubo enohlonze yokunciphisa izindleko, ukukhulisa inzuzo kanye nokuhlela kabusha uhlaka lwesimo sokwakheka kwenkampani, futhi unomlando omuhle ekuqinisekiseni ukuthi ababambiqhaza bathola inzuzo; uyakwazi ukusebenzisa amaqhingasu anohlonze nokuqinisekisa ukwenziwa kwemisebenzi ehlukahlukene enkampanini ngendlela egxile ngokukhethekile ekuqhamukeni namasu kanye nokudidiyela izinhlelo zokuqhutshwa komsebenzi wenkampani ngobuhlakani obukhulu ukuze kuqinisekiswe imiphumela emihle enkampanini.6.4. IKhabhinethi likholelwa ekutheni uMnu de Ruyter uzosebenzisana kahle nabaholi be-Eskom ekuqhubeni izinhlelo zokungenelela ezihlongozwayo kwa-Eskom njengoba lokhu kubekwe ngokucacile embhalweni osihloko sithi “Umkhombandlela oqondene no-Eskom Esimweni Semboni Yokuphakelwa Kukagesi Esiguquliwe”. 6.5.    IKhabhinethi lizoqhubeka nokweseka u-Eskom kuyo yonke imizamo yakhe yokuletha uzinzo emsebenzini wakhe kanye namandla akhe okuphakela ugesi ngokuqhubekayo futhi ngaphandle kokuphazamiseka.7. Isiteleka enkampanini Yezokuthutha Ngezindiza yaseNingizimu Afrika (i-SAA)7.1. IKhabhinethi liyabanxusa bonke abandakanyekayo kulesi siteleka esiqhubekayo kwa-SAA ukuthi basebenzisane ekutholeni izixazululo ezizobhekelela izimfuno-sidingo zabo bonke abathintekayo futhi ikakhulukazi izidingo zezwe. 7.2. Nakuba uMthethosisekelo weRiphabhulikhi yaseNingizimu Afrika we-1996 ulihlinzekela ilungelo labasebenzi lokuteleka, kepha-ke sithanda ukuxwayisa labo abenza izimemezelo ezidala uhlevane emphakathini kanye nezinsongo eziphathelene nokuphepha kwabagibeli bamabhanoyi noma imindeni yabo kulesi sikhathi sokuqhubeka kwesiteleka, ukuba bakuyeke lokhu abakwenzayo. Esimweni esinje kuvamise ukuthi kube yinto enhle kakhulu ukuthi kwenziwe imizamo yokuxazulula umbango ngokuthula futhi ngaphandle kwenxushunxushu nokuphazamiseka okukhulu. IKhabhinethi lisalokhu linethemba lokuthi kuzotholakala isixazululo esihle futhi esinoxolo esihambisana nokuvumelana kwezinhlaka zonke kulesi siteleka sakwa-SAA esesiqhubeke isikhathi eside.8. Isifo samatele (i-FMD)8.1. IKhabhinethi lithulelwe umbiko mayelana nokuqubuka kwesifo se-FMD kamuva nje ezingxenyeni ezithile zaleli lizwe. Nakuba lesi sifo singeyona neze ingozi kubantu, siyisifo esithathelwanayo kakhulu ezilwaneni ezinezinselo. IKhabhinethi liyayinxusa yonke imiphakathi ethintekile esifundazweni sase-Limpopo ukuthi ilandele izinqubo ezibekiwe zokuphepha ukuze kunqandeke ukusabalala nokubhebhetheka kwalesi sifo.   8.2. Abalimi bayanxuswa ukuthi bakugweme ukuhlanganisa nokuqoqela ndawonye izilwane ezindalini zasesidlangalaleni, noma emibukisweni noma kweminye imicimbi. Bayanxuswa futhi ukuthi baqaphe izimpawu zalesi sifo emfuyweni yabo futhi baxhumane nodokotela bezilwane, uma kunesidingo.9. Izithunywa Ezikhethekile Ezijutshwe Umsebenzi Wokulamula kwelase-South Sudan9.1. IKhabhinethi liyayithokozela impela inqubekelaphambili eseyenziwe ekuxazululeni ngokuphelele ukungqubuzana, kanye nokuletha ukuthula nozinzo kwelase-South Sudan. INingizimu Afrika ihlinzeka ngosizo kuyo yonke imizamo yokuqalisa ukusebenza kweSivumelwano Esivuselelwe Kabusha esiqondene nezwe lase-South Sudan ngokuhambisana nemisebenzi ethweswe iThimba Lezithunywa Ezikhethekile.9.2. Iphini likaMongameli u-David Mabuza, ngokwesikhundla sakhe njengeSithunywa Esikhethekile Esijutshwe Ukuletha Uxolo kwelase-South Sudan, wabamba imihlangano yokubonisana kulesiya sifunda noMongameli wase-Uganda u-Yoweri Museveni kanye noMongameli we-Transitional Sovereign Council of Sudan, e-Khartoum, u-Abdalftah Alburhan A. Alrahman.  9.3. Lezi zingxoxo zokubonisana kwabe kuhloswe ngazo ukuqalisa ukusebenza kweSivumelwano Esivuselelwe Kabusha esiqondene Nokuxazululwa Kombango Nenxushunxushu eRiphabhulikhi yase-South Sudan.10. INgqungquthela Yoquqaba Lwabantu Nentuthuko 10.1. INgqungquthela yakamuva nje Yoquqaba Lwabantu Nentuthuko (i-ICPD25) ebibanjwelwe e-Nairobi, kwelase-Kenya, ifake umdlandla omkhulu oHlelweni Lokusebenza lwe-ICPD futhi yakha nomgqigqo onohlonze ophokophele ekuqalisweni kokusebenza koHlelo lowezi-2030 Lwentuthuko Esimeme. 10.2. INingizimu Afrika yagcizelela ukuzibophezela kwayo ekuqiniseni izimpumelelo ezizuziwe ekuqinisekiseni ukulingana ngokobulili ngokuthi kuhlonyiswe futhi kuthuthukiswe abantu besifazane namantombazane ezweni lonke laseNingizimu Afrika ngokusebenzisa izinhlelo ezibandakanya ukuhlinzekwa kolwazi lokuhlelwa komndeni kanye nezinsizakalo eziphathelene nalokho; izinhlelo zokuqinisekisa ukuthi akekho noyedwa umama nomntwana oshonayo ngenkathi umama ebeletha, kubandakanya nokuqinisekiswa kwamalungelo aphathelene nezocansi kanye nokuthola abantwana, ngokunjalo futhi nezinhlelo zokungenelela ngenhloso yokunqanda udlame lwezocansi nolwezobulili kanye nokubulawa kwabantu besifazane (i-GBVF) kanye nazo zonke izenzo ezilimazayo eziqondiswe kwabesifazane namantombazane.B. IziNqumo ZeKhabhinethi11. Umkhankaso weziNsuku eziyi-16 Wokulwisana Nodlame Olubhekiswe Kwabesifazane Nezingane11.1. IKhabhinethi lihlanganyela noMongameli Ramaphosa ekwamukeleni izigwebo zodilika-jele abathathu abagixabezwe umdlenguli nombulali womfundi weNyuvesi yaseKapa u-Uyinene Mrwetyana yiNkantolo Ephakeme yaseKapa. Lesi ngesinye sezigwebo eziningana ezikhishwe yizinkantolo zakuleli kule nyanga edlule. Sisalokhu simile njalo kwinkolelo yethu engasoze iguquke ekutheni labo abenze amacala amabi abanayo nencane indawo emphakathini wethu futhi kumele babhekane nengalo yomthetho ngokuphelele.11.2. INingizimu Afrika izohlanganyela nomphakathi womhlaba wonke emkhankasweni weziNsuku eziyi-16 Wokulwisana Nodlame Olubhekiswe Kwabesifazane Nezingane (ozobanjwa kusukela mhla zingama-25 kuLwezi kuze kube ngumhla ziyi-10 kuZibandlela – okuwuSuku Lwamazwe Ngamazwe Lwamalungelo Esintu, ngenhloso yokuqwashisa ngesihlava se-GBVF kuleli.11.3. IKhabhinethi likugunyazile ukwelulwa kohlelo lweziNsuku eziyi-16 Lokulwisana Nodlame Olubhekiswe Kwabesifazane Nezingane ukuze lube wuhlelo lweziNsuku ezingama-365 oluzoqhutshwa ngokusebenzisa uhlelo lokuqwashisa, ukweseka kanye nokufundisa ngenhloso yokunqanda udlame olubhekiswe kulawo malungu omphakathi asengcupheni futhi adinga ukubhekelelwa kakhudlwana, ikakhulukazi abesifazane nezingane.11.4. Umkhankaso weziNsuku eziyi-16 Wokulwisana Nodlame Olubhekiswe Kwabesifazane Nezingane, ogxile ekugqugquzeleni kanye nokuqwashisa umphakathi, uzokwethulwa nguMhlonishwa uMongameli Wezwe, uMnu Cyril Ramaphosa, mhla zingama-25 kuLwezi esigodini saseGa-Seleka eLimpopo. Isiqubulo salo mkhankaso esithi, “Sekwanele: Ngokubambisana sisheshisa ukuqedwa kodlame olubhekiswe kubantu bobulili obuthile”, sakhela phezu kwenqubekelaphambili eseyenziwe ekuthuthukiseni uhlelo olubanzi olubandakanya imikhakha ehlukahlukene okuhloswe ngalo ukubhekana ngqo ne-GBVF.11.5. IKhabhinethi liyabanxusa bonke abantu baseNingizimu Afrika ukuthi babhukule bazibandakanye ngenkuthalo kulabo abalwisana nodlame olubhekiswe kubantu bobulili obuthile, ngenhloso yokwakha amakhaya aphephile, imiphakathi ephephile kanye nezindawo zomphakathi wonkana eziphepile.12. Imiphumela yocwaningo-mabhuku lowezi-2018/19 oluqondene neminyango kazwelonke neyezifundazwe 12.1. UMcwaningi-mabhuku Omkhulu (u-AG) u-Kimi Makwetu wethulele iKhabhinethi umbiko mayelana nemiphumela yocwaningo-mabhuku lowezi-2018/19 oluqondene neminyango kazwelonke neyezifundazwe. IKhabhinethi likhathazekile mayelana nokukhula komkhuba wokusetshenziswa kwezimali zikahulumeni ngendlela engafanele. Ziyi-12 izikhungo zikahulumeni ezikhonjwe ngenjumbane njengezikhungo ezisebenzise izimali zikahulumeni ngendlela engafanele. Eziyisishiyagalolunye kulezi kutholakale ukuthi zisebenzise izimali ngaphandle kokulandela imithetho kanye nemithethonqubo ebekiwe. Izikhungo eziyisikhombisa yiMinyango Yezempilo Yezifundazwe, iMinyango Yezokuhlaliswa Kwabantu, iMinyango Yezemfundo; uMnyango Kazwelonke Wezamanzi Nokuthuthwa Kwendle kanye noMnyango Kazwelonke Wezemfundo Eyisisekelo neNkampani Kahulumeni, okuwuPhiko Lokuthuthwa Kwabagibeli Ngezitimela lwaseNingizimu Afrika (i-PRASA). 12.2. Isichibiyelo Somthetho Wocwaningo-mabhuku Lukahulumeni, sowezi-2018 (uMthetho wesi-5 wezi-2018), esiqale ukusebenza mhla lu-1 kuMbasa 2019, kulindeleke ukuthi siqinise umsebenzi weHhovisi lika-AG futhi siqinisekise ukuthi uhulumeni uyaqala ukubhekana ngendlela enohlonze neminyango eqhubekayo nokungayihloniphi imithethonqubo yokuphatha ebekiwe.  12.3. Mayelana nalokhu-ke, iKhabhinethi seligunyaze ukuqinisekisa ukusetshenziswa nokuthotshelwa kwalo Mthetho, ikakhulukazi mayelana nezenzo ezibucayi kakhulu zokuphulwa kwemithethonqubo ebekiwe ezidinga ukuthi u-AG adlulisele lezo zenzo zokuphulwa kwemithethonqubo ezikhungweni ezizophenya kabanzi ngalokhu, kubandakanya nezikhungo zokuqinisekisa ukuthotshelwa komthetho.12.4. IKhabhinethi lisalokhu lizibophezele ekuqinisekiseni ukuphatha okuhle futhi okungenagcobho ezikhungweni zikahulumeni. Isikhungo Sikazwelonke Sokufundisa mayelana Nokuphathwa Kukahululeni sesiyalelwe ukuthi sihlinzeke ngokuqeqesha nokwesekwa okudingekayo ezikhungweni zikahulumeni ezidinga ukuthi kuqeqeshwe kakhudlwana abasebenzi bazo. Labo abaphula ngamabomu imithethonqubo ebekiwe yokuphathwa kwezimali zikahulumeni kuyodingeka ukuthi baphendule ngezenzo zabo zokuxhaphaza izimali zikahulumeni. 13. Umklamo Womzila Womzabalazo kanye Nenkululeko (i-RLHR)13.1. IKhabhinethi lithole umbiko wenqubekelaphambili mayelana noMklamo we-RLHR owethulwe nguNgqongqoshe Wezemidlalo, Ezobuciko kanye Namasiko uNathi Mthethwa. UMnyango Wezobuciko Namasiko – ngokubambisana noMkhandlu Wamagugu Kazwelonke kanye noPhiko Lwemithombo Yamagugu lwaseNingizimu Afrika – uzohlonza, uqoqe futhi ugqugquzele ukulondolozwa komlando wethu kanye nalezo zizinda zomlando ezikhona kuleli zwekazi ezinokuxhumana okuthile nomlando wenkululeko yeNingizimu Afrika.  13.2. Lo mklamo uyisahluko esiqondene naleli lizwe oHlelweni Lomlando Wenkululeko Wezwekazi lase-Afrika. Seyihlonziwe ingqalasizinda kanye nezizinda zomlando kuzo zonke izifundazwe zakuleli eziyisishiyagalolunye futhi ezinye zalezi zizinda ziyizizinda eziheha abavakashi abavakashela izindawo ezingamagugu ezwe. IKhabhinethi lilugunyazile uhlelo lweminyaka emithathu lokuqaliswa kwalo mklamo olwethulwe phambi kwalo.C. Imithethosivivinywa14. UMthethosivivinywa wezi-2019 Wemithethonqubo Yezomnotho Ephathelene Nezokuthutha14.1. IKhabhinethi likugunyazile ukwethulwa ePhalamende koMthethosivivinywa wezi-2019 Wemithethonqubo Yezomnotho Elawula Ezokuthutha. Lo Mthethosivivinywa uqinisa futhi uhlanganise imithethonqubo yezomnotho ephathelene nezokuthutha ukuze ibe wuhlaka lomthetho owodwa. Lo Mthethosivivinywa uphakamisa ukuthi kusungulwe uMlawuli Wezomnotho Oyedwa Oqondene Nezokuthutha kanye noMkhandlu Wezomnotho Oqondene Nezokuthutha. Lo Mthethosivivinywa uzosebenza emkhakheni wezokuthutha ngezindiza, ezokuthutha ngemikhumbi, ezokuthutha ngezitimela kanye nezokuthutha ngomgwaqo.14.2. Ngowezi 2018, lo Mthethosivivinywa udlule kabili ohlelweni lokubonisana nokufakana imilomo nomphakathi. Imibono yomphakathi eyatholakala ezigcawini zokubonisana nomphakathi ifakiwe kulo Mthethosivivinywa obuyekeziwe. Imiphumela yokuqaliswa kwalo Mthethosivivinywa izofaka isandla emizamweni yeKhabhinethi yokwenza lula inqubo yokusungula nokuqhuba ibhizinisi eNingizimu Afrika. Manje amabhizinisi asezokhokhiswa intela eyodwa elawulwayo, uma exhumana nemboni yezokuthutha kuleli lizwe. Uhlaka oluzimele oluzokwengamela lo msebenzi kuphakanyiswa ukuthi lube ngaphansi kwesandla sikaNgqongqoshe Wezokuthutha.D. Imicimbi ezayo15. Uhlelo Lokuthuthukiswa Kwezifunda15.1. UMhlonishwa uMongameli weRiphabulikhi, uMnu Cyril Ramaphosa uzokwethula uHlelo Lokuthuthukiswa Kwezifunda lwesithathu esifundeni i-Waterberg ngoLwesibili mhla zingama-26 kuLwezi 2019 enkundleni yezemidlalo i-Shongoane Sports Ground e-Lephalale, e-Limpopo. 15.2. Indawo yase-Waterberg iyindawo ekhiqiza iplathinamu eningi kunazo zonke ezinye izifunda zalesi sifundazwe, futhi ukumbiwa kwamalahle kanye nokuthuthukiswa kwemikhiqizo kaphethiloli sekukhuphule imfuno-sidingo yokuphehlwa nokukhiqizwa kukagesi. Futhi indawo yase-Lephalale iyikhaya lemisebenzi ehlukahlukene yezolimo.16. Inyanga Yokuqwashisa Ngamalungelo Abantu Abakhubazekile 16.1. INingizimu Afrika igubha iNyanga Yokuqwashisa Ngamalungelo Abantu Abakhubazekile eqale mhla zi-3 kuLwezi futhi ezofinyelela esiphelweni mhla zi-3 kuZibandlela 2019. Isiqubulo salo nyaka sithi: “Sisonke sakha iNingizimu Afrika Ebandakanya Amalungelo Abantu Abakhubazekile”.16.2.    Uhulumeni usenze inqubekelaphambili ekuhlinzekeni ngezibonelelo kubantu abanokukhubazeka futhi uyaqhubeka nezinhlelo zakhe ezibeka eqhulwini futhi ziqhakambise inhlalo-mnotho yabantu abanokukhubazeka.17. USuku Lomhlaba Lwengculazi 17.1. Iphini likaMongameli uMabuza, ngokwesikhundla sakhe njengoSihlalo woMkhandlu Kazwelonke Wengculazi waseNingizimu Afrika, uzohola umcimbi woSuku Lomhlaba Lwengculazi ozobanjwa mhla lu-1 kuZibandlela 2019 e-Orkney, esifundazweni saseNyakatho Ntshonalanga. Isiqubulo soSuku Lomhlaba Lwengculazi lowezi-2019 sithi: “Imiphakathi yenza umehluko”. 17.2. USuku Lomhlaba Lwengculazi lowezi-2019 luhlinzeka ngethuba lokuthi amazwe omhlaba wonke jikelele abheke emuva ahlole igalelo alenzile ekulwisaneni nokusabalala kwesandulela-ngculazi kanye nengculazi. Isiqubulo salo nyaka sihlonipha indima esemqoka kakhulu edlalwe yimiphakathi futhi elokhu iqhubeke njalo ekulwisaneni nesandulela-ngculazi kanye nengculazi.17.3. INingizimu Afrika isembhidlangweni kanye nomkhankaso olokhu uqhubeke njalo wokuguqula isimo sobhubhane lwesandulela-ngulazi, ingculazi kanye nesifo sofuba kuleli, futhi sekubonakale impumelelo enkulu ebandakanya inqubekelaphambili enkulu ekwelashweni kwesandulela-ngculazi futhi baningi impela abantu abathola ukwelashwa ngemishanguzo yokudodobalisa igciwane lesandulela-ngculazi.17.4. Isibalo sabantu abathola ukwelashwa ngemishanguzo yokudodobalisa isandulela-ngculazi emkhakheni wezempilo kahulumeni sesikhulile sisuka kwiziguli eziyizi-45 500 ngowezi-2004 sayofinyelela ezigulini ezingaphezu kwezigidi ezingu-4,7 ngowezi-2019. Lokhu kulekelelwa futhi kusekelwe yizinhlelo zokuguqula indlela abaziphatha ngayo abantu, ezibandakanya ukuhlolwa ngokuqhubekayo, kanye nokusetshenziswa kwamakhondomu abesifazane nawabesilisa ngenhloso yokunciphisa ukusuleleka nokutheleleka kwabantu ngesandulela-ngculazi.E.  Imiyalezo18. Amazwi EnduduzoIKhabhinethi lidlulise amazwi enduduzo:emndenini weNdlunkulu yesizwe samaXhosa kanye nomphakathi wonkana, ngokukhothama kweNgonyama uMpendulo Calvin Zwelonke Sigcawu.emndenini kanye nabangani boqweqwe lomsakazi futhi ongungoti onohlonze kulo mkhakha, uMnu Xolani Gwala. UMongameli Ramaphosa wamemezela ukuthi uMnu Gwala uzofihlwa ngoMngcwabo Okhethekile Wesifundazwe Osesigabeni Sesibili. Wabekwa endlini yakhe yokugcina endaweni yaseMpendle, KwaZulu-Natali ngoMgqibelo mhla ziyisi-9 kuLwezi 2019.emndenini kanye nabangani balowo owabe eyiSikhulu Esiphezulu Senkampani yakwa-SABC, uMnu Solly Mokoetle. emndenini kanye nabangani bakasomabhizinisi, uMnu Allan Gray, ongumsunguli wenkampani eyisikhondlakhondla kwezokongiwa nokutshalwa kwezimali i-Allan Gray.emndenini kanye nabangani bombhali odumile, obeyisishoshovu futhi engusonkondlo waseNingizimu Afrika, uMnu Sandile Dikeni. emndenini kanye nabangani bomlingisi, uMnu Andile Gumbi, owaduma kakhulu ngokulingisa emdlalweni owuchungechunge Isibaya kanye ne-The Lion King. emndenini kanye nabangani balowo owabe engumethuli waphambilini wohlelo lwe-YoTV futhi owabe eyilungu leqembu lomculo i-Jozi, uMnu Luther Cohen.19. UkuhalalisaIKhabhinethi lihalalisele:UNgqongqoshe Wezinguquko Kwezomhlaba Nokuthuthukiswa Kwezindawo Zasemakhaya uThoko Didiza, oqokwe njengoSihlalo Wekomidi Eliqondene Nezolimo Nokuthuthukiswa Kwezindawo Zasemakhaya leNhlangano Yamazwe ase-Afrika.Bonke abantu baseNingizimu Afrika abaphume ngobuningi bezokwamukela iqembu lakuleli lebhola lombhoxo, amaBhokobhoko, elinqobe iNdebe Yomhlaba Yebhola Lombhoxo yowezi-2019 kwelase-Japan.U-Brad Binder ngokudla umhlanganiso emqhudelwaneni i-Malaysian Moto2 Grand Prix. Simfisela okuhle kodwa ngesizini ezayo lapho ezobamba khona iqhaza esigabeni se-MotoGP ngaphansi kweqembu i-Red Bull KTM Factory Racing team.U-Chad le Clos ngokunqoba umjaho wokubhukuda wamamitha ayi-100 ngokunjalo futhi nowamamitha angama-200 ngaphansi kwesigaba se-butterfly eMqhudelwani Wendebe Yomhlaba Yezokubhukuda ye-FINA ebibanjelwe e-Doha, kwelase-Qatar.U-Caitlin Rooskrantz ngokuphumelela kwakhe ekutheni abe yingxenye yemidlalo yama-2020 Olympics ezobanjelwa kwelase-Japan, emva kokuba ngumuntu wokuqala ngqa waseNingizimu Afrika onqobe indondo yegolide emqhudelwaneni wama-2019 World Artistic Gymnastics Championships.U-Teddy Nzama, odle umhlanganiso emqhudelwaneni wamazwe ngamazwe wezindawo zokucima ukoma, i-2019 Starbucks Europe, Middle East and Africa Barista Champion, obubanjelwe e-London.Iqembu Labasubathi Nabadlali baseNingizimu  abebemele leli lizwe emqhudelwaneni wamazwe ngamazwe wabadlali abakhubazekile, i-World Para Athletics Championships obubanjelwe e-Dubai. Ziyi-11 izindondo ezizuzwe yileli qembu, futhi ezimbili zalezi yizindondo zegolide. U-Anrune Weyers: Umjaho Wabesifazane webanga elingamamitha angama-400 i-T47 (Indondo yegolide), Umjaho Wabesifazane webanga elingamamitha angama-200 i-T47 (Indondo yesiliva), Umjaho Wabesifazane webanga elingamamitha ayi-100 i-T47 (Indondo yethusi); Ntando Mahlangu: Umjaho Wabesilisa webanga elingamamitha ayi-100 i-T61 (Indondo yegolide); Simone Kruger: i-Discus yabesifazane i-F38 (Indondo yesiliva); Mpumelelo Mhlongo: Umjaho Wabesilisa webanga elingamamitha ayi-100 i-T64 (Indondo yesiliva),  i-Long Jump yabesilisa i-T64 (Indondo yethusi); Charl Du Toit: Umjaho Wabesilisa webanga elingamamitha angama-400 i-T37 (Indondo yethusi); Reinhardt Hamman: i-Javelin Throw yabesilisa i-F38 (Indondo yethusi); Anika Johanna Pretorius: Umjaho Wabesifazane webanga elingamamitha ayi-100 i-T13 (Indondo yethusi); kanye no-Sheryl James: Umjaho Wabesifazane webanga elingamamitha angama-400 i-T37 (Indondo yethusi).ULuyolo Yiba, onqobe umqhudelwano weHlandla le-15 we-Idols South Africa. F.  AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.20.    IKhomishana Yophiko Lwezemiholo Nezimo Zokusebenza Embuthweni Wezokuvikela:a.  Adv Motlatjo Josephine Ralefatane;b.  Adv Linda Mbana; kanye noc.  Nkz Salome Velma Mabilane. Imibuzo: Nkz Phumla Williams – iBamba Lomkhulumeli weKhabhinethiIselula: 083 501 0139"
Isitatimende Somhlangano WeKhabhinethi ziyi-13 kuZibandlela 2019,17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/zu/speeches/isitatimende-somhlangano-wekhabhinethi-ziyi-13-kuzibandlela-2019-17-dec-2019-0000,"Isitatimende Somhlangano Ojwayelekile WeKhabhinethi owabanjelwa e-Union Buildings, ePitori, ngoLwesihlanu mhla ziyi-13 kuZibandlela 2019A. Izindaba Ezisematheni1. Inkampani yakwa-Eskom1.1. IKhabhinethi liyeseka ngokuphelele imizamo okuhloswe ngayo ukuqinisekisa ukuthi ugesi uyatholakala ngaso sonke isikhathi ezweni lethu. Mayelana nalokhu-ke, iKhabhinethi seliyalele uNgqongqoshe Wezamabhizinisi Kahulumeni ukuthi axoxisane noMphathi Omkhulu uMnu Andre de Ruyter ukuze aqale ukusebenza ngaphambi kosuku obelubekiwe phambilini.1.2. UMnu de Ruyter, ebambisene nethimba labaphathi, uzothatha izinyathelo ezisheshayo zokulungisa izinkinga eziphathelene nokuphathwa kwenkampani yakwa-Eskom, nokungaphathwa kahle kwezimali, futhi kusenjalo abuyisele isimo kwesejwayelekile emisebenzini yansukuzonke eyenziwa yile nkampani. Lokhu kubandakanya ukubhekana ngqo nomsebenzi omkhulukazi osalele emuva wokulungiswa kwezinsiza-kusebenza nengqalasizinda esigugile eziteshini eziphehla amandla kagesi futhi kulungiswe izinkinga kanye nezimo eziphathelene nokungakheki kahle kwengqalasizinda ezingadala umonakalo omkhulu eziteshini eziphehla amandla kagesi, i-Medupi kanye neKusile.1.3. IPhini likaMongameli, u-David Mabuza uzobiza isiThangami Sokuhlela Ngobunyoninco Esizobhekana Nezinkinga Zamandla Kagesi futhi Sithathe Izinyathelo Ezisheshayo, okuyisithangami esesivuselelwe kabusha, esibandakanya uNgqongqoshe Wezezimali uTito Mboweni; uNgqongqoshe Wezezimbiwa Nezamandla uGwede Mantashe kanye noNgqongqoshe Gordhan.  Leli thimba lizobhekana ngqo nanoma yiziphi izinselele eziphathelene nokuphakelwa kwamandla kagesi kuleli.1.4. Ugesi ovuselelekayo uzodlala indima esemqoka kakhulu ekuphakelweni kwamandla kagesi kuleli, ngenhloso yokulekelela imizamo yenkampani yakwa-Eskom yokuphakela ugesi ezweni.2. Uhlelo Lokuhlunyeleliswa Nokuvuselelwa Kwesimo Sezimali Senkampani Yezindiza yaseNingizimu Afrika (i-SAA)2.1. Kuleli viki eledlule inkampani yakwa-SAA ifakwe ngaphansi koHlelo Lokuhlunyeleliswa Nokuvuselelwa Kwesimo Sezimali Ebhizinisini. IKhabhinethi liyathemba ukuthi lolu hlelo lokungenelela luzolekelela ekuhleleni kabusha le nkampani kazwelonke yezindiza luyibeke esimweni sokuthi ibe yinkampani enohlonze futhi esesimweni sokuncintisana ngempumelelelo nezinye izinkampani zezindiza, futhi ngokuhamba kwesikhathi iphinde ithole ukwethenjwa yibo bonke abantu baseNingizimu Afrika futhi ihehe nezinkampani ezizosebenzisana nayo ngokuthi zithenge amasheya kuyona.2.2. IKhabhinethi likwamukele ngezandla ezimhlophe ukuqokwa kukaNgoti Wohlelo Lokuhlunyeleliswa Nokuvuselelwa Kwesimo Sezimali Ebhizinisini uMnu Les Matuson wenkampani i-Matuson Associates.  Uzosebenzisana neziNkampani Zabantu Abamnyama ezizomenyezelwa ngokuhamba kwesikhathi.2.3. Inkampani yakwa-SAA izothola usizo lwezimali oluvela kuhulumeni olwengeziwe oluyizigidigidi ezimbili zamarandi ngenhloso yokufaka isandla ekuhlelweni kabusha okunohlonze okuzokwenziwa kule nkampani yezindiza. Futhi, nalezo zinkampani ezikhona njengamanje eziboleka abakwa-SAA izimali nazo zizohlinzeka ngemali engeziwe eyizigidigidi ezimbili zamarandi.2.4. IKhabhinethi liyathemba ukuthi lolu xhasomali luzobuyisa isithunzi sale nkampani yezindiza futhi lugweme ukufadalala kwayo okungaba nomthelela omubi kakhulu kubagibeli, abahlinzeki bempahla nezinsizakalo, kanye nabanye ebambisene nabo kulo mkhakha wezindiza, ikakhulukazi abasebenzi bayo.2.5. UNgqongqoshe Gordhan uzohlinzeka iKhabhinethi njalo, futhi ngokuqhubekayo, ngemibiko yenqubekelaphambili eseyenziwe oHlelweni Lokuhlunyeleliswa Nokuvuselelwa Kwesimo Sezimali sale nkampani.3. Izikhukhula3.1. IKhabhinethi lidlulisa amazwi enduduzo kulabo abalahlekelwe yizihlobo zabo ngenxa yezikhukhula zakamuva ezikhahlameze izingxenye zezwe ezihlukahlukene.3.2. Uhulumeni uhola uhlelo lokungenelela olumkhakha-mningi ngokusebenzisa iSizinda Sikazwelonke Sokuphathwa Kwezinhlekelele ukuze kubhekwane nomonakalo omkhulu odalwe yilezi zikhukhula.3.3. IKhabhinethi lilwamukela ngezandla ezimhlophe usizo oluvela ezinhlanganweni ezihlukahlukene ezihlinzeka ngosizo oluphuthumayo lokubhekana nalesi simo. Ukuthuthwa kwabantu asebengondinga sithebeni besuswa ezakhiweni kanye nasezindaweni ezicekeleke phansi beyohlaliswa emahholo omphakathi kuwuphawu olubonisa umoya wobuntu boqobo. IKhabhinethi liyawunxusa umphakathi ukuthi ukulalele lokho okushiwo ezixwayisweni nezeluleko eziphathelene nesimo esibi sezulu.3.4. Ayingozi enkulu kubantu amanzi ageleza ngesivinini esikhulu, futhi abashayeli kanye nabantu abahamba ngezinyawo bayanxuswa ukuba bacophelele kakhulu futhi bakugweme ngokuphelele ukusebenzisa imizila nemigwaqo enganywe yizikhukhula.3.5. Labo bantu abahlala ezindaweni eziphansi, ezisengcupheni yokuhlaselwa yizikhukhula ezivela emifuleni nasemadanyini agcwele ngokweqile, bayaxwayiswa ukuthi bacophelele futhi basuke ngokushesha baye ezindaweni eziphephile uma bebona izimpawu zokuqala zezikhukhula. Ungabeki impilo yakho engcupheni ngokubhukuda emadanyini nasemifuleni ngenkathi kuna izimvula ezinkulu.4. Isikhathi Samaholidi KaKhisimusi4.1. IKhabhinethi lifisela bonke abantu baseNingizimu Afrika amaholidi kaKhisimusi aphephile nonyaka omusha onempumelelo. Njengabantu bakuleli kumele siqhubeke nokubonisa umoya wobuntu kubantu bakithi eNingizimu Afrika kanye nasezivakashini ezihambele kuleli ngalesi sikhathi sentokozo.4.2. IKhabhinethi liyabanxusa bonke abantu baseNingizimu Afrika ukuthi bahloniphe imithetho yomgwaqo ngenkathi besendleleni beya ezindaweni abazochitha kuzona amaholidi futhi baqhubeke nokwenzanjalo esikhathini sonkana samaholidi kaKhisimusi. Kungumthwalo osemahlombe ethu sonke ngothi lwethu ukunciphisa isibhicongo sezingozi zomgwaqo.  Ukuziphatha kahle emgwaqeni kubandakanya ukugwema utshwala uma sizoshayela izimoto zethu, sihloniphe umkhawulo obekiwe wesivinini somgwaqo, futhi sibacabangele nabanye abasebenzisi bomgwaqo, kubandakanya nabantu abahamba ngezinyawo. Masibambisane ekusindiseni imiphefumulo yabantu emgwaqeni #LiveBeyondDezemba #Arrive Alive.4.3. Isiqalile “iMikhankaso Kahulumeni Yokuqinisekisa Ukuphepha Ngesikhathi Samaholidi KaKhisimusi” njengoba uMbutho Wamaphoyisa aseNingizimu Afrika (i-SAPS) uphume ngezinkani kulesi sikhathi samaholidi. Izakhamuzi zakuleli ziyakhuthazwa ukuthi zisebenzise uhlelo-kusebenza lukamakhalekhukhwini i-MySAPS App, okuwuhlelo-kusebenza oluyingqayizivele futhi olungolokuqala ngqa ukusetshenziswa kuleli zwekazi lase-Afrika.4.4. Lolu hlelo-kusebenza lukamakhalekhukhwini olusha luvumela izakhamuzi ukuthi zikwazi ukuxhumana kahle namaphoyisa ngokuthi zihlinzeke ngolwazi oluphathelene nobugebengu ngaphandle kokudalula amagama azo, futhi luyazilekelela izakhamuzi ukuthi zikwazi ukuthola kalula ukuthi sikuphi isiteshi samaphoyisa esiseduzane kanye nezikhungo okutholakala kuzona usizo lwamaphoyisa, futhi loluhlelo-kusebenza luvumela nezisulu zobugebengu ukuthi zithumele imiyalezo esheshayo uma zihlangabezana nesimo esiphuthumayo futhi zidinga usizo ngokushesha.4.5. IKhabhinethi liyabanxusa futhi nabazali kanye nabalondolozi bezingane ukuba baqinisekise ukuthi abazishiyi zodwa izingane ngalesi sikhathi samaholidi.4.6. IKhabhinethi liyabakhuthaza abantu baseNingizimu Afrika ukuthi bazibandakanye kulokho okubizwa phecelezi nge-Sho’t Left ngokuthi bavakashele izindawo zakuleli ezidumile eziheha abavakashi futhi basekele nemicimbi yakuleli. Ukusebenzisa izinkampani zokuvakasha ezibhaliswe ngokusemthethweni noma abaphelezeli bezivakazi abarejistiwe kuzoqinisekisa ukuphepha kwezivakashi futhi kwenze ukuba zikuthokozele kakhulu ukuvakasha kwazo. Imininingwane yabaphelezeli bezivakashi abarejistiwe iyatholakala kumawebhusayithi amahhovisi ezokuvakasha ezifundazweni ezihlukahlukene.5. Imiphumela kaMatikuletsheni yowezi-20195.1. IKhabhinethi lidlulisa amazwi okubonga kothisha, abafundi kanye nabazali ngokubambisana kwabo nohulumeni ekuqinisekiseni ukuthi kuphothulwa ngempumelelo ukuhlolwa kukamatikuletsheni kowezi-2019. Imiphumela izomenyezelwa kusihlwa mhla ziyisi-7 kuMasingana 2020 futhi abafundi bakamatikuletsheni bayakhuthazwa ukuthi bavakashele iwebhusayithi yoMnyango Wezemfundo Eyisisekelo (www.education.gov.za) noma babhalise nge-SMS ngokuthumela izinombolo zabo zomazisi kanye nenombolo yokubhalisela ukuhlolwa ku-35658 ukuze bathole imiphumela yabo.   B. Izinqumo ZeKhabinethi6. Uhlaka Lomthethonqubo Wokulawula Imikhiqizo Yezibaseli Ezenziwe Ngezinto Zemvelo6.1. IKhabhinethi lilugunyazile uHlaka Lomthethonqubo Wokulawula Imikhiqizo Yezibaseli Ezenziwe Ngezinto Zemvelo, oluzoqalisa ukusebenza kweQhingasu Lezimboni Lemikhiqizo Yezibaseli Ezenziwe Ngezinto Zemvelo. Izibaseli ezenziwe ngezinto zemvelo zamukelekile emhlabeni wonke jikelele njengezibaseli ezikhiqiza ikhabhoni encane ezingasetshenziswa esikhundleni sezibaseli ezijwayelekile. Lezi zibaseli zihlanganiswa nemikhiqizo yezibaseli embiwa phansi ejwayelekile, futhi lokhu kwenzelwa ukunciphisa izingcolisi-moya ezikhiqizwa ngamafutha ezithuthi.6.2. Lolu hlaka luhlinzeka ngemikhakha emihlanu okumele ilawulwe, (1) iNqubo-kusebenza yemikhiqizo eluhlaza. Le nqubo-kusebenza inciphisa ubungozi bohlelo lwemikhiqizo yezibaseli ezenziwe ngezinto zemvelo ukuze kuqinisekiswe ukutholakala kokudla okwanele. (2) Imithethonqubo yokuxuba ephoqelekile ukuze kulethwe ukuqiniseka ngemfuno-sidingo yemikhiqizo yezibaseli ezenziwe ngezinto zemvelo.  (3) Indlela yokubuyisa izindleko zokuxuba imikhiqizo yezibaseli ezenziwe ngezinto zemvelo. (4) Indlela yesibonelelo semikhiqizo yezibaseli ezenziwe ngezinto zemvelo esiqondiswe ekuxhaseni abalimi kanye nabakhiqizi bemikhiqizo yezibaseli ezenziwe ngezinto zemvelo. (5) Imigomo yokukhethwa kwemiklamo yemikhiqizo yezibaseli ezenziwe ngezinto zemvelo edinga izibonelelo-mali. Lo mbhalo wohlaka lomthethonqubo uyatholakala kuwebhusayithi yoMnyango Wezamandla: www.energy.gov.za.7. UMkhandlu Kazwelonke Wezokuvikeleka7.1. IKhabhinethi likugunyazile ukuvuselelwa kabusha koMkhandlu Kazwelonke Wezokuvikeleka ukuze kuhlelwe kabusha ukuhanjelaniswa kahle kwawo wonke umsebenzi ophathelene nokuvikeleka kuleli. Lo mkhandlu yiwona ozokwenza umsebenzi wokugunyaza iQhingasu Likazwelonke Lezokuvikeleka, futhi lengamele izinto ezibekwe eqhulwini kweZobunhloli Kuzwelonke kanye neZilinganiso Zobunhloli Zikazwelonke.7.2. UMongameli nguyena ozoba ngusihlalo walo mkhandlu, ngokwesikhundla sakhe njengoMkhuzi Omkhulu Wamasosha Nemibutho Yezokuvikela. Amanye amalungu omkhandlu kuzoba yiPhini likaMongameli uMabuza; uNgqongqoshe Wezokuvikeleka KoMbuso u-Ayanda Dlodlo; uNgqongqoshe Wezokuvikela Nezigagayi Zempi uNosiviwe Mapisa-Nqakula; uNgqongqoshe Wezasekhaya u-Aaron Motsoaledi; uNgqongqoshe Wezobulungiswa Nokuhlunyeleliswa Kwezimilo uMnu Ronald Lamola; uNgqongqoshe Wezamaphoyisa uBheki Cele; uNgqongqoshe Wezezimali uTito Mboweni kanye noNgqongqoshe Wezokubusa Ngokubambisana Nezindaba Zendabuko uNkosazana Dlamini-Zuma.8. UMthetho Odingidwayo Wezasekhaya8.1. IKhabhinethi liwugunyazile uMthetho Odingidwayo Wezasekhaya, kanye neqhingasu elisezingeni eliphakeme nomkhombandlela wokuhlelwa kabusha koMnyango Wezasekhaya ukuze ukwazi ukuthatha indawo yawo njengomnyango ozokhuthaza futhi wokhele inhlansi yokuthuthuka komnotho kanye nokuvikeleka kwezwe.  8.2. Lo Mthetho Odingidwayo ususelwe kwisisekelo senqubomgomo yokwakha uhulumeni wesimanjemanje futhi osebenzisa ubuchwepheshe, okuyinqubomgomo esondeza leli lizwe ekufezekiseni izinjongo zokuba nohulumeni owenza umsebenzi wakhe ngobuchwepheshe be-inthanethi futhi uqhube ibhizinisi nge-inthanethi.9. IKhabhinethi likugunyazile ukuthi sithunyelwe ePhalamende iSivumelwano sase-Madrid Sokubhaliswa Kwezimpawu Zokuhweba Zamazwe Ngamazwe (sowe-1989) ukuze siqinisekiswe futhi samukelwe ngokusemthethweni.9.1. Isivumelwano sase-Madrid sibandakanya ukuvikelwa kwezimpawu zokuhweba. Izimpawu zokuhweba zenza umkhiqizo ubonakale kalula futhi ube sesimweni esihle uma uqhathaniswa nezimbangi zawo, ekukhangisweni kwezimpahla nezinsizakalo ngaphakathi kuleli kanye nangaphandle emazweni omhlaba wonkana.9.2. Ukwamukelwa kweSivumelwano sase-Madrid kuzothuthukisa futhi kuqhubekisele phambili iNqubomgomo Yamalungelo Obunini Bempahla (i-IP) yaleli lizwe. Lokhu kuzohlinzeka amabhizinisi aseNingizimu Afrika, ikakhulukazi amabhizinisi amancane, ngethuba lokusebenzisa uhlelo lwe-IP ukukhangisa izimpahla nezinsizakalo zawo emhlabeni wonke jikelele.10. Uphiko Lokuthuthwa Kwabagibeli Ngezitimela lwaseNingizimu Afrika (i-PRASA)10.1. IKhabhinethi likugunyazile ukuhlakazwa kweBhodi Lesikhashana le-PRASA kanye nokufakwa kwalesi sikhungo ngaphansi kolawulo.10.2. INingizimu Afrika idinga uhlelo lokuthutha ngezitimela oluthembakele, olungambi eqolo futhi oluqhubeka ngaphandle kwezihibe, oluzoba ngumgogodla wezokuthuthwa komphakathi ngokuxhumana nezinye izinhlobo zezithuthi ezihlukahlukene. Imiphumela yakamuva nje ekhishwe nguMcwaningi-mabhuku Omkhulu yowezi-2018/19 iveze ukuthi kunokuhluleka okukhulu kanye nokungahambisi izinto ngendlela kwezokuphathwa nokulawulwa kwe-PRASA, futhi ayikho inqubo ephusile nesebenza kahle yokuphathwa kwezimali, okuyiyona into eholele ekutheni i-PRASA ithole umbiko wokucwaningwa kwamabhuku omubi kakhulu, obonisa ukuthi uMcwaningi-mabhuku Omkhulu akakwazanga ngisho nokukhipha umbiko oqondile ngenxa yobunhlakanhlaka bemininingwane yokuphathwa nokusetshenziswa kwezimali.10.3. Maqondana nalokhu-ke, iKhabhinethi seligunyaze ukuqokwa koMlawuli, uMnu Bongisizwe Mpondo, ukuba alawule izindaba zalesi sikhungo isikhathi esiyizinyanga eziyi-12. Le nqubo yokungenelela izolekelela ekubuyiseni isimo sokusebenza kwe-PRASA ngendlela efanele.11. Uhlelo Lokufudukela Ekusakazeni Ngobuxhakaxhaka Bedijithali11.1. IKhabhinethi lithulelwe umbiko mayelana nesimo nesigaba olukusona njengamanje uhlelo Lokufudukela Ekusakazeni Ngobuxhakaxhaka Bedijithali maqondana nokuphathwa nokulawulwa kwenqubo yokugcinwa, ukusatshalaliswa kanye nokuxhunywa kwamadikhoda.11.2. IKhabhinethi liluphawulile uhlaka lwenqubo yokuxhunywa nokufakwa kwamadikhoda akhona njengamanje, okungamadikhoda agcinwe emagunjini okugcina impahla ePosi laseNingizimu Afrika. IKhabhinethi likugunyazile ukuthi kube ngomasipala abazoqasha abantu abazoxhuma amadikhoda asele, angakaxhunywa kuze kube manje. Lolu hlelo lokuhlinzekwa kwamadikhoda olubuyekeziwe kuhloswe ngalo ukusheshisa inqubo yokufuduka kusukwa ekusakazeni ngobuxhakaxhaka be-analogi kungenwe ekusakazeni ngobuxhakaxhaka bedijithali futhi kukhishwe noMthamo Wamagagasi Okusakaza Ngomoya Adingeka Kakhulu.11.3. IKhabhinethi likugunyazile futhi nokuqashwa kuka-Newyear Niniva Ntuli njengoMlawuli Nesiphathimandla Esiphendulayo se-Universal Service and Access Agency of South Africa isikhathi esiyizinyanga ezingama-24.12. Uhlelo Lokubuyekeza Inqubo Yokuhlonyiswa Nokuthuthukiswa Kwabesifazane kanye Nokulingana Ngokobulili eNingizimu Afrika Esikhathini Esiyiminyaka engama-25: 1994-201912.1. IKhabhinethi liwugunyazile lo mbiko, ozoba yiMbuyisa-Mbiko yaleli lizwe maqondana neSimemezelo sase-Beijing kanye Nesithangami Sokuthathwa Kwezinyathelo Zokuthuthukiswa Nokuhlonyiswa Kwabesifazane (i-Beijing +25) seNhlangano Yezizwe (i-UN). IKhomishana ye-UN mayelana Nesimo Sabesifazane izogubha ukuhlangana kweminyaka engama-25 kwenziwa iSimemezelo sase-Beijing kanye Nesithangami Sokuthathwa Kwezinyathelo Zokuthuthukiswa Nokuhlonyiswa Kwabesifazane ngoNdasa 2020. INingizimu Afrika ingelinye lamazwe asayine iSimemezelo sase-Beijing. 12.2. Lo mbiko uhlinzeka ulwazi mayelana nenqubekelaphambili eseyenziwe emikhakheni ehlukahlukene maqondana nokuthuthukiswa nokufukulwa kwabesifazane kanye nemizamo yokuvala igebe lokulingana ngokobulili. Nakuba lo mbiko ukuveza ngokusobala ukuthi iNingizimu Afrika inemithetho ebanzi yokubhekelela udaba lobulili kanye nemithetho yokunqanda nokulungisa isimo esibangelwa wukucwaswa kwabantu besifazane, namanje zisekhona izinselele ekuqedeni ukungalingani kwesikhathi esedlule kanye nokulungisa inkinga elokhu iqhubeke njalo yokubekwa kwabantu besilisa eqhulwini kukho konke okwenziwayo kanye nokubonwa kwabantu besifazane njengabantu abafanelwe yizindima ezithile kuphela. 13. Uhlelo Lobuqhinga Lukazwelonke (i-NSP) Lokulwisana Nodlame Olubhekiswe Kwabobulili Obuthile kanye Nokubulawa Kwabesifazane (i-GBVF) lowezi-2020-203013.1. IKhabhinethi lithulelwe umbiko mayelana ne-NSP yowezi-2020-2030, okuwuhlelo oluhlinzeka ngohlaka lwenqubomgomo kanye nokuhlela, olumkhakha-mningi, futhi olusebenza ngendlela ehambelanayo okuhloswe ngalo ukuqinisekisa ukuthi uhulumeni uthatha izinyathelo ngendlela ehambelanayo zokulwisana ne-GBV ezikhungweni zikahulumeni kanye nasezweni lonkana. IKhabhinethi livumile ukuthi zonke izinhlelo esezabelwe imali ziqaliswe eminyangweni ethintekile ehlukahlukene.13.2. Kodwa-ke, iKhabhinethi seliyalele ukuthi kwenziwe umsebenzi othe xaxa ekulungiseni ngokubanzi lolu hlaka lwenqubomgomo oluhlongozwayo futhi kuqinisekiswe ukuthi luhambelana kahle futhi ngendlela efanele. ONgqongqoshe abalandelayo bayalelwe ukuthi kube yibona abenza umsebenzi othe xaxa mayelana nalokhu: uNgqongqoshe Wezokuthuthukiswa Komphakathi uLindiwe Zulu; uNgqongqoshe Wezobulungiswa Nokuhlunyeleliswa Kwezimilo u-Ronald Lamola; uNgqongqoshe Wezamaphoyisa uBheki Cele kanye noNgqongqoshe Wezabesifazane, Intsha kanye Nabantu Abanokukhubazeka uMaite Nkoana-Mashabane. UNgqongqoshe Nkoana-Mashabane nguyena ozohlanganisa leli thimba.14. Izincomo Zethimba Lokweluleka uMongameli mayelana Nezinguquko Kwezomhlaba kanye Nezolimo14.1. Mhla zingama-24 kuNtulikazi 2019, iKhabhinethi lithole uMbiko weThimba Lokweluleka uMongameli mayelana Nezinguquko Kwezomhlaba kanye Nezolimo, usihlalo walo okunguDkt Vuyokazi Mahlati, elenze izincomo ezingama-73. Ngokusebenzisa iKomidi LoNgqongqoshe Beminyango Ehlukahlukene eliqondene Nezinguquko Kwezomhlaba eliholwa yiPhini likaMongameli uMabuza, yonke iminyango ethintekayo yanxuswa ukuba izicubungule izincomo eziphathelene nemikhakha yawo bese iphendula mayelana nalokho.14.2. Emva kwalokho iKhabhinethi seligunyaze futhi lasekela ezingama-60 zalezi zincomo. Ziyisishiyagalolunye kuphela izincomo ezingagunyazwanga futhi ezintathu zazo ziphawuliwe. Iminyango ehlukahlukene izohlinzeka ngolwazi oluphelele mayelana nalezo zincomo eziphawuliwe futhi ezingagunyazwanga.15. Umklamo Wokulungiswa Nokuthuthukiswa Kwemigwaqo Engothelawayeka yaseGauteng (i-GFIP)15.1. IKhabhinethi liwuphawulile umbiko ophathelene ne-GFIP (ama-e-tolls) weThimba Ebelijutshwe Ukuphenya Ngalokhu eliholwa nguNgqongqoshe Wezokuthutha uFikile Mbalula. Isinqumo sokugcina mayelana nezincomo zaleli Thimba eziqukethwe kulo mbiko owethuliwe sizokwenziwa onyakeni omusha.16. Inqubomgomo Yokukhethwa Kwabahlomuli kanye Nokwabiwa Komhlaba16.1. IKhabhinethi likugunyazile ukushicilelwa kwale nqubomgomo ukuze umphakathi uphawule ngayo. Le nqubomgomo ihlinzekela inqubo enobuqotho futhi esobala yokwabiwa komhlaba kanye nokukhethwa kwabahlomuli.16.2. Le nqubomgomo yenzelwe, ikakhulukazi, ukubhekana nodaba lokungalingani ngokobulili ekwabiweni komhlaba kanye nokutholakala kwawo, kanye nokungabi khona kwezindlela ezizokwenza ukuthi abantu abahluphekayo emphakathini kanye nabantu abahlala ezindaweni zasemakhaya bakwazi ukuthola umhlaba uma kwenzeka behlangabezana nezinhlekelele zemvelo kanye nezinye izimo eziphuthumayo.C. Imithethosivivinywa17. IKhabhinethi likugunyazile ukushicilelwa koMthethosivivinywa Wezinsizakalo Zokwesekwa Kwezisulu wezi-2019 ukuze umphakathi uphawule ngawo. Lo Mthethosivivinywa uhlinzekela ukusetshenziswa kwendlela edidiyelwe futhi emkhakha-mningi okuhloswe ngayo ukubhekelela izidingo zezisulu zobugebengu kanye nodlame. Ngokusebenzisa lo Mthethosivivinywa kuzoqinisekiswa ukuhanjelaniswa kwemisebenzi kanye nezinsizakalo ezihlinzekwa yiminyango ehlukahlukene engaphansi kweQoqwana Lezobulungiswa, Ukuvinjelwa Kobugebengu kanye Nokuvikeleka, kanye neQoqwana Lezenhlalo Yomphakathi, njengengxenye yochungechunge lwemisebenzi engaphansi komkhakha owodwa. IKhabhinethi liyigunyazile futhi neNqubomgomo Yezinsizakalo Zokweseka Izisulu yowezi-2019.18. IKhabhinethi likugunyazile futhi ukuthi uMthethosivivinywa Wezabasebenzi Benhlalakahle Yomphakathi wezi-2019 ushicilelwe kusomqulu kahulumeni ukuze umphakathi uphawule ngawo. Lo Mthethosivivinywa wenzelwe ukwelula ukulawulwa kwabasebenzi benhlalakahle yomphakathi ngokwamukela ngokusemthethweni ukuthi kukhona abasebenzi abangongoti kulo mkhakha kanye nabasebenzi abeseka ongoti balo mkhakha ngaphansi kwemisebenzi yezinsizakalo zenhlalakahle yomphakathi. Uma usuphasisiwe waba ngumthetho, lo Mthethosivivinywa uzoqeda ukusebenza koMthetho Wezabasebenzi Benhlalakahle Yomphakathi, we-1978 (uMthetho we-110 we-1978), okuyiwona okhona njengamanje futhi osebenzayo. Ngokuhamba kwesikhathi uMnyango Wezokuthuthukiswa Komphakathi uzochaza kabanzi futhi uhlinzeke ngolwazi oluthe xaxa mayelana nale mithethosivivinywa emibili ehlongozwayo.19. IKhabhinethi likugunyazile ukuthunyelwa koMthethosivivinywa Wokudliwa Komhlaba wezi-2019 ukuze umphakathi uphawule ngawo. Lo Mthethosivivinywa usuthuthukiswe futhi waqiniswa ngokufakwa kwemibono etholakale ohlelweni olubanzi futhi olunohlonze lokubonisana nomphakathi kanye nemibono etholakale kwezinye izinhlaka nezinhlangano ezihlukahlukene. Uma usuphasisiwe waba ngumthetho, lo Mthethosivivinywa uzohlinzeka ngezinqubo-kusebenza ezifanayo ezizolandelwa uma kudliwa umhlaba. UMthethosivivinywa uhlinzeka ngohlaka lomthetho oluzosetshenziswa yiminyango kahulumeni kanye nezinye izinhlaka zikahulumeni ukuze zisebenzise izinqubo-kusebenza ezifanayo zokudla umhlaba kanye nezinye izingqalasizinda. 20. IKhabhinethi likugunyazile ukushicilelwa kohlaka loMthethosivivinywa Wokuthungathwa Nokumbiwa Kwamapitsi Okumpompa Uwoyela Ongahluziwe kanye Negesi Yemvelo Emajukujukwini Omhlaba kanye Nolwandle ukuze umphakathi uphawule ngawo.  Lo mthethosivivinywa uhlose ukwakha isimo esizogqugquzela ukutshalwa kwezimali emkhakheni wokuthungathwa nokumbiwa kwamapitsi okumpompa uwoyela ongahluziwe kanye negesi yemvelo emajukujukwini omhlaba kanye nolwandle. Uhlinzeka ngomhlahlandlela oqondene nokwenziwa nokuqhutshwa kwemisebenzi yokuthungathwa kanye nokukhiqizwa kwemikhiqizo kawoyela ongahluziwe negesi yemvelo ngendlela ezofaka isandla ekukhulisweni komnotho kanye nokuqikelela ukulethwa koguquko. Lo Mthethosivivinywa uhlinzekela futhi ukulawulwa ngokwehlukana kwemithombo yemikhiqizo kawoyela. Usungula uPhiko Lwezemikhiqizo Kawoyela lwaseNingizimu Afrika, oluzokwenza izincomo kuNgqongqoshe Wezezimbiwa Nezamandla.21. IKhabhinethi likugunyazile ukushicilelwa kweSichibiyelo SoMthethosivivinywa Wemisebenzi Namandla Omasipala Aphathelene Nezezimali ukuze umphakathi uphawule ngawo. Lo Mthethosivivinywa uchibiyela uMthetho Wemisebenzi Namandla Omasipala Aphathelene Nezezimali, wezi-2007 (uMthetho we-12 wezi-2007). Ulawula amandla omasipala okukhokhisa intela maqondana nezicelo zokuthuthukiswa komhlaba ezithunyelwe komasipala. Intela yokuthuthukiswa komhlaba ingelinye lamathuluzi angasetshenziswa ngomasipala ukuthola izimali zokuxhasa ukuthuthukiswa kwengqalasizinda kamasipala. Lokhu kuzokwenza ukuthi omasipala bakwazi ukwenza umsebenzi wabo wokuhlinzeka ngezinsizakalo zengqalasizinda esesimweni esikahle ngaso sonke isikhathi futhi esebenza kahle ezosetshenziselwa ukukhulisa umnotho.22. IKhabhinethi likugunyazile ukuthi uthunyelwe ePhalamende uMthethosivivinywa Womsebenzi Wokucwaningwa Kwamabhuku Ezimali. Lo Mthethosivivinywa uchibiyela uMthetho Womsebenzi Wokucwaningwa Kwamabhuku Ezimali, wezi-2005 (uMthetho wama-26 wezi-2005). Lo Mthethosivivinywa uphakamisa ukuthi iBhodi Elizimele Elilawula Abacwaningi Bamabhuku Ezimali lihlinzekwe ngamandla okubiza noma yimuphi umuntu ongaba nanoma yiluphi ulwazi oludingekayo ekuphothulweni kophenyo mayelana nesenzo sokungaziphathi kahle kwabacwaningi bamabhuku ezimali. Lezi zichibiyelo zinikeza futhi noNgqongqoshe Wezezimali amandla okuthatha isinqumo mayelana nesamba esiphelele senhlawulo engakhokhiswa umcwaningi-mabhuku olahlwe yicala esigcawini sokuqondiswa kwezigwegwe.D. Imicimbi Ezayo23. Ukunxuswa kwabemithombo yabezindaba ukuba bathumele imingenelo yomncintiswano weZindondo Zemithombo Yabezindaba zeNhlangano Yokuthuthukiswa Kwamazwe aseNingizimu ye-Afrika (i-SADC)23.1. Abemithombo yabezindaba yaseNingizimu Afrika bayamenywa ukuba bathumele imingenelo yabo yomncintiswano weZindondo Zemithombo Yabezindaba ze-SADC zowezi-2020 ungakadluli umhla zingama-28 kuNhlolanja 2020. Izintatheli ezinesifiso sokungenela lo mncintiswano ezifuna ulwazi oluthe xaxa zingaluthola ku-www.sadc.int kanye naku-www.gcis.gov.za.E. Imiyalezo24. Amazwi OkuhalalisaIKhabhinethi lithanda ukudlulisa amazwi okuhalalisela laba abalandelayo:24.1. Uzime waseNingizimu Afrika uZozibini Tunzi ngokunqoba kwakhe isicoco sika-Miss Universe 2019 e-Atlanta, kwelase-USA.24.2. I-Restaurant Mosaic ngokumenyezelwa kwayo njengendawo yokudlela ekleliswe phezulu kunazo zonke izindawo zokudlela zaseNingizimu Afrika eMqhudelwaneni Wezindondo Zezindawo Zokudlela waminyaka yonke, i-La Liste World Restaurant Awards, obubanjelwe e-Paris, kwelase-France.24.3. Amaphoyisa amasha ayizi-4 971 aphothule ukuqeqeshwa kwawo ngoLwesihlanu mhla ziyi-13 kuZibandlela 2019 emakolishi okuqeqeshelwa umsebenzi wobuphoyisa. Lawa maphoyisa asanda kuphothula ngempumelelo ukuqeqeshwa kwawo azongena embuthweni we-SAPS ukuze aphucule futhi enze ngcono ukuphepha kwezakhamuzi zakuleli.UNdunankulu we-United Kingdom (i-UK) u-Boris Johnson kanye neqembu lakhe i-Conservative Party ngokudla umhlanganiso okhethweni lukazwelonke lwase-UK lowezi-2019, futhi iNingizimu Afrika isikubheke ngabomvu ukuqiniswa kakhudlwana kobudlelwano phakathi kwalawa mazwe amabili ngaphansi kwehlandla lakhe lokuphatha njengoNdunankulu we-UK.24.4. Iqembu lesizwe likanobhutshuzwayo labafana abaneminyaka yobudala engaphansi kwama-20, Amajita, ngomdlalo walo obonise isibindi nobuqhawe eliwudlale neqembu lase-Zambia lapho ligcine liphume isibili emqhudelwaneni we-U20 COSAFA Cup.F. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.1. Umkhandlu wezokuthuthukiswa kwabasebenzi, i-Human Resource Development Council of South Africa:a. Adv Richard Sizani (Public Service Commission);b. Nkz Phindile Mkwanazi (ISikole Sikazwelonke Sikahulumeni);c. Nkz Riefdah Ajam (Federation of Unions of South Africa);d. Mnu Narius Moloto (National Council of Trade Unions);e. Mnu Bheki Ntshalintshali (Congress of South Africa Trade Unions);f. Dkt Octavia Mkhabela (Osethathe umhlalaphansi);g. Dkt Chris Nhlapo (Cape Peninsula University of Technology);h. Dkt Dudu Mkhize (South African Youth into Engineering);i. Mnu Sanele Mlotshwa (South African College Principals Organisation);j. Mnu Thulani Dlamini (Council for Scientific and Industrial Research);k. Dkt Glenda Kruss (Human Sciences Research Council);l. Mnu Joe Samuels (South African Qualifications Authority);m. Mnu Bruno Peter Nkosi Druchen (Deaf Federation of South Africa);n. Mnu Sifiso John Mtsweni (National Youth Development Agency);o. Dkt Jeremia Gule (Institute of People Management);p. Nkz Busisiwe Mavuso (Business Leadership South Africa);q. Mnu Mustak Ally (Minerals Council South Africa);r. Mnu Dumisani Mphafa (Black Business Council);s. Slz Sibongile Muthwa (Universities South Africa);t. Nkz Sesi Nombulelo Nxesi (Sector Education and Training Forum);u. Dkt Randall Carolissen (National Student Financial Aid Scheme);v. Nkz Yvonne Pelle (Continuation Education and Training Sector);w. Mnu Christo van der Rheede (AgriSA);x. Mnu Michael Peter (Forestry South Africa);y. Nkz Sithembiso Dlamini (Tourism South Africa); kanye noz. Mnu Gerhard Hattingh (Manufacturing Enterprise Solution Association).2. Ibhodi LwesiKhwama Sezingozi Zomgwaqo (i-RAF).3. Nkz Nompumelelo (Mpumi) Mpofu oqashwe njengoMqondisi Ophetheyo we-Airports Company South Africa.Imibuzo: Nkz Phumla Williams – iBamba Lomkhulumeli weKhabhinethiIselula: 083 501 0139"
Isitatimende Somhlangano WeKhabhinethi wangomhla ziyi-12 kuNhlolanja 2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/zu/speeches/statement-cabinet-meeting-12-february-2020-18-feb-2020-0000,"Isitatimende Somhlangano WeKhabhinethi owabanjwa ngoLwesithathu mhla ziyi-12 kuNhlolanja 2020 ePhalamende, e-Tuynhuys eKapaA.  Izindaba Ezisematheni1.  Inkulumo Echaza Isimo Sezwe (i-SoNA) yowezi-20201.1.  IKhabhinethi liyamukela ngezandla ezimhlophe i-SoNA yowezi-2020 eyethulwe nguMongameli Cyril Ramaphosa emhlanganweni wokuhlala ngokuhlanganyela kwezindlu zombili ePhalamende, eKapa ngoLwesine, mhla ziyi-13 kuNhlolanja 2020. Ukwethulwa kwenkulumo kaMongameli kulandele ezithendeni zomgubho weminyaka engama-30 kwakhululwa uBaba Wesizwe, uTata Madiba, ejele i-Victor Verster mhla ziyi-11 kuNhlolanja 1990.   1.2.  I-SoNA kaMongameli Ramaphosa yowezi-2020 ihlinzeke ngemininingwane ebanzi futhi ejulile yoHlelo-kusebenza (i-PoA) lukahulumeni oluhlose ukuvuselela umnotho wezwe ontengantengayo, ngokuthi kulungiswe lezo zinto eziyisisekelo nomgogodla womnotho.1.3.  Kulezi zinyanga ezimbalwa ezizayo kuzoqaliswa izinyathelo ezizokuguqula kakhulu ukuphehlwa nokuthengwa kwamandla kagesi kuleli.1.4.  UMongameli ukhulume ngezinhlelo zokukhuthaza nokufukula ukukhiqizwa kwezimpahla ngaphakathi kuleli, okuyinto ezothuthukisa amabhizinisi asafufusa (ama-SMME). Ingaphezu kwe-1 000 imikhiqizo eyakhiwe kuleli ezothengwa kulama-SMME. Lezi zinhlelo zizoba yingxenye yezindlela-kusebenza ezintsha zokweseka nokulekelela ukusungulwa kwamabhizinisi abantu abasha kanye nokubanika ithuba lokuzisebenza ngokwabo.1.5.  Amakhempasi amasha amakolishi ezoBuchwepheshe Nemisebenzi Yezandla kanye Nokuqeqesha (ama-TVET) azokwakhiwa kulo nyaka azolekelela ekuvaleni igebe elikhona phakathi kokuntuleka kwemisebenzi entsheni kanye namakhono atholakalayo kuleli. Uphiko Lwezokuqashwa Kwentsha, ngokubambisana namakolishi angama-TVET kanye nomkhakha ozimele, bazoqinisekisa ukuthi siyakhuliswa isibalo sabantu abasha abazothola isipiliyoni somsebenzi njengengxenye yokuqeqeshwa kwabo.1.6.  IKhabhinethi liyasamukela futhi nesimemezelo sokusungulwa kohlelo olubizwa phecelezi nge-SheTradesZA okuwuhlelo oluzolekelela amabhizinisi abesifazane ukuthi abambe iqhaza ochungechungeni lwemisebenzi yokukhiqizwa nokuthengiswa kwempahla emhlabeni wonke jikelele futhi bakwazi nokufinyelela ngempumelelo ezimakethe lapho bezothengisa khona imikhiqizo yabo.1.7.  Umsebenzi wokuhlola nokulinga ukuthi lungasebenza kahle yini uHlelo Lokuthuthukiswa Kwezifunda wenziwe ngonyaka odlule kumkhandludolobha owodwa kanye nasezifundeni ezimbili kanti futhi kulo nyaka lo msebenzi uzoqaliswa kuzo zonke izifunda kanye nemikhandludolobha. Lokhu kuzoqalisa ukusebenza kohlelo olubanzi lokuthunyelwa kwezidingongqangi kubantu, okuwuhlelo olulodwa olwesekwa yimikhakha yomithathu kahulumeni.1.8.  Inkulumo kaMongameli inxenxe futhi yagqugquzela bonke abantu ukuthi babumbane futhi bahlabele phambili ekunqobeni izinselele elibhekene nazo leli lizwe futhi kwakhiwe nenqubo yentando yeningi labantu esebenza kahle kuleli laseNingizimu Afrika. IKhabhinethi limema yonke imikhakha yemiphakathi ukuthi ibambisane nohulumeni ekuqaliseni ukusebenza kwe-PoA kahulumeni.  1.9.  Ngenkathi kubanjwe izinkulumo-mpikiswano ePhalamende kuleli viki, amalungu esigungu seziPhathimandla azohlinzeka ngemininingwane ethe xaxa futhi achaze kabanzi nge-PoA ezoqaliswa kulo nyakamali esiwuphethe futhi idlulele naseminyakeni ezayo.2.  INgqungquthela Yenhlangano Yamazwe ase-Afrika (i-AU)2.1.  IKhabhinethi lihalalisela uMongameli Ramaphosa ngokuthatha kwakhe izintambo njengozihlalo we-AU, egameni leNingizimu Afrika. UMongameli uzosebenzisa lesi sikhundla sakhe ukugqugquzela noqhubekisela phambili ukuthula nozinzo, ukuphatha okuhle, ukulingana ngokobulili kanye nokuhlonyiswa nokufukulwa kwabantu besifazane, ukuze kukhuliswe umnotho we-Afrika. Futhi ngokuhamba kwalo nyaka, sizoqala ukusebenza iSivumelwano Sokuhwebelana Mahhala Kwamazwe Ezwekazi lase-Afrika, (i-AfCFTA).2.2.  Lesi sivumelwano sizokwakha imakethe yokuhwebelana eyodwa ebandakanya wonke amazwe angama-54 anabantu abangu-1,2 wezigidigidi, okungamazwe anesamba-mkhiqizo esingaphezu kuka-US$3 trillion uma esehlangene.  Njengosihlalo, iNingizimu Afrika izosingatha ingqungquthela yokuphuthola inqubo-nkambiso ezolandelwa ekuqaliseni ukusebenza kwe-AfCFTA.2.3.  INingizimu Afrika futhi izosebenzela ukufezekisa i-Afrika enozinzo noxolo ngaphansi kwesiqubulo esithi: “Sithulisa Izibhamu: Sakha Izimo Ezikulungele Ukuthuthukiswa kwe-Afrika”.2.4   IKhabhinethi liyakwamukela futhi nokuvuselelwa koHlelo Oluqondiswe Kulabo Bantu base-Afrika Abathe Chithi Saka Ezingxenyeni Zonke Zomhlaba. Isibalo sabantu base-Afrika abasabalale emhlabeni wonke jikelele kanye namakhono nezinsiza eziqukethwe yilaba bantu, kwenza ukuthi kube nesidingo sokuthi kube nezindlela zokuqinisekisa ukuxhumana okuhle ngenhloso yokuthuthukisa ubudlelwano nensebenziswano engalekelela futhi ifake isandla ekuthuthukisweni kwaleli zwekazi.3.  Uhambo Olusemthethweni Lokuvakashela kukaNdunankulu waseJalimane Kuleli3.1.  IKhabhinethi liyayamukela imiphumela yohambo olusemthethweni lokuvakashela kukaNdunankulu waseJalimane, u-Angela Merkel kuleli, osekuqinise ubudlelwano obukhona njengamanje phakathi kwalawa mazwe amabili. UNdunankulu Merkel ubevakashele eNingizimu Afrika kusukela mhla ziyisi-5 kuya kumhla ziyisi-7 kuNhlolanja 2020 emva kokuthola isimemo esivela kuMongameli Ramaphosa.3.2.  INingizimu Afrika isebenzise leli thuba ukuhlinzeka izwe laseJalimane ngolwazi oluphathelene namathuba amaningi okutshalwa kwezimali akhona kuleli. Lokhu kwenziwa ngenkathi kubanjwe iSithangami Sezamabhizinisi ebesibandakanya abaholi baseNingizimu Afrika kanye nethimba losomabhizinisi abebephelezele uNdunankulu Merkel. Njengelinye lamazwe atshale imali eningi impela eNingizimu Afrika, iJalimane inezinkampani ezevile kuma-600 ezizinze kuleli.4.  INgqungquthela Yesivumelwano Sabantu Bonke Sobumbano Lomphakathi kanye Nokwakha Isizwe4.1.  IKhabhinethi lihlanganyela noMongameli Ramaphosa ekwamukeleni imiphumela yeNgqungquthela Yesivumelwano Sabantu Bonke Sobumbano Lomphakathi kanye Nokwakha Isizwe eyabe ibanjwe ngaphansi kwesiqubulo esithi: “Ishumi-nyaka Lobumbano Nokuvuselela: Siphokophele Esivumelwaneni Sabantu Bonke Sobumbano Nokwakha Isizwe”.4.2.  Ngaphansi kobuholi boMnyango Wezemidlalo, Ezobuciko kanye Namasiko – futhi ngokuhlanganyela neHhovisi likaMongameli kanye nabanye ababambiqhaza abasemqoka – abamabhizinisi, uhulumeni, abasebenzi kanye nezinhlangano zomphakathi wonkana, bavumelana ngokuthi bazosebenza ngokubambisana ekwakheni umphakathi obumbene futhi kugqugquzelwe inkululeko, uxolo kanye nokuvikeleka, ngokunjalo futhi nokuhlonishwa kwawo wonke amalungelo esintu.4.3.  Lesi sivumelwano sabantu bonke siqhubekisela phambili uHlelo Lokuthuthukiswa Kwezwe, olugqugquzela isidingo sobambiswano ekukhuliseni iNingizimu Afrika, uma kubhekwa isimo soqhekeko nokwahlukana obekukhona phakathi kwabantu bakuleli esikhathini esedlule, ikakhulukazi uqhekeko phakathi kwezinhlanga ezihlukahlukene zakuleli, futhi olusekhona nanamuhla.5.  Igciwane i-Corona5.1.  IKhabhinethi liyaphinda futhi liyagcizelela ukuthi zonke izikhungo zezempilo zakuleli sezimi ngomumo futhi sezikulungele ukubhekana negciwane i-Corona, uma kungenzeka libheduke kuleli. Ayikho imibiko etholakele yokubonakala kwaleli gciwane kuleli lizwe futhi akekho umuntu osolakala sengathi usethelelekile futhi iKhabhinethi liyagcizelela phezu komyalezo kaNgqongqoshe Wezempilo, uDkt Zweli Mkhize, othi sekwenziwe wonke amalungiselelo afanele kanye nezinyathelo zokuvimbela nokunqanda ukutheleleka kwabantu kuleli.5.2.  Zonke izintuba zokungena kuleli lizwe zisiqaphe ngamehlo okhozi isimo futhi izisebenzi zezempilo zimatasa zihlola izinga-kushisa kuzo zonke izivakashi noma izihambi zakwamanye amazwe ezingena kuleli. Ngaphezu kwalokho, iNingizimu Afrika seyihlanganise futhi yasabalalisa imihlahlandlela yokwelapha kanye nezincazelo zokuhlonza leli gciwane, eziqondiswe kodokotela kanye nabahlengikazi emkhakheni kahulumeni, ngokunjalo nasemkhakheni ozimele.5.3.  Zonke izifundazwe sezisungule amathimba okubhekana ngqo nokubheduka kwaleli gciwane, futhi zisiqaphile isimo ukuze zikwazi ukuhlonza nokulawula ukutheleleka okungahlosiwe okungenzeka kuqubuke kuleli. Futhi sekuhlonzwe nezibhedlela eziningana ezweni lonkana ezizoba yizizinda zokugcina ndawonye, endaweni evalelekile, bonke abantu abathelelekile futhi lapho kuzokwelashelwa khona noma yimuphi umuntu osetheleleke ngegciwane i-Corona.5.4.  Ngokusebenzisana neNdlu yeNxusa lase-China sisiqaphe ngamehlo okhozi isimo futhi siqinisekile ukuthi sikulungele ukulanda nokuthutha abafundi baseNingizimu Afrika nezinye izakhamuzi zakuleli njengamanje ezise-Wuhan, kwelase-China, uma kwenzeka kuvela isidingo salokho. B.  IziNqumo ZeKhabhinethi6.  Isivumelwano Sobungani Nobambiswano neNingizimu-mpumalanga ye-Asia (i-TAC)6.1.  IKhabhinethi likugunyazile ukwamukela kweNingizimu Afrika isivumelwano se-TAC, esizothunyelwa ePhalamende ukuze siqinisekiswe futhi sigunyazwe ngokusemthethweni. Inhlangano Yamazwe Aseningizimu-mpumalanga ye-Asia (ASEAN) ibandakanya esinye sezifunda ezikhula ngesivinini esikhulu futhi esinomdlandla omkhulu emhlabeni. Ukwamukelwa kwe-TAC kuzohlinzeka amabhizinisi aseNingizimu Afrika ngethuba lokufinyelela kulesiya sifunda, futhi kuzovumela namazwe e-ASEAN ukuthi afinyelele ezimakethe zaseNingizimu Afrika ngokunjalo futhi nasezimakethe zesifunda seNhlangano Yokuthuthukiswa Kwamazwe aseNingizimu ye-Afrika.7.  INgqungquthela yehlandla lesi-6 yeNhlangano Yezizwe (i-UN) Yobambiswano Lwamazwe Ngamazwe Kwezobuchwepheshe Emizamweni Yokugcina Uxolo7.1.  IKhabhinethi livumile ukuthi iNgqungquthela yehlandla lesi-6 yeNhlangano Yezizwe (i-UN) Yobambiswano Lwamazwe Ngamazwe Kwezobuchwepheshe Emizamweni Yokugcina Uxolo ibanjelwe eNingizimu Afrika kusukela mhla zingama-23 kuya kumhla zingama-26 kuNhlangulana 2020. Nakuba amazwe ahlukahlukene ewusingathile lo mcimbi esikhathini esedlule, kuzobe kungokokuqala ngqa ukuthi ibanjelwe kwelase-Afrika.7.2.  Le ngqungquthela ifaka isandla ekuthuthukiseni leli zwekazi ukuze kuvinjelwe izingxabano nokungqubuzana, kugcinwe uxolo, ukuvikeleka kanye nokwakha kabusha nokuletha intuthuko uma sekuphelile ukuklwebhana nokungqubuzana. Kulo nyaka kuzogxilwa ekutholeni izixazululo ngokuthi kugqugquzelwe ukusetshenziswa kobuchwepheshe nemiqondo-msuka yesimanjemanje emikhankasweni nemisebenzi eqhutshelwa emphakathini, eholwa yi-UN.Ngenkathi kubanjwe le ngqungquthela, iNingizimu Afrika izothola ithuba lokukhangisa ngemikhiqizo yezobuchwepheshe eyakhiwe kuleli kanye nezikhali zohlobo oluphambili ezikhiqizwa yimboni yezikhali yakuleli.C.  Imithethosivivinywa8.  UMthethosivivinywa Wezokuthengwa Kwempahla Nezinsizakalo Emkhakheni Kahulumeni8.1.  IKhabhinethi likugunyazile ukushicilelwa koMthethosivivinywa Wezokuthengwa Kwempahla Nezinsizakalo Emkhakheni Kahulumeni, ukuze umphakathi uphawule ngawo. Uma usuphasisiwe waba ngumthetho, lo Mthethosivivinywa uzoqeda ukusebenza koMthetho Wohlaka Lwenqubomgomo Yokucatshangelwa Kangcono Nokubekwa Eqhulwini Kwabantu Abathile uma Kuthengwa Impahla Nezinsizakalo Ezidingwa Nguhulumeni, wezi-2000 (uMthetho wesi-5 wezi-2000) futhi kuchitshiyelwe neminye imithetho ehlobene nokuthengwa kwempahla nezinsizakalo ezidingwa nguhulumeni.  8.2.  Lo Mthethosivivinywa uphakamisa ukuthi kube nohlaka olulodwa lokulawula ukuthengwa kwempahla nezinsizakalo emkhakheni kahulumeni. UMthethosivivinywa usungula uphiko lokuthengwa kwempahla nezinsizakalo oluzolawula futhi lugqugquzele iSigaba 217 soMthethosisekelo WeRiphabhulikhi yaseNingizimu Afrika we-1996 kuhulumeni wonkana. Uhlinzekela umthetho ongesona neze isimbelambela, ozokwazi ukuhambelana nezimo ezihlukahlukene, oqondene namaqhingasu okucatshangelwa kangcono kwabantu abathile abadinga ukubhekelelwa kuqala, ngenhloso yokweseka izinjongo zikahulumeni zokubhekelela inhlalo-mnotho yabantu.9.  UMthethosivivinywa Wezokulingana Emsebenzini wezi-20209.1.  IKhabhinethi likugunyazile ukwethulwa ePhalamende koMthethosivivinywa Wezokulingana Emsebenzini, wezi-2020. Lezi zichibiyelo zizonikeza uNgqongqoshe Wezemisebenzi Nezabasebenzi amandla negunya, emva kokubonisana nalabo abathintekayo kulo mkhakha, lokwethula izimiselo ezizovumela ukuba kubekwe imigomo yamanani okumele kufinyelelwe kuwona ukuqinisekisa ukulingana emsebenzini, okuyimigomo eqondene ngqo nemikhakha ethile. Uzonciphisa futhi nomthwalo wokulawula osemahlombe abaqashi abancane. Lo Mthethosivivinywa uzogqugquzela amathuba alinganayo kanye nokuphathwa kwabantu ngendlela engachemile futhi enobulungiswa emsebenzini kanye nasekuqashweni kwabasebenzi, ngokuthi kuqedwe ukucwaswa okungafanele.  10.  ISichibiyelo SoMthethosivivinywa Wokuthuthukiswa Kwamalungelo Okusebenzisa Umhlaba10.1.  IKhabhinethi likugunyazile ukushicilelwa kweSichibiyelo SoMthethosivivinywa Wokuthuthukiswa Kwamalungelo Okusebenzisa Umhlaba, ukuze umphakathi uphawule ngawo. Lo Mthethosivivinywa uhlinzekela inqubo evunyelwe nguMthethosisekelo yokuthola nokuhlonza ukuthi ngubani umnikazi woqobo wamalungelo omhlaba futhi ngubani ovumelekile ukuhlala emhlabeni othile, ngenhloso yokulungisa inkinga yezigaba ezimbili zoMthetho Wokuthuthukiswa Kwamalungelo Okusebenzisa Umhlaba, we-1991 (uMthetho we-112 we-1991), ezingahambisani noMthethosisekelo. Le nqubo-kusebenza ekhona njengamanje iyabacwasa abantu besifazane ekuguqulweni kwamalungelo okusebenzisa umhlaba abe ngamalungelo obunikazi bomhlaba.10.2.    Lo Mthethosivivinywa uqinisekisa futhi nokusebenza komthetho ofanayo ezweni lonkana, njengoba esikhathini esedlule lo Mthetho wabe ungasebenzi ‘ezabelweni ezabe zingozimele-geqe’ okuyisabelo saseBophuthatswana, Ciskei, Transkei kanye nesaseVenda.11.  UMthethosivivinywa Wemikhumbi Yokuhweba wezi-202011.1. IKhabhinethi likugunyazile ukushicilelwa koMthethosivivinywa Wemikhumbi Yokuhweba wezi-2020 ukuze umphakathi uphawule ngawo. Lo Mthethosivivinywa uhlose ukuqalisa ukusebenza kwenhloso-mbono kahulumeni yokuvuselela umkhakha wezokuthutha wasolwandle, kanye nokukhulisa indima edlalwa yilo mkhakha ekukhuliseni kanye nokuletha uguquko olunohlonze emnothweni wezwe. Lokhu kuhambelanisa izimiselo zokuthutha ngemikhumbi zeNqubomgomo Ebanzi Yezokuthutha Zasolwandle eyagunyazwa yiKhabhinethi ngowezi-2017. Uma usuphasisiwe waba ngumthetho, lo Mthethosivivinywa uzoqeda ukusebenza kwemithetho eminingana ephathelene nezasolwandle.12.  UMthethosivivinywa Wezokuphepha Ezitimeleni wezi-202012.1.  IKhabhinethi likugunyazile ukwethulwa ePhalamende koMthethosivivinywa Wezokuphepha Ezitimeleni, wezi-2020. Lo Mthethosivivinywa uhlose ukuqinisa ukuphepha emkhakheni wezokuthutha ngezitimela wezwe lethu futhi uhlose nokuqinisekisa ukuthi umkhakha wokuthutha ngezitimela uba ngumkhakha wezokuthutha ohehayo, futhi ofaka isandla esibonakalayo impela emnothweni wezwe.12.2.  Lo Mthethosivivinywa wagunywazwa okokuqala ngoNhlolanja 2018 njengoMthethosivivinywa osukulungele ukuthi kuboniswane ngawo nomphakathi futhi wathunyelwa kuzo zonke izifundazwe ngoNdasa 2018 ukuze umphakathi ukwazi ukuzwakalisa imibono yawo ngawo. UMthethosivivinywa osugunyaziwe ozothunyelwa ePhalamende ubandakanya nemibono neziphakamiso ezatholakala ngenkathi kubanjwe izigcawu zokufakana imilomo nomphakathi. Inqubo yasePhalamende nayo izowulungisa futhi iwucolisise kahle lo Mthethosivivinywa ngaphambi kokuba uphasiswe ube ngumthetho.13.  Isichibiyelo SoMthethosivivinywa Wokudluliswa Kwezinqumo Eziphathelene Nezokuthutha wezi-201813.1.  IKhabhinethi likugunyazile ukwethulwa ePhalamende kweSichibiyelo SoMthethosivivinywa Wokudluliswa Kwezinqumo Eziphathelene Nezokuthutha wezi-2018. Lo Mthethosivivinywa uchibiyela uMthetho Wokudluliswa Kwezinqumo Eziphathelene Nezokuthutha, wezi-1998, (uMthetho wama-39 we-1998) obhekene nezicelo zokudluliswa kwezinqumo eziphathelene nezicelo zezimvume zezithuthi zomgwaqo (manje osekubizwa ngamalayisensi okuqhuba umsebenzi wezokuthutha). Lezi zichibiyelo zibhekisisa nezinguquko zenqubumgomo, nokunye okusha okwenzekile, ngokunjalo futhi nemithetho emisha kusukela ngowe-1998.13.2.  Lo Mthethosivivinywa uhlela kabusha futhi wenze ngcono izinqubo zokudlulisa izinqumo ukuze zibuyekezwe, okuyinto eholela ekutheni kunciphe izindleko futhi kongeke nesikhathi, futhi wenza ukuthi abaqhubi bomsebenzi wezokuthutha abangena bephuma emingceleni yamazwe ahlukahlukene, bethutha abagibeli, kanye nabanikazi bezithuthi zomphakathi ezisebenza ngaphakathi kuleli, bakwazi ukuthutha abagibeli ngaphandle kwezihibe futhi bakwazi ukuziphilisa ngalokho.D.  Imiyalezo14.  Amazwi okuhalalisa14.1.  IKhabhinethi lihalalisela: ithimba labafundi baseNingizimu Afrika beBanga le-11: u-Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela kanye noLizalise Dlomo, abadle umhlanganiso emncintiswaneni i-5th International School Moot Court Competition kwelase-Poland. umbhukudi waseNingizimu Afrika u-Natalie du Toit ngokuvotelwa angene ohlwini lokugcina lwabadlali abahlanu abazobanga iNdondo ye-Laureus Yomzuzu Wezemidlalo Ovelele kule minyaka engama-20 edlule (2000-2020).15.  Amazwi enduduzo15.1.  IKhabhinethi lithumele amazwi enduduzo:emndenini nabangani bakaSolwazi Joseph Shabalala, obeyisilomo somculi futhi engumsunguli weqembu lesicathamiya eselihlabane ngezindondo ze-Grammy eziningana impela, i-Ladysmith Black Mambazo. Umculo wakhe ufake ugqozi kubantu abaningi emhlabeni wonke jikelele futhi waletha nobumbano kubantu baseNingizimu Afrika.   UMongameli Ramaphosa usegunyaze uMngcwabo Osemthethweni Okhethekile Osesigabeni Sesibili okuzohlonishwa ngawo uSolwazi Shabalala.kuhulumeni kanye nabantu baseKenya ngokudlula emhlabeni kukaMongameli waseKenya waphambilini uMhlonishwa u-Daniel Toroitich Arap Moi, owaba nguMongameli wezwe laseKenya wesibili kulandela ukuthola kwalo inkululeko.emndenini nabangani baKapteni Thabiso Collins Tolo (49), First Officer Tebogo Caroline Lekalakala (33) kanye noMhloli Wezindiza uGugu Comfort Mnguni (36), abashona engozini yokuphahlazeka kwendiza endaweni enezintaba eziningi eseduze kwase-Mossel Bay eNtshonalanga Kapa mhla zingama-23 kuMasingana 2020. Ngenkathi beficwa wukufa bebesebenzela uphiko lwezokuhamba ngezindiza lwaseNingizimu Afrika, phecelezi i-South African Civil Aviation Authority.emndenini nabangani bakaMnu Marcelino dos Santos, ongomunye wabasunguli benhlangano i-Mozambique Liberation Front (i-FRELIMO), odlule emhlabeni eseneminyaka yobudala engama-90. Le ngqalabutho yomholi yabe ingomunye wabaholi ababewuphawu lokushabashekela izwekazi lase-Afrika nabantu balo kanye nokulibeka eqhulwini kukho konke okwenziwayo. Ubengumakadebona womzabalazo wezikhali wokulwela inkululelo yezwe lase-Mozambique, futhi ubengusopolitiki nombhali wezinkondlo, futhi uma esayinda imibhalo yezinkondlo zakhe ubezibiza ngegama-mbumbulu elithi Lilinho Micaia noma elithi Kalungano. E. AbaqashiweUkuqashwa kwabo bonke abasebenzi kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikezwe izimvume ezifanelekile.16.  Mnu Busani Ngcaweni oqashwe njengoThishanhloko weSikole Sikazwelonke Sikahulumeni, phecelezi i-National School of Government.17.  Nkz Yoliswa Makhasi oqashwe njengoMqondisi-Jikelele woMnyango Wezemisebenzi Kahulumeni Nokuphathwa Kwayo.18.  Mnu Ayanda Kanana oqashwe njengoMphathi Omkhulu (u-CEO) kanye noMqondisi Omkhulu weBhange Lentuthuko Lezomhlaba Nezolimo.19.  Mnu Basil Bryan Ford oqashwe njengoMphatheli Omkhulu kanye NesiPhathimandla Esiphendulayo se-Universal Service and Access Agency of South Africa.20.  Mnu Luvuyo Keyise oqashwe njengoMphatheli Omkhulu kanye NesiPhathimandla Esiphendulayo soPhiko Lombuso Lwezobuchwepheshe Bolwazi, phecelezi i-State Information Technology Agency.21.  Amalungu eBhodi Leziqiwu Zikazwelonke zaseNingizimu Afrika:a.  Mnu Zola Luxolo Fihlani;b.  Nkz Gertrude Buyelwa Koyana;c.  Mnu Faizal Docrat;d.  Mnu Jeoffrey Mashele.22.  Amalungu eBhodi le-South African Biodiversity Institute:a.  Nkz Phuthanang Cenea Motsielwa;b.  Nkz Pamela Bulelwa Yako; kanye noc.  Dkt Kowiyou Yessoufou.23.  Amalungu eBhodi le-Isimangaliso Wetland Park Authority:a.  Slz Antonia Thandi Nzama (uSihlalo);b.  Nkz Nomagcisa Cawe;c.  Slz Christopher Peter Small;d.  Mnu Leon Langalibalele;e.  Nkz Letlhogonolo Noge-Tungamirai;f.  Mnu Gonasagren Ganesh Nair;g.  Inkosi Tembe Mabhudu Israel;h.  Ummeleli we-KwaZulu-Natal Tourism Authority;i.  u-CEO; kanyej.  Nommeleli woMnyango Wezemvelo, Ezamahlathi Nezokudoba.Imibuzo: Nkz Phumla Williams – iBamba Lomkhulumeli WeKhabhinethiIselula: 083 501 0139 "
Isitatimende Somhlangano WeKhabhinethi wamhla ziyi-11 kuNdasa 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/zu/speeches/isitatimende-somhlangano-wekhabhinethi-wamhla-ziyi-11-kundasa-2020-ephalamende-12-mar-2020,"Isitatimende Somhlangano WeKhabhinethi wamhla ziyi-11 kuNdasa 2020 ePhalamende, e-Tuynhuys eKapaA. Izindaba Ezisematheni1. Igciwane i-Corona (i-COVID-19) 1.1. IKhabhinethi liphinda liqinisekisa iNingizimu Afrika iyonke ukuthi kwenziwa konke okusemandleni ukuvikela izwe kukho konke ukuqubuka kwe-COVID-19. UNgqongqoshe Wezempilo, uDkt. Zweli Mkhize, ubikele iKhabhinethi ukuthi kunezigameko eziyi-13 ze-COVID-19 eNingizimu Afrika. Namuhla ekuseni, uNgqongqoshe Wezempilo uqinisekise ukuthi sekunezigameko ezintsha ezine esezihlonziwe, okwenza isibalo sezigameko ze-COVID-19 sibe yi-17. Uzohlinzeka ngeminye imininingwane ngokuhamba kosuku.1.2. IKhabinethi ligcizelela okushiwo yi-World Health Organisation noNgqongqoshe Wezempilo uMkhize, ukuthi bonke abantu baseNingizimu Afrika kumele baqhubeke nokuthatha izinyathelo zokunqanda ukudluliseka nokusabalala kwaleli gciwane. Izindlela zokuzivikela zibandakanya ukuvama ukugeza izandla ngensipho namanzi noma usebenzisa uketshezi olwakhiwe ngamakhemikhali lokuhlanza izandla (alcohol-based hand sanitizer), zibandakanya ukugwema ukuthinta amehlo, ikhala nomlomo ngezandla ezingagezwanga nokumboza umlomo ngethishu uma ukhwehlela noma uthimula bese uyilahle leyo thishu. Izimpawu ezijwayelekile zegciwane zibandakanya, ukushisa komzimba ngokweqile, ukukhwehlela kanye nokuphefumula kanzima. Uma umuntu enezimpawu ezingenhla njengoba kuchazwe ngenhla, abantu belulekwa ukuthi bahlale emakhaya futhi bafune usizo lwezempilo.1.3. Sinxusa bonke abantu ukuthi bahloniphe ubumfihlo beziguli ze-COVID-19 kanye nemindeni yazo. Sinxusa bonke abantu ukuthi bagweme ukusabalalisa ulwazi olungamanga ngaleli gciwane ukuze kugwenywe ukwanda kokwesaba,isihlava nokucwasa emiphakathini yethu. Abantu abakhathazekile bangathinta iNombolo Yocingo ye-National Institute for Communicable Diseases (i-NICD) ku-0800 029 999 ukuze bathole ulwazi oluyilona nge-COVID-19.1.4. IKhabhinethi lihlanganyela noMongameli Cyril Ramaphosa ekufiseleni ithimba lokubuyisela abantu ezweni kanye nabasebenzi be-South African Airways (i-SAA) abasuka ngoLwesibili belibangise eDolobheni Elikhulu lase-Wuhan, esiFundazweni sase-Hubei e-People's Republic of China, ukuyolanda izakhamizi zaseNingizimu Afrika eziyi-122. Ithimba lezempilo loMnyango Wezempilo noPhiko Lwezempilo Lombutho Wezokuvikela WaseNingizimu Afrika liyingxenye yethimba lokubuyisela abantu ezweni. IKhabhinethi lidlulise ukubonga kwalo kwi-SAA ngosizo lwabo olukhulu kulo msebenzi wokubuyisela abantu ezweni.1.5. Ngalolu Lwesihlanu, ziyi-13 kuNdasa 2020 kulindeleke ukuthi ithimba lokubuyisela abantu ezweni libuye nezakhamizi zaseNingizimu Afrika. Uma sebebuyile, bazogqunywa izinsuku ezingengaphansi kweziyi-14 kuya kwezingedlule ezinsukwini eziyi-21. Ngalesi sikhathi, iminyakazo yabantu nempahla endaweni abazogqunywa kuyo izoba nemikhawulo. 1.6. Sixwayisa abantu ukuthi bangalinge bazame ukuxhumana ngokwesiqu noma bangazami ukuvakashela indawo abagqunywe kuyo. Uma sekuphele isikhathi sokugqunywa futhi isivivinyo zaqinisekisa ukuthi alikho nhlobo igciwane i-COVID-19 ebantwini bakithi, bazokhululwa ukuthi babuyele emiphakathini yabo.1.7. IKhabhinethi lincoma umsebenzi owenziwe iKomidi Elihlanganise Ongqongqoshe (i-IMC) elinomsebenzi wokubhekana ne-COVID-19, eliholwa uNgqongqoshe Wezempilo nelisebenzisana ne-NICD, ukulandelela nokunqanda igciwane, libe lisiza labo abathelelekile nokuqhubeka lazise izwe ngokuqhubekayo.1.8. IKhabhinethi liyabonga ukuthi izifundazwe eziningi zidlulisele ukukhuluma ngalolu daba lwe-COVID-19 kuNgqongqoshe Wezempilo ngenxa yobukhulu babo ezweni nakumazwe ngamazwe. Sinxusa zonke ezinye izifundazwe ukuthi nazo zenze okufanayo ukuqinisekisa ukuthi imiyalezo idluliswa iphuma endaweni eyodwa ngalokho kugwenywe noma wokuphi ukudida abantu ngephutha kanye nemiyalezo engahambisani.1.9. UMongameli Ramaphosa uzokwazisa amaqembu ezepolitiki amelwe ePhalamende kanye nabaholi bamabandla nge-COVID-19. Kuzoba noMhlangano weKhabhinethi okhethekile nge-COVID-19 ozobanjwa ngeSonto, ziyi-15 kuNdasa 2020, eTshwane.2. Ezomnotho2.1. IKhabhinethi libheke ukukhishwa kombiko we-Statistics South Africa ngoMkhiqizo Wasezweni Uwonke (i-GDP), oveze ukuthi umnotho wethu uwele esigabeni sokwehla kwamandla omnotho. Izibalo ziveze ukwehla kwe-GDP nge-1.4% ngeKota lesi-4 lowezi-2019. Lokhu kulandela ukwehla ngama-0.8% ngeKota lesi-3 kuwo lowo nyaka.2.2. Yize uqondwa umthelela omubi wokucishwa kukagesi ngenhloso yokuwonga, iKhabhinethi lisamile ekulungiseni izisekelo, kuphokophelwe emikhakheni esemqoka yokukhula kwezwe nokuqhuba izisombululo ezihlanganyelwe nozakwabo basemphakathini khona bezohlanganyela babeke izwe endleleni yokukhula ngokomnotho.2.3. Siyaluqinisa utshalomali lwethu futhi njengamanje sekuqedwe imisebenzi yotshalomali elinganiselwa kuzigidigidi zamarandi eziyi-9 kanye nemisebenzi engama-27 ebiza imali engaphezudlwana kwezigidigidi zamarandi ezingama-250 ezigabeni zokuqalisa, kube kunokuningi okuseza kulo nyaka.3. Ukwehla kwamanani edatha yakwa-Vodacom 3.1. IKhabhinethi lamukela isimemezelo seKhomishana Yezokuncintisana ngesivumelwano esiyingqophamlando okufinyelelwe kuso ne-Vodacom ngokwehliswa kwamanani edatha alo mhlinzeki. Lokhu kulandela Izingxoxo Zezimakethe Zokuncintisana ngemisebenzi yedatha eyacelwa ngowayenguNgqongqoshe Wezokuthuthukiswa Komnotho u-Ebrahim Patel ngowezi-2017, lapho kwatholwa ukuthi amanani edatha ayengaphezu kwawakwamanye amazwe okwakulimaza abathengi abadla imbuya ngothi. 3.2. Isivumelwano ne-Vodacom sizoqala ukusebenza mhla lu-1 kuMbasa 2020 futhi sizobona amanani edatha ehla kuwo wonke ama-bundles enyanga, njengoba amanani e-1GB bundle ezokwehla esuka ku-R149 aye ku-R99 (okuwukwehla ngama-34%), kube kusazoba nezinye izaphulelo ngonyaka ozayo.   I-Vodacom izophinde ivulele ukutholakala mahhala kwedatha kumakhasimende kumawebhusayithi athile asiza umphakathi (njenge-GCIS, i-BizPortal entsha kanye ne-Wikipedia) kanye nokungena kumawebhusayithi amanyuvesi aseNingizimu Afrika. Kuzoba nezinye izaphulelo kumakhasimende asemiphakathini eyizi-2 000 edla imbuya ngothi futhi abasebenzisi bazoba nohlelo lwedatha oluyisisekelo yokuthola imiyalezo emibili ye-SMS mahhala nsukuzonke.4. I-PepsiCo ithola i-Pioneer Foods4.1. IKhabhinethi liphinde lamukela isivumelwano sokuthuthukisa abasebenzi esiyingqophamlando ne-PepsiCo njengengxenye yokuthengwa kwenkampani yokudla yaseNingizimu Afrika, i-Pioneer Foods. I-PepsiCo izibophezele emisebenzini, utshalomali kanye nokuthuthukisa nokuthenga kuleli. Iphinde yavuma ukuthi amahhovisi amakhulu ase-Sub-Saharan azoba seNingizimu Afrika.4.2. Abasebenzi be-Pioneer Food abayizi-10 000 nabo bavikelekile ekudilizweni okuhambisana nokuhlanganiswa kwezinkampani futhi i-PepsiCo ivumile ukugcina amazinga ezibalo zokuqasha emazingeni akuwo iminyaka emihlanu. Abasebenzi basenkampanini bazonikwa nezabelo eziyizigidigidi ezingamarandi ayi-1.6 ase-PepsiCo azosetshenziselwa ukuthola isabelo se-13% e-Pioneer Foods eminyakeni emihlanu.5. Ukulwisana nokuhlukunyezwa kwabantu besifazane nezingane5.1. IKhabhinethi lamuka isinqumo seNkantolo Ephakeme yase-Gauteng sokuchitha isicelo sokudlulisa isinqumo ngecala lomdlwenguli ogwetshiwe uNicholas Ninow. Ngonyaka odlule, uNinow wagwetshwa udilika-jele emuva kokudlwengula intombazanyana eneminyaka eyisikhombisa esitolo sokudlela i-Dros e-Silverton, ePitoli ngowezi-2018.5.2. Isahlulelo, isigwebo nokuchithwa kwesicelo sokudluliswa kwesigwebo, kuthumela umyalezo onamandla kubabhebhethekisi bamacala kanye nalabo abasazoba ngababhebhethikisi abahlukumeza abantu besifazane nezingane ukuthi, izikhungo zobulungiswa zaseNingizimu Afrika zizobajezisa ngezenzo zabo ezimbi ngokwedlulele.5.3. Sindawonye singakuqeda ukuhlukumeza okudelela amalungelo ayisisekelo sabantubesifazane nezingane. Ngokubambisana singaqinisekisa ukuthi akekho umuntu wesifazane noma ingane ehlukunyezwa ngokocansi, oshaywayo, odlwengulwayo noma ohlaselwayo noma kuphi ezweni lethu.6. Ukuphepha emgwaqweni6.1. IKhabhinethi lidlulisa ukuzwelana nemindeni engama-25 yabagibeli abashona engozini yebhasi eyehla eduze kwaseCentane eMpumalanga Kapa ekuqaleni kwale nyanga. Liphinda lifisele abagibeli abangama-68 abalimele ukwelulama ngokushesha.6.2. Uphenyo lwe-Road Traffic Management Corporation namaPhoyisa aseNingizimu Afrika kufanele ukuthi luzosiza ekuhlinzekeni ngezimpendulo ngezimo eziholele kulo mshophi. Abahlinzeki bezithuthi banomsebenzi wokwenza konke okusemandleni abo ukuqinisekisa ukuphepha kwabagibeli babo. 6.3. IKhabhinethi ligunyaze ukuthunyelwa koMthethosivivinywa Oyisichibiyelo Wokuhamba Kwezimoto Emgwaqweni Kazwelonke wezi-2019 owethulwe ePhalamende. Uma sewuphasisiwe waba umthetho, uMthethosivivinywa uzoba negalelo ekunciphiseni ukuchitheka kwegazi emigwaqweni yethu.B. Izinqumo ZeKhabhinethi1. Udlame Olusekelwe Ngokobulili Nokubulawa Kwabantu Besifazane (i-GBVF) uHlelo Lwamasu Lukazwelonke (i-NSP) 1.1. Ngowezi-2019, iKhabhinethi lagunyaza i-GBVF-NSP. Laphinda lahola ithimba loNgqongqoshe abaholwa uNgqongqoshe Osehhovisi Likamongameli Obhekele Abantu Besifazane, Abantu Abasha kanye Nabantu Abaphila Nokukhubazeka, uNksz. Maite Nkoana-Mashabane, ukuthi aqhubeke nokwenza umsebenzi wezinhlelo zesikhungo we-GBVF ephakanyisiwe ukuqapha ukuqaliswa kwe-GBVF-NSP.1.2. Ngenxa yokubona ukuphuthuma kokuqhuba nokuqapha umsebenzi wokunqanda i-GBVF, iKhabhinethi ligunyaze ukusungulwa koMkhandlu Kazwelonke we-GBVF (i-NCGBVF). Lolu hlaka luzonxenxa abantu kuzwelonke, ezifundazweni nakuleli ukuthi bahole futhi beseke izindlela eziletha izinguquko ze-GBVF. Luzoba nanomsebenzi wokuqaliswa kwe-GBVF-NSP. 1.3. UMkhandlu Kazwelonke we-GBVF uzobikela uMongameli ngoNgqongqoshe uNkoana-Mashabane.  IKhabhinethi ligunyaze ukwakhiwa kwe-IMC elakhiwe uNgqongqoshe Wamaphoyisa uBheki Cele; uNgqongqoshe Wezobulungiswa Nokuhlunyeleliswa Kwezimilo uNgqongqoshe Ronald Lamola; uNgqongqoshe Wezemisebenzi Kahulumeni Nokuphathwa Kwayo uSenzo Mchunu; uNgqongqoshe Wezokuthuthukiswa Komphakathi uLindiwe Zulu noNgqongqoshe Nkoana-Mashabane njengomholi wayo.1.4. IKhabhinethi ligcizelele ukubaluleka kokubheka izinqumo ezinqala zokunqanda udlame olubhekiswe kumalungu abuthakathaka emiphakathini yethu. I-IMC iyalelwe ukuthi isheshise umsebenzi wokumisa uMkhandlu Kazwelonke we-GBVF ngokusemthethweni. Baphinde bayalelwa ukuthi baqhubeke nokuhlola izindlela zokwenza lezi zinhlelo zesikhundla zasemthethweni.  1.5. IKhomishini Lezokulingana Ngokobulili - njengesikhungo esingaphansi kwesahluko sesishayigalolunye ezinomsebenzi ngokomthethosisekelo wokukhuthaza ukuhlonipha ukulingana ngokobulili nokuvikela, ukuthuthukisa nokutholakala kokulingana ngokobulili - kuzolindeleka ukuthi siqhubeka nokuhlola nokuqapha inqubo eyenziwayo yokuqalisa i-GBVF-NSP.2. UHlelo Lwamabhizinisi Asemalokishini Nasezindaweni Zasemakhaya (i-TREP)2.1. IKhabhinethi ligunyaze ukuqalisa i-TREP ngeSikhwama Samabhizinisi Asemalokishini. Lokhu kuhambisana nezindlela zokungenelela kwezomnotho ukuze kufukulwe futhi kuthuthukiswe iminotho yaselokishini nasezindaweni zasemakhaya.2.2. Isikhwama sizohlinzeka ngokweseka futhi siqinisekise ukuthi izizinda zomnotho ezingaziqhuba ngokwazo ezihambisana noHlelo Lokuthuthukisa Umnotho kulezo zindawo.3. UHlaka Olubuyekeziwe Lwenqubomgomo Yokuhlola Kazwelonke (i-NEPF) Lowezi-2019 – 20243.1. IKhabhinethi ligunyaze i-NEPF Ebuyekeziwe yowezi-2019-2024 kanye noHlelo Lokuhlola Lukazwelonke lowezi-2020-2025, okuthuthukisa uhlelo lokuhlola kuhulumeni. Lizothuthukisa amandla kahulumeni okuqalisa uHlaka Lwesu Lwesikhathi Esimaphakathi lowezi-2020-2024 olusetshenziswayo.  3.2. Yomibili imibhalo ingatholakala kuwebhusayithi yoMnyango Wokuhlela, Ukuqapha Nokuhlola (www.dpme.gov.za). 4. Isu Le-Antarctic ne-Southern Ocean Strategy4.1. IKhabhinethi ligunyaze ukushicilelwa kweSu le-Antarctic ne-Southern Ocean yokuphawula komphakathi.  INingizimu Afrika iyisango le-Antarctica lezinye ezinhlelo ze-Antarctica zamazwe ngamazwe. Zonke izinhlelo zibe negalelo emnothweni waseNingizimu Afrika.4.2. Isu liphakamisa izinsika ezinhlanu ezilandelayo: (a) ukubonisana kwamazwe ngamazwe nokubambisana; (b) ucwaningo; (c) ukonga nokusebenzisa okugcinekayo; (d) ukuthuthukiswa kwabasebenzi nokuqeqesha kanye (e) nokuqwashiswa kwabantu. Isu libhekana nohlelo lweSivumelwano se-Antarctic.C. IMithethosivivinywa1. UMthethosivivinywa Oyisichibiyelo Wezokuhamba Kwezimoto Emgwaqweni Kazwelonke wezi-20191.1. IKhabhinethi ligunyaze ukuthunyelwa koMthethosivivinywa Oyisichibiyelo Wokuhamba Kwezimoto Emgwaqweni Kazwelonke wezi-2019 owethulwe ePhalamende. UMthethosivivinywa ugunyaza phakathi kokunye imithethonqubo yemboni yesikole sokufundela ukushayela futhi uphakamisa imigomo efanele abashayeli abangabafundi okumele bafundiswe ngaphansi kwayo.1.2. Uphinde ubhekane nokukhwabanisa nenkohlakalo esimweni sezokuhamba kwezimoto emgwaqweni, inyuse izijeziso zalabo abahluleke ukulandela imithetho yokuhamba emgwaqweni; unqanda ukuphuzwa kotshwala kwabashayeli futhi uhlongoza umthetho wenambapleti kazwelonke.1.3. UMthetho uphinde uphakamise ukucaciswa kwamandla okuphatha kaNgqongqoshe Wezokuthutha kanye naweKomidi Lomkhandlu Ophethe isifundazwe elibhekele ezokuthutha.2. UMthethosichibiyelo Wesinxephezelo Nokulimala Nezifo Ezithokalala Emsebenzini wezi-20192.1. IKhabhinethi ligunyaze ukuthi uMthethosivivinywa Oyisichibiyelo Wesinxephezelo Nokulimala Nezifo Ezitholakala Emsebenzini wezi-2019 owethulwe ePhalamende.2.2. UMthethosivivinywa ubhekene nezichibiyelo zoMthetho Yesinxephezelo Nokulimala Nezifo Ezitholakalayo Emsebenzini (i-COIDA), (uMthetho 130 we-1993 UMthethosivivinywa wenabela ukuhlinzekela ukulimala nezifo ezitholakala emsebenzini kubasebenzi ababuthaka ababekhishwe inyumbazane ekuqaleni kanye nokuthuthukiswa kwezinzuzo zesinxephezelo sabasebenzi jikelele.2.3. UMthethosivivinywa manje sewubandakanya phakathi kwabanye abasebenzi basezindlini ngaphansi kwesigaba sabasebenzi ngezinhloso zezinzuzo ngokwe-COIDA ngowe-1993. Uphinde uhlinzeke ngohlaka lokuhlumelelisa nokubuyisela emsebenzini kwabasebenzi abalimele kanye/noma abangenwe izifo emsebenzini.3. UMthethosivivinywa Wokuklanywa Komasipala Kahulumeni Wendawo wezi-20203.1. IKhabhinethi ligunyaza ukushicilelwa koMthethosivivinywa Wokuklanywa Komasipala Kahulumeni Wendawo wezi-2020 ukuze kutholakale izimvo zomphakathi. Uma sewuphasisiwe waba umthetho, uzochitha uMthetho Wokuklanywa Komasipala Kahulumeni Wendawo, we-1998 (uMthetho 27 we-1998).3.2. UMthethosivivinywa uhlinzekela phakathi kokunye, ukusungulwa nemisebenzi yeBhodi Lokuklanywa Komasipala, izigaba nezinqubo zokunquma nokunqunywa kabusha ngemingcele yomasipala kanye nemingcele yamawadi kanye nokusungula uPhiko Lokudluliswa Kwezinqumo.D. Imicimbi Ezayo1. Inyanga Yamalungelo Abantu                1.1. UMongameli Ramaphosa uzokwethula inkulumo yosuku mhla kuhlonishwa uSuku Lwamalungelo Abantu Lukazwelonke lowezi-2020 ngoMgqibelo, zingama-21 kuNdasa 2020 eNkundleni Yezemidlalo E-Colesberg eNyakatho Kapa ngaphansi kwesihloko : ""Unyaka wobumbano, ukuvuselelwa kwenhlalomnotho kanye nokwakhiwa kwezwe.""1.2. Usuku Lwamalungelo Abantu lwaseNingizimu Afrika lusukela ezigamekweni zasemlandweni ezenzeka e-Sharpville (e-Gauteng) nakwaLanga (eNtshonalanga Kapa) ngowezi-21 kuNdasa 1960, lapho okwadutshulwa khona abantu belwela amalungelo abo. 1.3. IKhabhinethi linxusa iNingizimu Afrika ukuthi ibungaze Usuku Lwamalungelo Abantu futhi lihloniphe labo abanikela ngezimpilo zabo ukuze sithole inkululeko esiqhubeka nokuyithokozela namuhla.1.4. Omunye wabo owaba yisibonelo kwakuwumholi owayezinikele uDkt. Alfred Bathini Xuma, owaba ngomunye wodokotela bokuqala ongumuntu ompisholo eNingizimu Afrika futhi owayenguMongameli we-African National Congress. UMongameli Ramaphosa ukhumbule impilo kaDkt. Xuma ngokunquma ukuthi kube Nomngcwabo Kahulumeni Okhethekile: Isigaba 1 futhi angcwatshwe kabusha esuswa emathuneni ase-Brixton eGoli ayiswe endaweni azalelwa kuyo KwaManzana, Engcobo eMpumalanga Kapa ngaleli Sonto esibuya kulo.2. Uhambo oluqondene nomsebenzi obeluseRiphabhulikhi yaseCongo2.1. UMongameli Ramaphosa uhambele uMhlangano Wokuqala we-Contact Group Libya ose-Oyo eRiphabhulikhi yaseCongo mhla ziyi-11 ne-12 kuNdasa 2020. Uphelezelwe uNgqongqoshe Wezobudlelwane Bamazwe Nokubambisana, uDkt. Naledi Pandor, uNgqongqoshe Wezokuvikela Namaqhawe Omzabalazo, uNksz. Nosiviwe Mapisa-Nqakula kanye noNgqongqoshe Wezokuvikelwa Kwezwe, uNksz. Ayanda Dlodlo. 2.2. UMhlonishwa uDenis Sassou N’Guesso, uMongameli weRiphabhulikhi yaseCongo, umeme uMongameli Ramaphosa ukuthi ahambele umhlangano njengoSihlalo weNyunyana yase-Afrika (i-AU).2.3. UMhlangano Ojwayelekile wama-33 we-AU wanquma ukusungula i-Contact Group, osihlalo wayo kuyiRiphabhulikhi yase-Congo futhi ibandakanya amalungu eKomidi Elikhulu le-Libya elizohlinzeka ngobuholi bezepolitiki futhi likhuthaze ukuhlanganiswa kwezinhlelo zakumazwe ngamazwe njengengxenye yokuthola isisombululo kwiNkimbinkimbi yaseLibya.3. Amazwi Enduduzo1. IKhabhinethi lidlulisa amazwi enduduzo emindenini, kubangani nabalingani bomphenyi omkhulu woPhiko Lokuphenya Lwamaphoyisa Oluzimele, uMnu. Mandla Mahlangu (47), owabulawa ngesonto eledlule, iKhabhinethi liphinda lidlulisa amazwi enduduzo emindenini, abangani nozakwabo bamaphoyisa oKlebe amabili uMseshi oyi-Warrant Officer u-Delene Grobelaar Koonin (4) noSayitsheni Wynand Herbst (42), ababulawe ngenkathi kudutshulwana eNyakatho Ntshonalanga.2. IKhabhinethi liyakugxeka ukubulawa kwalaba basebenzi, abanomsebenzi wokuvikela zonke izakhamizi zaseNingizimu Afrika. Njengezwe, kumele sikugxeke ukwanda kokubulawa kwamaphoyisa ethu angabantu besilisa nabesifazane.4. Umyalezo Wokuhalalisa IKhabhinethi lihalalisela futhi limufisela okuhle abalandelayo: 1.1. Okhethelwe isikhundla sobumongameli, uMhlonishwa uMnu. Fauré Essozimna Gnassingbé, ngokuphinda avotelwe njengoMongameli weRiphabhulikhi yaseTogo Okhethweni Lukamongameli obelubanjwe ngomhla zingama-22 kuNhlolanja 2020. IKhabhinethi lihlanganyela noMongameli Ramaphosa ukuhalalisela abantu baseTogo ngokubamba ukhetho olunokuthula.5. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. AmaLungu eBhodi Lophiko LwaseNingizimu Afrika Lwezokuphepha Olwandle:a. Nksz. Nthato Minyuku (uSihlalo),b. Nksz Lindelwa Nonjabulo Dlamini;c. Mnu. Lucas Haluodi;d. Nksz. Eva Dorothy Khosa; kanyee. noMnu. Captain Bheka Clive Zulu.Imibuzo:Nksz Phumla Williams, iBamba Lomkhulumeli WeKhabhinethiIselula: 083 501 0139 "
Isitatimende Somhlangano WeKhabhinethi Okhethekile ziyi-15 kuMbasa 2020,15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/zu/speeches/isitatimende-somhlangano-wekhabhinethi-okhethekile-ziyi-15-kumbasa-2020-15-apr-2020-0000,"Isitatimende Somhlangano WeKhabhinethi Okhethekile WangoLwesithathu, ziyi-15 kuMbasa 2020Namuhla, ziyi-15 kuMbasa 2020, kubanjwe uMhlangano weKhabhinethi Okhethekile nge-inthanethi ukuze kuxoxisanwe ngohlelo lokutakula isimo senhlalomnotho emuva Kokuvalwa Kwezwe ngenxa ye-COVID-19. Lokhu kuza emuva kwesimemezelo sikaMongameli Cyril Ramaphosa asenza emasontweni amabili adlule, sokuthi iKhabhinethi lizoxoxisana ngokugcwele ukuze kuqhanyukwe nohlelo lokutakula umnotho wezwe.Kube nezethulo ezinhlanu ezivele kulezi zinhlaka: (1) Imikhakha Yezomnotho, Ezotshalomali, Ukuthuthukiswa Kwezokuqasha Nezengqalasizinda; (2) Ezokubusa, Amandla Okusebenza Kahulumeni kanye Nokuthuthukiswa Kwesikhungo; (3) Ukuvikelwa Komphakathi, Ukuthuthukiswa Komphakathi Nabantu; (4) Ezokubambisana Kwamazwe Ngamazwe, Ezohwebo Nezokuphepha; kanye (5) Nezobulungiswa, Ukuvimba Ubugebengu Nezokuphepha. Izethulo zibonakalise umsebenzi owenziwe yizo zonke izinhlaka zeKhabhinethi, kugxilwe ekuvuselelweni komnotho wezwe emuva komonakalo odalwe i-COVID-19 ehlasele umhlaba wonke kanye nokwehliswa kwezinga lomnotho waseNingizimu Afrika ngama-ejensi i-Moody's ne-Fitch ngokwahlukana kwawo.  IKhabhinethi livumelane ngokuthi kusamele kube nezinye izingxoxo nokubonisana ngaphambi kokuba kugunyazwe uhlelo lokugcina oludidiyelwe bese ludluliselwe ezweni.   Zonke izinhlaka zeKhabhinethi zicelwe ukuba zibambisane ukuze kukhiqizwe umbhalo owodwa odidiyelwe oqondene nalokho okuseqhulwini ohlelweni lokutakula umnotho wezwe, okumele kube usuqediwe ngaphambi komhlangano weKhabhinethi olandelayo okuhlelwe ukuba ubanjwe ngoMsombuluko, zingama-20 kuMbasa 2020. IKhabhinethi liphinde layalela uNgqongqoshe Wezamabhizinisi Kahulumeni u-Pravin Gordhan ukuba alungise umbiko obuyekeziwe oqondene nenkampani yezindiza yakuleli i-South African Airways, ozodingidwa emhlanganweni ozayo. Emuva kwalokho, iKhabhinethi lizoqedela uhlelo lokutakula umnotho wezwe.IKhabhinethi libonga bonke abantu bakuleli ngokuhlala emakhaya ngalesi sikhathi sokuvalwa kwezwe.  Imibuzo: Nksz Phumla Williams, iBamba Lomkhulumeli WeKhabhinethi Iselula: 083 501 0139"
"Isitatimende somhlangano weKhabhinethi obubanjwe nge-inthanethi ngoLwesithathu, 27 Nhlaba 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/zu/speeches/statement-virtual-cabinet-meeting-held-wednesday-27-may-2020-28-may-2020-0000,"1. Isifo Segciwane le-corona 2019 (i-COVID-19) eNingizimu Afrika1.1. IKhabhinethi ichazelwe ngemiphumela yokubonisana phakathi kukaMongameli u-Cyril Ramaphosa nezinhlangano zomphakathi ezehlukene, ukuqinisekisa ukuthi ukwehlela kwezwe ukusuka esigabeni sesine kuya esigabeni sesithathu sokuvalwa kwezwe kunokwesekwa nemibono yabobonke okusetshenziswana nabo emphakathini.1.2. Ephelezelwa ngoNgqongqoshe abehlukene, uhlangane nomphakathi, imikhakha yezabasebenzi namabhizinisi, uMkhandlu Omele Amasonto eNingizimu Afrika; ubuholi bezinkolo emphakathini; oSodolobha; oNdunankulu; iNhlangano Yohulumeni Basekhaya YaseNingizimu Afrika, ubuholi bendabuko kanye namaqembu epolitiki amelwe ePhalamende.1.3. IKhabhinethi iwamukele umphumela waloku kubonisana, obekwakha kakhulu futhi kucebisa nokuhlela kokuxegiswa kancane kancane kwemikhawulo yeSigaba sesithathu esizoqala mhla lu-1 Nhlangulana 2020. Lesi sigaba sizofaka eminye imisebenzi eminingi yomnotho kanye nokususwa kwemikhawulo ekuhambeni kwabantu. Sizophinde sivumele abantu baseNingizimu Afrika ababalelwa kwizigidi eziyisishiyagalombili ukuthi babuyele emsebenzini.1.4. Kuzonakwa kakhulu izindawo 'eziyizizinda' zegciwane ezinamazinga aphezulu okusuleleka ngegciwane le-corona. Iminyango yezempilo yezifundazwe izoqhamuka nezindlela zokungenelela kulezo zindawo eziyizizinda zegciwane ngohlelo lokuqinisa ukuxilongwa, ukuhlolwa, kanye nokugonqa kwalabo abahaqekile nezinyathelo zokuvikela igciwane. 1.5. IKhabhinethi iphinde yakusekela ukubonisana okubandakanya wonke umuntu okwenziwe uMongameli u-Ramaphosa selokhu kwaqala isimo senhlekelele kazwelonke mhla ziyi-15 Ndasa 2020. Lokhu kubonisana kuvumele yonke imikhakha yomphakathi ukuthi idlale indima ekulweni nobhubhane lwe-Covid-19, ukusindisa izimpilo kanye nokuvikela indlela yokuphila yabantu.1.6. Ukusebenza nobuchwepheshe bezindlela zokungenelela ekulawulweni kwe-COVID-19 kuholwa i-Nhlangano yoHlaka Lwezobunhloli Nemisebenzi Yokubambisana Kuzwelonke (NATJOINTS) kanye noMnyango Wezempilo. I-NATJOINTS iluhlaka lukahulumeni oluhlanganise ongoti abehlukene olwasungulelwa ukuphatha imisebenzi emikhulu.1.7. I-COVID-19 NATJOINTS yakhiwe ngabasebenzi ababandakanya ososayensi; ongoti bezempilo; onjiniyela; abamele izikhungo Zokulawulwa Kwesimo Senhlekelele Kuzwelonke; abeluleki bomthetho; ubuholi bama-ejensi ezwe abhekele ezokuvikela nokulandelwa komthetho, namaqembu avela eminyangweni eyakha amaqembu omnotho nomphakathi eSigungu soMqondisi Jikelele saseNingizimu Afrika.1.8. I-NATJOINTS ithola imibiko eminyangweni eyehlukene bese ithumela iziphakamiso kuBaqondisi Jikelele (DGs) ukuze baqhamuke nezincomo ezizokwethulwa KuMkhandlu Kazwelonke Oyala Ngegciwane le-Corona (i-NCCC).1.9. I-NCCC ibe seyicubungulisisa izincomo zabaQondisi Jikelele bese yenza ezayo izincomo ezizoya kuKhabhinethi lapho iziphakamiso, kubandakanya imithethonqubo, kuvunyelwa khona. Le ndlela iqinisekisa ukuthi iKhabhinethi ithatha ndawonye izinqumo ezihambelana nezibandakanya wonke umuntu. Ngakho-ke, iKhabhinethi iyayichicha ngempela imibono engeyona iqiniso ethi kunamalungu athile eKhabhinethi okuyiwona athatha izinqumo eziphuma ku-NCCC noma ezinqumweni ezithathwe yiKhabhinethi.1.10. IKhabhinethi icela ukusebenza ngokubumbana kwayo yonke imikhakha yomphakathi ekulweni nesitha esisodwa esiyingozi, esingubhubhane lwe-COVID-19.1.11. IKhabhinethi ibonga bonke abantu baseNingizimu Afrika ngokuzinikela kwabo okuqhubekayo kanye nokuqondisisa ngesikhathi sokuvalwa kwezwe okunenhloso. Isimemezelo sikaMongameli u-Ramaphosa sesimo senhlekelele kazwelonke ngokwemibandela yoMthetho Wokulawulwa Kwenhlekelele (Umthetho wama-57 wezi-2002) sibe nomthelela omkhulu ekusindiseni izimpilo.1.12. Izinyathelo ezinzima zokunqanda igciwane ziholele ekubambezeleni okukhulu nasekunciphiseni usizi lokusuleleka ngegciwane. Ukuvalwa kwezwe kunike iNingizimu Afrika isikhathi nethuba lokubeka ngomumo izinyathelo emikhakheni yezempilo kahulumeni neyangasese ukubhekana nokukhuphuka kwezinga lokusuleleka okungenakugwenywa.1.13. IKhabhinethi iyaqhubeka nokunxusa bonke abantu baseNingizimu Afrika ukuba bathathe isibopho ngamunye sokuzivikela bona kanye nabanye ukuze kuncishiswe ukubhebhetheka kwegciwane.1.14. ONgqongqoshe ngokuhlukahlukana kwezikhundla zabo bazochaza ngemininingwane ezithangamini sabezindaba ezizobanjwa namuhla, ngoLwesine mhla wama-28 kuNhlaba nakusasa, ngoLwesihlanu mhla wama-29 Nhlaba 2020.Izinqumo zeKhabhinethi2. Ukwakhiwa kwesiteshi se-Deep Space Ground2.1. Ikhabhinethi ivumile ukuba i-South African National Space Agency (SANSA) isebenzisane ne-National Aeronautics kanye ne-Space Administration ukwakha isiteshi i-Deep Space Ground Station. Isiteshi, esizoba se-Matjiesfontein eNtshonalanga Kapa, sizosekela imisebenzi yasemkhathini yabantu abaya kwiNyanga, kwi-Mars nangale.  2.2. Izohlanganiswa nezikhungo ezintathu ezikhona zamagagasi omoya eziseMelika, e-Spain nase-Australia. Njengesikhungo sesine, sizophelelisa lezi ezinye izikhungo ezintathu futhi sizohlinzeka ngosizo lokuthumela amagagasi omoya ukwenza umsebenzi ngempumelelo. I-SANSA izolawula, inakekele futhi iphathe isiteshi lesi.2.3. Isiteshi sizoba lusizo eNingizimu Afrika, phakathi kokunye nje, ukuthuthukiswa kwamakhono angavamile kanye nokukhula kwemikhakha yesayensi, yobunjiniyela, yokuchwepheshe kanye nokusungula izinto ezintsha. Sizophinde sihlinzeke ngamathuba okufukula umnotho wolwazi, nokuzokhuphula umphumela kwezocwaningo kuzwelonke mayelana nesayensi nobuchwepheshe basemkhathini.3. UMthetho Odingidwayo mayelana Nabosizo Lwezicishamlilo.3.1. IKhabinethi iwuvumile uMthetho oSadingidwa mayelana Nabosizo Lwezicishamlilo. UMthetho Osadingidwa uchaza ngeziphakamiso zenqubomgomo ezoba isisekelo somthetho wezosizo lwezicishamlilo oluzosetshenziswa esikhundleni soMthetho Wezicishamlilo, we-1987 osebenza njengamanje (Umthetho wama-99 we-1987).  3.2. Uchaza kabanzi ngendima nangesibopho sayo yomibili imikhakha kahulumeni kazwelonke nezifundazwe ukuze yeseke omasipala. Ukuze kuqinisekiswe ukuthi lomsebenzi uhambisana nezindlela zesimanje zokulawula inhlekelele yemililo, lo mthetho uphakamisa ukufunwa nokuqoqwa kolwazi.3.3. Njengenjwayelo, lo mthetho ufuna ukuhambisana neminye imithetho eyaphasiswa emva kowe-1994 futhi ohobene nohulumeni basekhaya. Ukubonisana kabanzi nabobonke ababambiqhaza abafanelekile kanye nomphakathi sekwenzekile.4. Imisebenzi Yekhabhinenti ngesikhathi Sesigaba sesithathu4.1. IKhabhinethi ivumile ukuthi iSigaba sesithathu, esiqala ngoMsombuluko, mhla lu-1 Nhlangulana 2020, sizoqalisa indlela ehlangahlangene ebandakanya kokubili imihlangano yeKhabhinethi ebanjwa siqu nemihlangano ebanjwa nge-inthanethi.4.2. IKhabhinethi iphinde yavumela amathimba okuqapha afaka phakathi oNgqongqoshe kanye noSekela-Ngqongqoshe. Babekwe ezifundeni ngasinye kwezingama-52 kanye nasemadolobheni ukuqapha izinyathelo ezibekiwe ukulwa nokubhebhetheka kwe-COVID-19.AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. Umkhandlu Webhodi Yezobuchwepheshe Bezimbiwa (MINTEK):Dkt Vanguard Mbuyiseli Mkosana (uSihlalo);Nks Ntokozo Faith Ngcwabe – UMnyango Wezimbiwa Nezamandla (DMRE);Mnu Rantsadi Andries Moatshe (Ngokushitshana);Dkt Maropeng Walter Ngobeni;Slz Lindiwe Zungu;Mnu Philippus Rudolf Heydenrich;Nks Pontsho Maruping;Mnu Harold Motaung;Nks Phydelis Ntombifuthi Zikalala-Mvelase;Nks Margaret Mosibudi Phiri;Mnu Lefadi Lucas Makibinyane; kanye no-Dkt M Motuku.2. UMkhandlu Webhodi yesayensi Yomhlaba i-Geoscience Board:Dkt Humphrey Lawrence Mbendeni Mathe (uSihlalo);Mnu Andries Moatshe (DMRE);Dkt Thuli Khumalo (uMnyango Wezemvelo, Ezamahlathi Nezokudoba);Mnu Sanelo Malaza (ngokushintshana);Nks Rosalind Mdubeki (uMnyango Wezokuthuthukiswa Kwezindawo Zasemakhaya Nezinguquko Kwezomhlaba);Nks Pontsho Tsotetsi (ngokushintshana);Nks Deborah Mochothli (uMnyango Wezamanzi Nokuthuthwa Kwendle);Mnu Paul Nel (ngokushintshana);Dkt Jennifer Mirembe;Mnu Smunda Mokoena;Mnu Xolisa Mvinjelwa (umkhakha wezimayini);Adv Ntika Maake;Nks Adila Chowan (umkhakha wezohwebo);Mnu B Gerryts (uMnyango Wezesayensi Nokusungulwa Kwezinto);Nks Lebogang Madiba (uMnyango Wezezimali Kuzwelonke); kanye noMnu Moses Mabuza – UMphathi Omkhulu (CEO).3. Abaqondisi abangekho ezingeni lokuphatha kuBhodi Elilawula Amachweba aseNingizimu Afrika:Mnu Zolani Kgosietsile Matthews (uSihlalo);Nks Siphokazi Matolengwe;Mnu Asraf Mohamed Adam;Nks Leanda-Marsha Vilakazi;Nks Kenosi Selane;Mnu Zola Fihlani;Dkt Tshisikawe Victor Munyama; kanye noNks Zandile Kabini.4. Mnu Abel Moffat SithoIe njengoMphathi Omkhulu we-Public Investment Corporation.5. Nks Phumla Williams njengoMqondisi Omkhulu woPhiko LukaHulumeni Lwezokuxhumana Nokuhlinzeka Ngolwazi (GCIS).Imibuzo: Nks Phumla Williams – uMkhulumeli weKhabhinethiIselula: 083 501 0139"
Statement on the Cabinet Meeting of 4 June 2020,4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesine-mhla-zi-4,"Statement on the Virtual Cabinet Meeting held on Thursday, 4 June 2020 1. North High Court Judgment of Tuesday, 2 June 20201.1. A special virtual Cabinet meeting was held today, Thursday, 4 June 2020, to discuss developments in South Africa’s efforts to save lives and protect livelihoods amid the COVID-19 pandemic. As part of this discussion, Cabinet reflected on the North Gauteng High Court judgment delivered by Justice Norman Davis on Tuesday, 2 June, 2020, which declared the COVID-19 lockdown regulations in levels 3 and 4 unconstitutional and invalid.1.2. After obtaining legal advice and listening to numerous comments made by members of the legal fraternity in reaction to the judgement, we are of the view that another court might come to a different conclusion on the matter.1.3. Cabinet has therefore decided to appeal the North Gauteng High court decision.1.4. Government will ask that its appeal be heard on an urgent basis so that it can obtain certainty on the regulations. The Minister of Cooperative Governance and Traditional Affairs, Dr Nkosazana Dlamini Zuma will be joined in this appeal by President Cyril Ramaphosa and the Minister of Health, Dr Zweli Mkhize.1.5. Cabinet wishes to assure the nation that all interventions introduced since the declaration of a state of national disaster in March 2020 by President Cyril Ramaphosa have been directed primarily at saving lives.1.6. In implementing these interventions, government has consistently consulted all sectors of society, as the fight against COVID-19 is a national effort that requires unity in action between Government and all South Africans.1.7. While government appeals the court judgment, current regulations remain in force and we appeal and urge all our people to observe all the health protocols that have been put in place including washing of hands, social distancing, wearing of masks in public as well as screening and referral for testing where necessary.2. Extension of the National State of Disaster2.1  Cabinet approved the extension of the National State of Disaster by another month from the 15th June to 15 July 2020. The law allows for the National State of disaster to last  for 90 days which necessitates the extension .3. Western Cape COVID-19 infections3.1. Cabinet remains concerned about the intensity and increase of COVID-19 infections in the Western Cape. To this effect President Ramaphosa will undertake a visit to the province on Friday, 5 June 2020, to discuss the situation with Premier Alan Winde and the provincial executive, and to assess the province’s readiness for continued management of the pandemic.   3.2. President Ramaphosa will be accompanied by the Minister Mkhize; Defence Minister Nosiviwe Mapisa-Nqakula; Basic Education Minister Angie Motshekga; Police Minister Bheki Cele; Human Settlements, Water and Sanitation Minister Lindiwe Sisulu and Public Works and Infrastructure Minister Patricia de Lille.4.   Child Protection Week4.1.  Cabinet reminds the public that this week is Child Protection Week which started this past Sunday the 31 May and ends this coming Sunday 7 June 2020. Child Protection Week seeks to elevate issues of the protection of children throughout the year. This year’s theme is: “Let Us All Protect Children, During COVID-19 and Beyond”.5.   Water shortage5.1.    Cabinet has noted the recent drop in dam levels, particularly in the Western Cape.  As a water-scarce country, the dam levels have a negative impact on our water needs. Cabinet therefore makes an appeal to all of us to use water sparingly.Enquiries: Ms Phumla Williams – Cabinet SpokespersonCell: 083 501 0139 "
"Isitatimende somhlangano weKhabhinethi obubanjwe nge-inthanethi ngoLwesithathu, 10 Nhlangulana 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-10,"1.    Ezakamuva ngegciwane le-Corona (i-COVID-19)1.1.  Emhlanganweni wayo obubanjwe nge-inthanethi ngoLwesithathu, mhla we- 10 Nhlangulana 2020, iKhabhinethi ithole umbiko obuyekeziwe oqhamuka kuMkhandlu Kazwelonke Oyala Ngegciwane le-Corona (i-NCCC). I-NCCC yethule izincomo eziningi mayelana neSigaba Sokuqapha sesi-3 sokuvalwa kwezwelonke esingenabungozi obukhulu.Izincomo zenziwe phezu kwezethulo ezenziwe yimikhakha ehlukahlukene nezinqumo zeNhlangano yoHlaka Lwezobunhloli Nemisebenzi Yokubambisana Kuzwelonke.  1.2.  Noma kunjalo, iKhabhinethi linqume ukuhlehlisa ukuphasiswa kwezincomo kusalindwe umbiko ogcwele wokuhlola kwezempilo ozovela kwiKomidi Eleluleka oNgqongqoshe nge-COVID-19. I-NCCC ilindeleke ukuthola isethulo esigcwele makuqala iviki elilandelayo.1.3.  IKhabhinethi iphinde iyancenga futhi inxusa bonke abantu baseNingizimu Afrika ukuthi balandele futhi bahloniphe ngokungaphoqelekile izinyathelo ezibekelwe ukulwisana nokubhebhetheka kwe-COVID-19. Izinyathelo zibandakanya ukuhlanza izandla ngaso sonke isikhathi, ukuziqhelelanisa kubantu kanye nokugqokwa kwezimfonyo uma uphakathi kwabantu.2.  Inkampani Kazwelonke Kawoyela2.1.  IKhabhinethi yachazelwa ngomsebenzi oqhubekayo ukuhlelela zonke izinkampani (zikawoyela negesi) ezingaphansi kwenkampani kahulumeni yezamandla ahlukahlukene, i-Central Energy Fund (i-CEF).2.2.  Ukuhlelela kuzobangela ukuthi izinkampani ezintathu ezingaphansi kwe-CEF (i-PetroSA, i-Strategic Fuel Fund kanye ne-iGas) zihlangane zibe inkampani eyodwa i-National Petruleum Company. Lokhu kugcwalisela isimemezelo esenziwa nguMongameli u-Cyril Ramaphosa eNkulumweni Yakhe Ngesimo Sikazwelonke mhla we-13 Nhlolanja 2020, ukunikeza inhloso entsha nokuhlelela izinkampani eziningi eziphethwe nguhulumeni ukusekela ukukhula nokuthuthukiswa.2.3.  Ikhabhinethi isivumile isiphakamiso sokuqashwa kwenkampani esebenza ngokuhlela kabusha kwezinkampani esebenza ngokubheka izinkampani ezihlanganisiwe ukuthi ihlole indlela esebenzayo yale nkampani eyodwa i-National Petroleum Company.3.  Uhlaka Lomthetho Wodlame Olubhekiswe Kubulili Obuthile (i-GBV) Ohlelweni Lwemfundo Ephakeme Nokuqeqeshwa3.1.  IKhabhinethi iluvumile Uhlaka Lomthetho Wodlame Olubhekiswe Kubulili Obuthile i-(GBV) Ohlelweni Lwemfundo Ephakeme Nokuqeqeshwa. Uhlaka lomthetho luzobhekana nokukhula kwezehlakalo ezihlobene noDlame Olubhekiswe Kubulili Obuthile ezikhungweni zemfundo ephakeme.     3.2.  Uhlaka lomthetho lunikeza imihlahlandlela ngezinhlangano, izindlela kanye nezinqubo okumele izikhungo zemfundo ephakeme zizilungise ukuze zigweme izehlakalo zoDlame Olubhekiswe Kubulili Obuthile emagcekeni azo. Ukwengeza ekuhlinzekeni ngezinhlangano ezengamele, luphinde luphoqelele izikhungo lezi ukuthi ziqwashise ngemithetho yazo ye-GBV.4.  Umbiko Ngokusebenza kweSigcinamagugu Somzabalazo neNkululeko i-Resistance and Liberation Movement Museum (i-RLMM)4.1.  Ikhabhinethi iwuvumile Umbiko Ngokusebenza kokusungulwa kwe-RLMM. Isigcinamagugu sizoba negalelo ekulondolozweni komlando womzabalazo nowokulwela inkululeko eNingizimu Afrika.4.2.  Ucwaningo, olwavunywa yiKhabhinethi ngowezi-2015, lwalusekwe yingqikithi yomsebenzi woMgudu Wamagugu oMzabalazo neNkululeko (i-RLHR). I-RLHR inegalelo ekuthuthukiseni nasekuguquleni izindawo zamagugu eNingizimu Afrika.4.3.  Uma sesiqediwe, isigcinamagugu sizolondoloza uchungechunge lwezinto zamagugu (ezibonakalayo nezingabonakali) futhi sihlinzeke ngokulandisa, isikhumbuzo kanye nalokho okwadlulwa kukhona okuhlobene nomzabalazo wenkululeko eNingizimu Afrika.5.  Ukulondolozwa kwamagugu abaThwa Kuzwelonke5.1.  IKhabhinethi ikuvumile ukuqaliswa kokusebenza Kokulondolozwa Kwamagugu abaThwa, okuyiphrojekthi eyifa lesizwe. Le phrojekthi izokhomba, iqhakambise, ilondoloze futhi ithuthukise amagugu ama-Khoi, ama-Nama, ama-Griekwa, ama-Khorana kanye nama-San. Le phrojekthi ifaka igalelo ekwamukeleni umlando waseNingizimu Afrika obunganakiwe futhi ubekwe eceleni.5.2.  Iphinde iqinisekise ukusebenza koMthetho Wendabuko Nobuholi babaThwa, wangowezi-2019 (Umthetho 3 wezi-2019), ogunyaza ukwamukelwa kwabaholi bendabuko babaThwa.6.   Imidwebo yezinhlamvu zemali zesikhumbuzo zangowezi-2021 nangowezi-20226.1.  IKhabhinethi iyivumile imidwebo yezinhlamvu zemali zesikhumbuzo zangowezi-2021 nangowezi-2022 ezikhishwa  iBhange Lombuso laseNingizimu Afrika (i-SARB) kanye nenkampani ekhiqiza izinhlamvu zemali i-South African Mint Company.6.2.  Uhlamvu lwesikhumbuzo olujikelezayo luka-R5 kanye nohlamvu luka-R5 lwesiliva olucwebezelayo, nohlamvu olubunjwe ngegolide zizokhishwa ngowezi-2021 ukubungaza iKhulu Leminyaka le-SARB. Uchungechunge Lwezinhlamvu Zemali zaseNingizimu Afrika lwesine, oluzokhishwa ngowezi-2022 luzoba nezinhlamvu zika-10 senti, i-20 senti, i-50 senti, i-R1, i-R2 kanye no-R5.   Imithethosivivinywa1.  UMthethosivivinywa Wokuchibiyela Imithetho Emkhakheni Wezezimali wangowezi-20201.1.  Ikhabhinethi ikuvumile ukuhanjiswa koMthethosivivinywa Wokuchibiyela Imithetho Emkhakheni Wezezimali wangowezi-2020 ePhalamende. Umthethosivivinywa uhlongoza ukuqoka i-SARB njengeSiphathimandla Sezixazululo, futhi uthuthukisa amathuluzi okulawula e-SARB ukuze ikwazi ukukhipha igunya layo lomthetho lokuqinisekisa uzinzo ohlelweni lwezimali.1.2.  Umthethosivivinywa uhlongoza uhlaka olusha oluzoba isixazululo ezikhungweni zezimali, ikakhulukazi amabhange, uma eficwa isimo esinzima sezimali. Uphinde futhi wethule isikimu somshwalense wokufaka imali esicacile sokuqala ngqa saseNingizimu Afrika esizoqinisekisa ukuthi abafakimali bayakhokhelwa imali yabo uma ibhange lihluleka.1.3.  Isikimu esifana nalesi sizovikela abafakimali abasengozini futhi siqinisekise ukuphazamiseka okuncane ohlelweni lwezezimali nasemnothweni ngobubanzi uma lezi zikhungo zificwa isimo esinzima sezimali.AbaqashiweNks Sekgothadi Kabelo njengoMqondisi ongasiyo ingxenye yabaphathi weBhodi Elilawula amaChweba eNingizimu Afrika. Imibuzo: Nks Phumla Williams – uMkhulumeli weKhabhinethiIselula: 083 501 0139 "
Isitatimende Somhlangano WeKhabhinethi Obanjwe Nge-inthanethi mhla zingama-26 kuNhlangulana 2020,26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/zu/speeches/statement-virtual-cabinet-meeting-24-june-2020-26-jun-2020-0000,"1. Uhlelo Lokutakula Ibhizinisi Lwe-South African Airways (i-SAA)1.1 IKhabhinethi lithole umbiko we-IMC ngenqubekela phambili yohlelo lokutakula ibhizinisi lwe-SAA, ngaphansi kukaNgqongqoshe Wezamabhizinisi Kahulumeni u-Pravin Gordhan, ongusihlalo waleli komidi.1.2 IKhabhinethi liqhubeka nokuthi ivoti lokuvuma lalabo abakweletwayo, lokweseka ukuqedwa kwenqubo yohlelo lokutakula ibhizinisi, lingasebenza kangcono futhi lingasheshisa ukuze le nkampani yamabhanoyi kazwelonke ikwazi ukuhlela izimo zayo kabusha okubandakanya ibhizinisi layo, isikweletu kanye nezinye izindleko. IKhabhinethi likholwa wukuthi ibhizinisi lamabhanoyi elihlelwe kabusha lizoqhuba uhlelo loguquko olunjengokungabibikho kwamathuba okuthuthukisa abaqhubi bezindiza abangabantu abamnyama emuva kweminyaka engama-26 yentandoyeningi labantu.  1.3 Yeseka isiphakamiso senkampani entsha yamabhanoyi kanye nezinhlelo okuvunyelwene ngazo zokuthola uxhasomali emithonjeni enhlobonhlobo, okubandakanya abalingani kwezamabhizinisi abangase babe khona ukuze kutholakale inkampani entsha yamabhanoyi.  Yiyona kuphela indlela engaphumelela yenkampani yamabhanoyi entsha engasebenza, egcinekayo, nencintisanayo engahlinzeka ngemisebenzi edidiyele, yesifunda neyamazwe ngamazwe.2. Ezomnotho2.1 IKhabhinethi liyasamukela isichibiyelo sesabelomali sokwengezela sowezi-2020/2021 esethulwe nguNgqongqoshe Wezezimali uNgqongqoshe Tito Mboweni ngoLwesithathu, zingama-24 kuNhlangulana 2020. Lesi sichibiyelo besidingeka ngenxa yobhubhane lwegciwane le-Corona (i-COVID-19) kanye nokuzika komnotho okudalekile.  Lesi Sabelomali Sokwengezela sendlale umgwaqo wokuzinzisa isikweletu sokuthuthukisa izindlela esisebenzisa ngayo izimali nokwakha isisekelo sokufukula umnotho.2.2 IKhabinethi likholwa wukuthi izibopho ezimenyezelwe uNgqongqoshe uMboweni zizoqinisa umnotho wethu ukuze ube sendleleni enozinzo negcinekayo, ikakhulukazi uma bonke abantu behlanganyela nohulumeni lapho ziqaliswa.3.  Isimo Sakamuva se-COVID-193.1 IKhabhinethi lithole umbiko wenqubekela phambili ovela kuMkhandlu Kazwelonke Olawula Igciwane le-Corona i-National Coronavirus Command Council. Njengengxenye yokubhekana neSigaba sesi-3 esinobungozi obulawulekayo esimweni sokuvalwa kukazwelonke, kwethulwe izichibiyelo zemithethonqubo ngokoMthetho Wokuphathwa Kwenhlekelele, 2002 (uMthetho 57 wezi-2002). 3.2 Njengoba iKhabhinethi lamukele umsebenzi onzulu okubanjenwe nawo ukuze kugcinwe uzinzo phakathi kokugcinwa kwesimo sokuphila kanye nokuhlenga izimpilo zabantu, ligunyaze ukushicilelwa kwezichibiyelo eziqondene nokuvulwa kwezindawo zokudlela, amahhotela kanye nezindawo zokugembula.3.3 IKhabhinethi liyaphinda lisinxusa sonke ukuthi sibambisane ukuze kunqandwe ukusabalala kokudluliseka kwalesi sifo emiphakathini yethu ngokuhlonipha imithetho yezempilo enjengokuvama ukugeza izandla, ukuziqhelelanisa nabantu kanye nokugqoka isifonyo uma usemphakathini.4. Udlame Olubhekiswe Kubantu Bobulili Obuthile (i-GBV) 4.1 IKhabhinethi likhathazeke kakhulu ngokwanda kwamacala e-GBV ezweni lonke. Njengoba kusanda kuqubuka ukubulawa kwabantu besifazane nezingane, linxuse bonke abantu baseNingizimu Afrika ukuthi babumbane basebenzisane ukuze kunqandwe lo mkhuba omubi. IKhabhinethi lincoma abomthetho ngokuthatha izinyathelo ngokushesha ngokubopha abanye balabo basolwa futhi linxuse abomthetho ukuthi baqhubeke nokusebenza ngokuzikhandla ukuze kuboshwe labo ababandakanyeka kulokhu kubulawa kwabantu ngesihluku.4.2 IKhabhinethi alinqikazi ekuzibophezeleni kwalo ekuqaliseni ngokugcwele izindlela ezinhlobonhlobo zokungenelela ezakhiwe zisuselwa kuHlelo Lwesu Lukazwelonke lwe-GBV Nokubulawa Kwabantu Besifazane. IKomidi Elihlanganise Ongqongqoshe osihlalo walo kunguNgqongqoshe Osehhovisi LikaMongameli Obhekele Abantu Besifazane, Abantu Abasha kanye Nabantu Abaphila Nokukhubazeka, uNksz. Maite Nkoana-Mashabane, liyaqhubeka nokuhola izindlela ezinhlobonhlobo zokungenelela zikahulumeni. Nokho, indlela yokungenelela esebenza kakhulu idinga ukuthi zonke izakhamuzi zaseNingizimu Afrika zibambe iqhaza ukuze kuqedwe isihlava sodlame olubhekiswe kumalungu omphakathi abuthaka kakhulu. 5. INgqungquthela Yokuthuthukiswa Kwengqalasizinda Egcinekayo yaseNingizimu Afrika (i-SIDSSA)5.1 IKhabhinethi lamukela i-SIDSSA yokuqala ebibanjwe nge-inthanethi kuleli sonto, ngaphansi kwesiqubulo esithi: ""Utshalomali olubhekiswe kwingqalasizinda ukuze kube nempumelelo ehlanganyelwe: manje, ngokulandelayo nangokuzayo"".  I-SIDSSA iyinkundla ehlanganisa ababambiqhaza abasemqoka emkhakheni wezotshalomali lwengqalasizinda, abakhele emgomweni owodwa osemqoka wokusheshisa uhlelo lokutakula ezomnotho ngokusebenzisa ingqalasizinda. Ukungenelela kwingqalasizinda kusasemqoka ohlelweni lokutakula umnotho waseNingizimu Afrika.5.2 Ngale nqubo, sekuhlolwe imisebenzi engama-276 isiyonke.  Lokhu kwakha imisebenzi yotshalomali kwingqalasizinda esemqoka enendlela yokuphindaphinda yokudala amathuba omsebenzi nokuthuthukisa umnotho.  5.3 Kule misebenzi, engamashumi ayisishiyagalombili nesishiyagalombili  eseyilungele utshalomali futhi ebandakanya izimboni ezinomthelela wokuphindaphinda omkhulu kwezamandla; amanzi; ezokuthutha; ezolwazi nobuchwepheshe bezokuxhumana; ezokuhlaliswa kwabantu; ezolimo kanye nokusetshenziswa kwezolimo.5.4 Le misebenzi izoxhaswa ngenye yemikhakha emithathu - ezohwebo, ezoxhasomali oluhlanganisile nokwabiwa kwemali. Njengengxenye yohlelo lokutakulwa kwezomnotho, umoya wezwe wokuhlanganyela komkhakha ozimele nokahulumeni uyaqhubeka nokugxila ekubhekaneni nokungalingani okukhulu, ukuguqula umnotho nokudala imisebenzi edingeka kakhulu. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. Amalungu eBhodi Elizimele Lomthetho Wabacwaningimabhuku:1.1. Nksz. Martie Janse van Rensburg (Oqokwe Kabusha);1.2.  Mnu. Iqbal Motala (Oqokwe Kabusha);1.3. Mnu. Madoda Petros (Oqokwe Kabusha);1.4. Nksz. Nombulelo Gumata;1.5. Nksz. Thembeka Semane;1.6. Mnu. Roy Andersen;1.7. Mnu. Preston Speckmann;1.8. Nksz. Jesmane Boggenpoels;1.9. Mnu. Shauket Fakie; and1.10 Solz. Nirupa Padia.2. Amalungu eBhodi leNhlangano Yomshwalense Wobungozi Obukhethekile eNingizimu Afrika i-South African Special Risk Insurance Association:2.1. Mnu. Moss Ngoasheng (USihlalo);2.2. Nksz. Priscilla Mokonyane (Iphini LikaSihlalo);2.3. Nksz. Moipone Ramoipone;2.4. Mnu. Desmond Marumo;2.5. Nksz. Japhtaline Mantuka Maisela;2.6. Mnu. Christiaan Johannes van Dyk;2.7. Mnu. Enos Ngutshane;2.8. Mnu. Reginald Haman;2.9. Mnu. Sathie Gounden;2.10. Nksz. Margret Mosibudi Phiri;2.11. Nksz. Refilwe Moletsane; and2.12. Nksz. Nolwandile Mgoqi-Mbalo.Imibuzo: Nksz. Phumla Williams – UMkhulumeli WeKhabhinethi Iselula: 083 501 0139"
Isitatimende Somhlangano WeKhabhinethi Obanjwe Nge-inthanethi mhla ziyisi-5 kuNcwaba 2020,6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/zu/speeches/statement-virtual-cabinet-meeting-wednesday-5-august-2020-6-aug-2020-0000,"A.         Ukugxila Kwezenkohlakalo1.         Ukuxhashazwa kwezinsiza zokusiza ukubhekana neSifo Segciwane i-Corona (i-COVID-19)1.1.    IKhabhinethi lixoxe ngemibiko yakamuva edumazayo yezenzo zenkohlakalo nokwebiwa kwezinsiza ezidingeka kakhulu ezakhishwa wuhulumeni ukuze kuhlengwe izimpilo nezindlela zokuphila zabantu ngesikhathi sobhubhane lwe-COVID-19.1.2.    Kunabantu kanye nezinkampani ezingcolile ezizitapele ezinsizeni zikahulumeni okwakumele zihlinzeke imindeni ehlwempu ngokudla kanye nezinsizakusebenza zokuzivikela (ama-PPE) zabasebenzi abahamba phambili ekulweni nalolu bhubhane, ikakhulukazi abasebenzi basemkhakheni wezempilo.   1.3.    Izenzo zobugebengu nezokungcola ezibandakanya ukunyuswa kwamanani entengo, ukuphazamisa nokuhambisa izijumbana zokudla zabantu abahlwempu kwezinye izindawo, kanye nezenzo zokukhwabanisa ezibandakanya imali ekhishelwe ukususa ubunzima kubasebenzi namabhizinisi athintekile ngokuvalwa kwemisebenzi yezomnotho ngesikhathi sokuvalwa kwezwe lonke.   1.4.    IKhabhinethi linxuse zonke izikhungo zikahulumeni ukuthi zisebenze ngobuqotho obukhulu kakhulu nesibopho, futhi zenze imisebenzi yazo ngempumelelo nangokugculisayo. IKhabhinethi lisazinikele ekwakheni izwe elikwazi ukusebenza, elinezinkambisonhle futhi elithuthukayo. Leseka isicelo sikaMongameli u-Cyril Ramaphosa sakamuva sokuthi abezomthetho benze konke okusemandleni ukubopha labo ababandakanyeka enkohlakalweni, noma ngabe bawobani futhi kuqinisekiswe ukuthi iyabuyiswa imali entshontshiwe.1.5.    Eminyakeni edlule uHulumeni wethule izindlela zokungenelela ezinhlobonhlobo ukuze kuliwe nomkhokha wenkohlakalo, enomthelela omubi ekuhlinzekweni kwemisebenzi kubantu abahlwempu nababuthaka.  1.6.    Isikhungo sokudidiyela esikhethekile esisanda kusungulwa sihlose ukuqinisa izinhlelo phakathi kwezikhulu eziqinisekisa ukuthotshelwa komthetho ukuvikela, ukubona, ukuphenya nokushushisa ngenkohlakalo ehambisana ne-COVID-19. Sakhiwe iSikhungo Sobunhloli Kwezezimali; uPhiko Lwezophenyo Lwamaphoyisa Oluzimele; uPhiko Lwezokushushisa Lukazwelonke, uPhiko LwaseNingizimu Afrika Lwamaphoyisa Oluphenya Ubugebengu Obuseqhulwini (Oklebe), Abobuhlakani Nokuphenywa Kwamacala; Ezokukhokhwa Kwentela eNingizimu Afrika;  Uphiko Olukhethekile Oluphenya Izenzo Zobugebengu(i-SIU) kanye neZokuphepha Zombuso.1.7.    Izinsolo zenkohlakalo ephenywayo zibandakanya ukwabiwa kwezijumbana zokudla ngendlela yokukhwabanisa, izibonelelo zokusiza umphakathi, ukukhishwa kwezinkontileka zokutholakala kwama-PPE kanye nokuhlinzeka ngezinye izinsinza zezempilo, kanye nokuzitapela esikhwameni i-Unemployment Insurance Fund's COVID-19 Temporary Employee/Employer Relief Scheme.   1.8.    Ukuze kusheshiswe futhi kuqiniswe inqubo yokubhekana nenkohlakalo, uMongameli Ramaphosa usanda kusayina isimemezelo esigunyaza i-SIU ukuthi iphenye zonke izenzo ezingekho emthethweni noma ukuziphatha ngokungafanele maqondana nokukhishwa kwezinkontileka zokutholakala kwezinsizakusebenza nemisebenzi ngesikhathi noma okuqondene nesimo senhlekelele sikazwelonke kunoma isiphi isikhungo.I-SIU inikwe amandla okwenza noma uluphi uphenyo oluhambisana nokuxhashazwa kwezimali ze-COVID-19 kuzo zonke izinhlaka zikaHulumeni futhi kuqaliswe izinqubo zecala ukuze kulungiswe umonakalo noma kubuyiselwe imali elahlekele uHulumeni. Ukuqinisekisa ukuthi izinyathelo zithathwa ngokushesha, uMongameli uzothola imibiko yesikhashana yophenyo ngalo lonke uphenyo njalo emavikini ayisithupha. Uzophinde anikwe imibiko evela kuMgwamanda Olwisana Nenkohlakalo Emkhakheni Wezempilo i-Health Sector Anti-Corruption Forum enikwe umsebenzi wokuphenya okungahambi kahle nokuphatha ngendlela engafanele emkhakheni wezempilo.1.9.    IKhabhinethi liphinda lamukela izichibiyelo zemithethonqubo yokuqala yeKhomishana Ephenya Izinsolo Zokubanjwa Kombuso Ngobhongwane, Inkohlakalo Nokukhwabanisa Emikhakheni Kahulumeni, okubandakanya Izinhlaka Zikahulumeni. Imithethonqubo echitshiyelwe seyizovumela ukuthi ikhomishana yabelane ngolwazi nezinye izikhungo zomthetho. Lokhu kuzosiza ukusheshisa uphenyo nokushushiswa kwamacala ahambisana nenkohlalalo.1.10.    Njengengxenye yokuqinisa lezi zindlela zokungenela, iKhabhinethi liphinde lagunyaza ukubunjwa kwethimba loNgqongqoshe abahlanu ukuze, phakathi kokunye, babheke izinqubo zokukhishwa kwezinkontileka zokutholakala kwezinsizakusebenza eziqondene ne-COVID-19 okwenziwe ngesikhathi sokuvalwa kwezwe ukuze kuqiniswe izinhlelo zokukhishwa kwezinkontileka zamanje. Leli thimba lakhiwe uNgqongqoshe Wezobulungiswa Nezokuhlunyeleliswa Kwezimilo, uMnu. Ronald Lamola (Umholi); uNgqongqoshe Wezezimali, uMnu. Tito Mboweni, uNgqongqoshe Wezemisebenzi Yomphakathi Nezokuphathwa Kwayo, uMnu. Senzo Mchunu, uNgqongqoshe Wezokubusa Ngokubambisana Nezendabuko uDkt. Nkosazana Dlamini Zuma kanye noNgqongqoshe Wehhovisi LikaMongameli, uMnu. Jackson Mthembu.1.11.    Yonke iminyango kahulumeni kuzolindeleka ukuthi ithumelele leli thimba longqongqoshe zonke izinkontileka zokuthenga ezikhishiwe ngalesi sikhathi ukuze zishicilelwe futhi  umphakathi ukwazi ukuzithola.1.12.    IKhabhinethi lamukela isimemezelo sokuthi kunamacala enkohlakalo abalwa kuma-36 asezigabeni ezinhlobonhlobo zophenyo nokushushiswa. Lawo macala athumela umyalezo oqinile wokuthi uhulumeni angeke azamukele nhlobo izenzo zenkohlakalo, ikakhulukazi kubasebenzi bakahulumeni, nokuthi bonke abenze lawo macala bazoboshwa futhi bashushiswe.1.13.    Inkohlakalo iyicala elikhulukazi lokuphanga abantu abampofu nelibaphuca izidingongqangi. Njengomphakathi, sinomsebenzi wokulwa nenkohlakalo futhi kumele siyiveze obala ngaphandle kokwesaba nokuchema. IKhabhinethi linxusa umphakathi ukuthi usebenzise izinombolo zocingo zikazwelonke nezemikhakha ehlukahlukene yokulwisana nenkohlakalo ukuze kwesekwe izinhlelo zokuveza nokulandelela izinsolo ezihambisana nenkohlakalo.B.         Izinqumo Esisemqoka    2.         Isu Likazwelonke Lezedijithali Nelamakhono Angomuso2.1.    IKhabhinethi ligunyaze ukushicilelwa kweSu Likazwelonke Lezedijithali Nelamakhono Angomuso. Leli su liwumphumela woMthetho Kazwelonke Odingidwayo Wezobuchwepheshe Bolwazi Obudidiyelwe owashicilelwa kuMandulo 2016.   2.2.    Leli su libhekana nohlaka lokulawula lokuthuthukisa amakhono kuzo zonke izinhlaka zomthetho maqondana noguquko lwezedijithali nokuthuthuka kwezobuchwepheshe koGuquko Lwezimboni Lwesine. Lihlinzeka ngendlela ebheke ingomuso nehlanganisile ezobandakanya umkhakha ozimele, izikhungo zemfundo ephakeme kanye nomphakathi uwonkana.3.         Isu Lokujwayela Uguquguquko Lwesimo Sezulu Kuzwelonke (i-NCCAS)3.1    IKhabhinethi ligunyaze i-NCCAS ukuze iqaliswe. Leli su lisebenza njengoHlelo Lokujwayela Isimo Lukazwelonke njengoba kudingeka ngokweNhlangano Yezizwe.  Isivumelwano Sohlaka Loguquguquko Lwesimo Sezulu. Isu Lokujwayela Isimo Soguquguquko Lwesimo Sezulu Kuzwelonke (i-NCCAS) lwendlala izimpokophelo, ukungenelela emiphumeleni ukuze izwe lethu liveze ukuzibophezela kweNingizimu Afrika eSivumelwaneni sase-Paris soguquguquko lwesimo sezulu.3.2    Leli Su elasungulwa ngokubonisana kukahulumeni, umkhakha ozimele kanye nemiphakathi yasendaweni lihlose ukunciphisa ukuba sengcupheni komphakathi, umnotho kanye nemvelo ngenxa yomthelela woguquguquko lwesimo sezulu. Kuphinde kube nomthelela endleleni ehlanganisayo nedidiyele yokuphathwa kwezindlela zokuzijwayeza njengendlela yokungenelela emitheleleni yoguquguquko lwesimo sezulu.  Njengoba selamukelwe, uMnyango Wezemvelo, Ezamahlathi Nezokudoba uzolawula wonke amazinga kahulumeni, amabhizinisi kanye nawezinhlangano zomphakathi ngesikhathi sokuqaliswa kwalo. Uhlelo lweminyaka eyi-10 luzobuyekezwa njalo emuva kweminyaka emihlanu.4        Ukukhunjulwa Kwenyanga Yabesifazane, kuNcwaba 20204.1    IKhabhinethi ligunyaze uhlelo lokukhunjulwa kweNyanga Yabesifazane ngaphansi kwesiqubulo: ""Ukuhlonipha amalungelo abesifazane ukuze kube nekusasa elilinganisayo"". Inyanga Yabesifazane yalo nyaka igxile esicelweni sokuthi abantu bathathe izinyathelo zokubeka phambili amalungelo abesifazane nokulingana ngokobulili.4.2    Uhulumeni uzinikele ekulweni nasekuqedeni udlame olubhekiswe kubulili obuthile nokubulawa kwabesifazane (i-GBVF). Ngaleli sonto iKhabhinethi ligunyaze iMithethosivivinywa emithathu eyethulwe ePhalamende, ezoqinisa uhlelo lwezobulungiswa ukuze kwesekwe futhi kuvikelwe izisulu ze-GBVF.4.3    Uhlelo oluzodonsa inyanga luzothuthukisa ukunxenxwa kwabesifazane nokuqiniswa kwezinhlangano zabesifazane ukuze zikwazi ukuqhubeka nokubhekana nezinkinga ezibathintayo. NgeSonto, ziyi-9 kuNcwaba 2020, uMongameli Ramaphosa uzokwenza umsebenzi ozosakazwa kumabonakude ezweni lonke, ehlanganyele nethimba lezikhulumi eziqavile.C.         IMithethosivivinywa5         IMithethosivivinywa ye-GBVF egunyaziwe5.1    IKhabhinethi ligunyaze ukwethulwa kweMithethosivivinywa emithathu ye-GBV – uMthethosichibiyelo Wamacala Ezobugebengu (Amacala Ezocansi Nahambisana Nawo) wezi-2020; uMthethosichibiyelo Werejista Kazwelonke Yamacala Ezocansi kanye Nodlame Lwasekhaya –ePhalamende. Le Mithethosivivinywa ibhekene nezinkinga eziningi eziphakanyiswe eNgqungqutheleni KaMongameli Elwisana ne-GBV eyabanjwa ngowezi-2018 maqondana nohlelo lwezobulungiswa oluqondene nezobugebengu.   5.2    Izichibiyelo zihlinzeka ngezindlela zokungenelela ezigxile ohlelweni lwezobulungiswa oluqondene nezobugebengu maqondana namacala ezocansi. Ziqinisa imigomo yebheyili yabenzi bamacala ezocansi. Angeke zisadingeka izincwadi ezigunyaza ukuboshwa komenzi wecala ngaphambi kokuba izikhungo zomthetho zingenelele emacaleni ezocansi. Imigomo kashwele nayo iyaqiniswa futhi nezigwebo ezincane ziyengezwa. Izichibiyelo ziphinde zaqinisa okuzokwenzeka lapho umuntu ephula imiyalelo yokuvikelwa kwezisulu.5.3    UMthethosichibiyelo Womthetho Wezobugebengu (Amacala Ezocansi Nahambisana Nawo) uphinde uchibiyele iRejista Kazwelonke Yamacala Ezobugebengu ngokwandisa umsebenzi wayo ofaka izingane nabantu abaphila nokukhubazeka ngokwengqondo kuphela, bese udlulele uvikele bonke abantu ababuthaka. Abantu abakule rejista baphoqelekile ukuthi badalule lolu lwazi uma befaka izicelo zokusebenza nalaba bantu.5.4    UMthethosichibiyelo Wezodlame Lwasekhaya ulawula ukutholakala komyalelo ovikela izisulu emacaleni odlame lwasekhaya ngezindlela zobuchwepheshe. Uphoqa uMnyango Wezokuthuthukiswa Kwezenhlalakahle noMnyango Wezempilo ukuze kuhlinzekelwe imisebenzi ethile ezisulwini zodlame lwasekhaya futhi uhambisane nezinhlinzeko zoMthetho Wodlame Lwasekhaya, 1998 (uMthetho 116 we-1998) ngezinhlinzeko zoMthetho Wokuvikelwa Ekuhlukumezekeni, 2011 (uMthetho 17 wezi-2011).6.    UMthethosivivinywa Wokusetshenziswa Kwensangu Ngasese wezi-20206.1.    IKhabhinethi ligunyaze ukuthunyelwa ePhalamende koMthethosivivinywa Wokusetshenziswa Kwensangu Ngasese wezi-2020 ukuze usetshenzwe. UMthethosivivinywa uqalisa isinqumo seNkantolo yoMthethosisekelo eyanquma ukuthi ezinye izingxenye zoMthetho Wezokushushumbiswa Kwezidakamizwa, 1992 (uMthetho 140 we-1992) kanye noMthetho Wokulawula Kwemithi Nezinto Ezihambisana Nawo, 1965 (uMthetho 101 we-1965) azihambisani nomthethosisekelo.6.2.    Isahlulelo samiswa izinyanga ezingama-24 ukuze iPhalamende lilungise lezo zigaba. Lo Mthethosivivinywa ulawula ukusetshenziswa nokugcinwa kwensangu kanye nokutshalwa kwayo wumuntu omdala ukuze ayisebenzise ngokwakhe. Uhlinzeka ngomkhawulo wobungako bensangu engagcinwa wumuntu omdala futhi wenza kube yicala ukubhema insangu ezindaweni zomphakathi.    7.         UMthethosichibiyelo Wokuqoqwa Kweminikelo wezi-20177.1.    IKhabhinethi ligunyaze ukwethulwa koMthethosivivinywa ePhalamende. UMthethosivivinywa uchaza uMthetho Wokuqoqwa Kweminikelo, 1978 (uMthetho 107 we-1978), ngokuhlanganisa izikhwama ezikhona ezintathu - i-Disaster Relief Fund, i-South African Defence Force Fund kanye ne-Refugee Relief Fund - yaba yi-National Social Development and Relief Fund.    7.2.    Lesi sikhwama sizobe sesigxila ezindleleni zokungenelela kuqala ezinhlekeleleni futhi sikhuthaze ukuthuthukiswa kwezenhlalakahle emiphakathini. Lezi zikhwama ezihlanganisiwe zizosiza ukuhlela izinqubo zokuphatha, futhi kukwazi ukuba nemisebenzi esebenza ngempumelelo emiphakathini empofu futhi kuncishiswe izindleko. Sizohlanganisa amabhodi amathathu abe yibhodi elilodwa.D.         AbaqashiweBonke abaqashiwe kumele bahlolwe maqondana nezimo zokulandela umthetho futhi kuqinisekiswe iziqu zabo futhi bahlolwe ngokufanele.8.1.      Uphiko Lwezamaphoyisa eNingizimu Afrikaa.    U-Brigadier Ebrahim Ahmed Kadwa – Inhloko Yesifundazwe saseGauteng: UPhiko Lwezophenyo Lezobugebengu Obuseqhulwini (i-DPCI); kanyeb.    no-Brigadier Moiki Obed Ngwenya – Inhloko Yesifundazwe SaseMpumalanga Kapa: i-DPCI.8.2.     Mnu. Collins Letsoalo – Isikhulu Esiphezulu (i-CEO) se-Road Accident   Fund.  8.3.    Amalungu angezona iziphathimandla e-Ejensi ye-Road Traffic Infringement:a.    Nksz. Bongekile Zulu (USihlalo);b.    Mnu. Tshikane Owen Mtsetweni;c.    Dkt. Prittish Dala;d.    Nksz. Dorcas Khosa-Shikwambana; kanyee.    noMnu. Bonolo Molemo Ramokhele.8.4.    Abaqondisi abangasizo iziphathimandla zeBhodi le-Airports Company South Africa:a.    Nksz. Dudu Hlatshwayo; kanyeb.    noDkt. Kgabo Badimo.8.5.    Amalungu angezona iziphathimandla eBhodi le-Railway Safety Regulator:a.    Mnu. Boy Johannes Nobunga; (USihlalo);b.    Nksz. Yongama Pamla (Iphini LikaSihlalo);c.    Mnu. Sisa Lunga Mtwa;d.    Adv Nokuzola Gloria Khumalo;e.    Nksz. Nompumelelo Ekeke;f.    Nksz. Dineo Mathibedi;g.    Nksz. Salome Chiloane-Nwabueze;h.    Adv Frans Johannes van der Westhuizen; kanyei.    no-Adv Johannes Collen Weapond.8.6.    Mnu. Khathutshelo Ramukumba – Isikhulu Esiphezulu Sezimali se-South African Post Office.8.7.     Mnu. Mlamli Booi – U-CEO we-SENTECH SOC Limited (Oqokwe Kabusha).  8.8.    Dkt. Mzubanzi Bismark Tyobeka – U-CEO we-National Nuclear Regulator (Oqokwe Kabusha).8.9.    IBhodi le-National Nuclear Regulator:a.    Dkt. Thapelo Motshudi (USihlalo);b.    Nksz. Dineo Peta (Iphini LikaSihlalo);c.    Mnu. Protas Phili;d.    Nksz. Devinagie Bendeman;e.    Dkt. Nomusa Qunta;f.    Mnu. Bernard Pelei Petlane;g.    Mnu. David Mamphitha; kanyeh.    noNksz. Lindelwa Dlamini.8.10.    IBhodi Labaqondisi le-National Radioactive Waste Disposal Institute:a.    Nksz. Thandeka Zungu (USihlalo);b.    Mnu. Mogwera Khoathane (Iphini LikaSihlalo);c.    Dkt. Kgaugelo Chiloane;d.    Dkt. Cornelius Ruiters;e.    Nksz. Leandra Vilakazi;f.    Nksz. Lerato Makgae (UMnyango Wezengcebo Embiwayo Nezamandla); kanyeg.    Mnu. Trevor Mark Gordon (Mnyango Wezemvelo, Ezamahlathi Nezokudoba).8.11.    Ukwelula: Isikhathi Sokusebenza seBhodi Labaqondisi Besikhashana be-Enjensi ye-Small Enterprise Finance:a.    Mnu. AM Mahosi (USihlalo);b.    Mnu. M Radebe (Iphini LikaSihlalo);c.    Mnu. J Kganyago;d.    Mnu. N Dlamini;e.    Nksz. NR Mlonzi;f.    Nksz. DL Mabuza;g.    Nksz. M Makara; kanyeh.    nomele i-Industrial Development Corporation.8.12.    Mnu. Mlindi Mashologu – IPhini LikaMqondisi-Jikelele (i-DDG):  Information Society Development and Research, uMnyango Wezokuxhumana Nezobuchwepheshe Bedijithali.   8.13.    Nksz. Thabitha Constance Mametja – i-DDG: Imisebenzi Yenkampani, UMnyango Wezobulungiswa Nokuthuthukiswa Komthethosisekelo.Imibuzo: Nkz Phumla Williams - USomlomo weKhabhinethiIselula: 083 501 0139"
" Isitatimende Somhlangano WeKhabhinethi obubanjwe nge-inthanethi ngoLwesithathu, mhla zingama-26 kuNcwaba 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-zingama,"A.    Izindaba Ezisematheni1.    Isigaba sesi-2 Sokuqapha sesifo segciwane le-Corona (COVID-19) 1.1.    Ukusuka eSigabeni sesi-3 Sokuqapha kwehlelwe eSigabeni sesi-2 Sokuqapha sokuvalwa kwezwelonke kusuka mhla ziyi-18 kuNcwaba 2020 kuholele ekuxegisweni kwemikhawulo kweminye imisebenzi yomnotho. Lolu shintsho olubalulekile nakanjani luzovuselela umnotho wethu luphinde lusize ekwakheni imisebenzi edingekayo, ikakhulukazi embonini yezokuvakasha nokungcebeleka.  1.2.    Isigaba sesi-2 Sokuqapha sizovumela oNgqongqoshe ukuba bame ngaphambi kwezindlu zombili zePhalamende, eNdlini Yesishayamthetho Sikazwelonke kanye nakuMkhandlu Kazwelonke Wezifundazwe, ukuze phakathi kokunye, baphendule imibuzo yamalungu ePhalamende.1.3.    Ngesikhathi 'ihlandla lesibili' lokusuleleka ngegciwane elibhekene namanye amazwe amaningi kuyinto engenzeka, izenzo zethu zokubambisana emavikini nasezinyangeni ezimbalwa ezizayo zingakuvimbela lokho ukuthi kwenzeke, futhi kuzocacisa ukuthi siqhubekela kanjani phambili ngokushesha. IKhabhinethi linxusa wonke umuntu ukuba aqaphelisise, aziphathe ngendlela enobuqotho futhi enze okulungileyo ukuze sizogwema ukwenyuka kwegciwane kwesibili.  1.4.    Uhulumeni usebenza nabasebenzisana nomphakathi kanye nemiphakathi ukuqinisekisa ukuthi izifunda zinezinsiza ezanele futhi zihlelekile ukunqanda ukubhebhetheka kwegciwane.     1.5.    Izwe lethu lithathe amagxathu amakhulu kakhulu ekulweni nobhubhane. Umsebenzi wethu omuhle, ngebhadi, ubukelwa phansi izenzo zobudedengu zabanye abantu abangafuni ukuzibophezela ukugwema ukubhebhetheka kwegciwane. Labo abashayela bephuze utshwala futhi baziphathe budedengu bafaka engozini izimpilo zabantu abangenacala. 1.6.    Ngenxa yalokho kuziphatha budedengu, kuleli viki sizilela ukufa kungesikhathi kwamaphoyisa amathathu ase-Tshwane Metro Police Department alahlekelwe izimpilo zawo ngesikhathi eshayisana nomshayeli ophuzile kule mpelasonto eyedlule. Le nhlekelele yengozi isivule amehlo sonke, ngamunye futhi sisonke, ukuthi sicabange esingakwenza ukuze siqale ukuziphatha ngobuqotho futhi sidlale indima yethu ekuqedeni ukuphuza utshwala ngokweqile.1.7.    IKhabhinethi inxusa bonke abantu baseNingizimu Afrika ukuthi baqhubeke nokulandela izimiso zezempilo ngisho naseSigabeni sesi-2 Sokuqapha. Kumele sonke siqhelelane komunye, sigqoke izifonyo uma siphakathi kwabantu siphinde sihlanze izandla njalo ngamanzi nensipho noma sisebenzise isibulali-magciwane sezandla esine-alcohol. 2.    Ukuvulwa kwezikole nezikhungo zemfundo ephakeme 2.1.    IKhabhinethi ikwamukele ukuphinde kuvulwe kwezikole zamabanga aphansi naphakathi ezingaphansi koMnyango Wemfundo Eyisisekelo ngoMsombuluko owedlule. Abafundi bamabanga esi-6 nele-11 babuyele emaklasini ngoMsombuluko ngesikhathi abafundi bamabanga esi-7 ne-12 bona babuyela ngenyanga eyedlule kulandela ukuvalwa kwezikole kwesikhashana ukugwema ukubhebhetheka kwe-COVID-19 okungenzeka. 2.2.    IKhabhinethi iphinde yamukela isimemezelo sokuthi ngaphansi kweSigaba sesi-2 Sokuqapha, wonke amanyuvesi azobe amukela ukubuya okulawulwayo kwabafundi abafundela emagcekeni enyuvesi ngokulandela izindlela ezishicilelwe kuSomqulu KaHulumeni (Sahluko 660, Nmbl 43414 mhla ziyi-8 kuNhlangulana 2020). Ngokwezindlela ezibekiwe, ngaphansi kweSigaba sesi-2 sokuvalwa kwezwe, ubuningi babafundi obungama-66% bazovunyelwa ukubuya emagcekeni enyuvesi. 2.3.    Iphinde yamukela ukubuyela ngokushiyana kwabafundi basemakolishi Okuqeqeshela Ubuchwepheshe Nomsebenzi ama-TVET, ukuphinde kuvulwe izikhungo Zomphakathi Zokufundisa Nokuqeqesha kanye nokubuyela kwabasebenzi emsebenzini wabo. Lokhu kuzokwenziwa ngokulandela izinhlelo zokulawula i-COVID-19 ezibekiwe kuwo wonke umkhakha, nokuqinisekisa ukuqhubeka nokuphepha kwabafundi nabasebenzi, ngesikhathi kuvunyelwa ukungena kwabafundi abaningi emagcekeni okufundisa nokufunda. 3.    Ukulwa nenkohlakalo3.1.    IKhabhinethi iphinde yazinikela ukuqinisekisa ukuthi zonke izinsolo zenkohlakalo ezihlobene nokutholwa kwemisebenzi ye-COVID-19 ziyaphenywa ngokukhulu ukushesha ngabophiko oluqinisekisa ukulandelwa komthetho olufana noPhiko Olukhethekile Oluphenya Izenzo Zobugebengu. Labo abathintekayo bazojeziswa kabuhlungu, futhi nemali eyebiwe kuHulumeni izinkampani ezingathembekile kanye nabantu ngokukhuphula amanani ezinsizakusebenza zokuzivikela izobuyiswa. 3.2.    IKhabhinethi futhi ithokoze kakhulu ngenqubekela-phambili eyenziwe iKomidi LoNgqongqoshe eliholwa nguNgqongqoshe WezoBulungiswa Nokuhlunyeleliswa Kwezimilo u-Ronald Lamola. Ithimba LoNgqongqoshe lalilindeleke ukuthi lilawule ukuhlanganiswa kwemisebenzi ye-COVID-19 futhi likwenze lokho ukuthi kufinyelele emphakathini. Ukuze yonke into izokwenziwa icace bha, iwebhusayithi yoMnyango Wezezimali Kuzwelonke (www.treasury.gov.za) isishicilele imininingwane yeminyango kanye namabhizinisi athobele umthetho.  3.3.    UMnyango Wezezimali Kuzwelonke uzoqhubeka nomunye umsebenzi wokucubungula imininingwane elethiwe ukuze kuqhutshekwe nokubhekisisa. IKhabhinethi iqinisekisa ukuthi abophiko lokuqinisekisa ukulandelwa komthetho bazoqhubeka nokuzibophezela emsebenzini wokuphenya. 3.4.    Isikhungo i-Fusion Centre silawula umsebenzi wabophiko lokuqinisekisa ukulandelwa komthetho, sihlezi sikulungele ukwethula umbiko wokuqala wamaviki ayisithupha evikini lokuqala likaMandulo 2020 kuMongameli u-Cyril Ramaphosa.3.5.    IKhabhinethi izonikeza abophiko oluqinisekisa ukulandelwa komthetho ukwesekwa okufanele. Lokhu kuzobandakanya ukubahlinzeka ngezinsizakusebenza abazidingayo ukuze basebenze kahle, ngokuzimela ngaphandle kokwesaba, ukwenzelela kanye nokubandlulula ekuqhubeni nasekushushisweni kwamacala ahlobene nenkohlakalo ngaphandle kokubambezeleka.  3.6.    Isijezo senkohlakalo, ezibonakalisa ekwebiweni okusobala kanye nokuxhashazwa kwezinsiza zikahulumeni, iyisihlava esikhulu emphakathini esingashabalalisa ithemba lomphakathi emizamweni kahulumeni yokuthuthukisa izimpilo zabantu. IKhabhinethi iyazihlangula ngazo zonke izindlela izenzo zenkohlakalo futhi iyazithemba ngokuthi bonke abenzi bobubi bazoshushiswa, ngaphandle kokusaba noma ukwenzelela.3.7.    IKhabhinethi icela bonke abantu baseNingizimu Afrika ukuthi babike inkohlakalo kuNombolo Yezimo Eziphuthumayo Yokulwisana Nenkohlakalo ku- 0800 701 701.B.    IziNqumo ZeKhabhinethi1.    Izinhlelo zokuqeqeshwa kwamalungu Abaphathi nabaphathi abakhulu Emisebenzini Kahulumeni1.1.    IKhabhinethi izivumile izinhlelo zokuqeqeshwa ezimbili ezizosiza ngokwakha ngokuzinikela amandla kahulumeni. Uhlelo lokuqala elokuqeqeshwa e-Economic Governance Spring School, kwamalungu Abaphathi kuyo yonke imikhakha kahulumeni.  Lwakhiwe ukwendlala izindlela zokufunda ngokuhlaziya nokucubungula okubucayi ngobunjalo bezingqinamba ezibhekana nohulumeni. Luzokwenziwa iSikole sikaHulumeni Kuzwelonke (i-NSG), ngokubambisana ne-Wits School of Governance kanye ne-OR Tambo School of Leadership.1.2.    Uhlelo lwesibili lwakhiwelwe abaphathi beminyango. Luhlukene izingxenye ezintathu, eziyi-Executive Induction Programme, i-Executive Education Programme kanye nohlelo olusha oluzobizwa nge-Etella. Lezi zinhlelo zizokwethulwa yi-NSG, ngokubambisana ne-University College London.  2.  Ukuhlehliswa kokusingatha inhlangano Yomhlaba Yezasolwandle (i-IMO) ngowezi-20202.1.  Ngenxa yobhubhane lwe-COVID-19, iKhabhinethi ikuvumile ukuhlehliswa kokusingatha i-IMO kanye nomcimbi ohambisana nako wokugubha usuku Lomhlaba Lwezasolwandle, kusuka kuMfumfu 2020 kuya kuMfumfu 2021.  IKhabhinethi yakuvuma ukusingathwa kwalo mcimbi ngoLwezi 2015. C. Imithethosivivinywa1.    Isichibiyelo somthetho-sivivinywa wangowezi-2018 Wama-Ejenti Ezokukhiqiza Kwezolimo1.1.    IKhabhinethi ivumile ukulethwa ePhalamende kweSichibiyelo soMthetho-sivivinywa wangowezi-2018 Wama-Ejenti Ezokukhiqiza Kwezolimo. Izichibiyelo zihlose ukuvikela amalungelo abakhiqizi ezingxenyeni ezingalawuleki zama-ejenti akhiqiza imikhiqizo emisha. Uma seziphasisiwe zaba umthetho, ama-ejenti phakathi kokunye azophoqeleka ukuthatha umshwalense wokulahlekelwa futhi bagcine nezivumelwano zokuthi izimali ziphathwe yilungu langaphandle ama-trust accounts. 1.2.    Izichibiyelo ezethulwe kuMthetho-sivivinywa kwaxoxiswana ngazo nabobonke abathintekayo.  Izinguquko zizophinde zithuthukise amathuba okufinyelela emakethe kubakhiqizi abasebancane kanjalo nama-ejenti ezimakethe abenganikiwe amathuba ekuqaleni, abahwebi nabathengisi basemgwaqeni. 2.    Isichibiyelo somthetho-sivivinywa Wobunikazi Bengxenye Yesakhiwo2.1.    Ikhabhinethi ikuvumile ukwethulwa koMthetho-sivivinywa ePhalamende. UMthetho-sivivinywa uchibiyela Umthetho Wobunikazi Bengxenye Yesakhiwo, wangowe-1986 (Umthetho wama-95 wangowe-1986), obhekele ukusungulwa kwezikimu zobunikazi bengxenye yesakhiwo. Lezi zichibiyelo eziphakamisiwe zichaza futhi zivikela abaqashi ezakhiweni ezingaphansi kwezakhiwo ezinobunikazi obuhlukene ngokwezingxenye. 3.    Isichibiyelo somthetho-sivivinywa Somthetho Wokhetho sangowezi-20203.1.    IKhabhinethi ikuvumile ukwethulwa kweSichibiyelo Somthetho-sivivinywa Somthetho Wokhetho sangowezi-2020 ePhalamende. UMthetho-sivivinywa uchibiyela izingxenye ezintathu zomthetho, okunguMthetho Wekhomishana Yezokhetho, wangowe-1996 (Umthetho wama-51 wangowe-1996); Umthetho Wokhetho, wangowe-1998 (Umthetho wama-73 wangowe-1998) kanye noMthetho Wohulumeni Wasekhaya Wokhetho Lomasipala, wangowezi-2000 (Umthetho wama-27 wangowezi-2000).3.2.    Izinguquko eziphakamisiwe zizothuthukisa inqubo yomthetho. Izichibiyelo phakathi kokunye zizothula izindlela zokusebenza ezintsha emsebenzini wokhetho ukuze kuqhutshekwe nokwenza umsebenzi omuhle ukwenza ngcono umsebenzi weKhomishana Yokhetho Ezimele ekulawuleni ukhetho. D. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.    Ukwelulwa kwesivumelwano somsebenzi sika Mnu Hubert Mathanzima Mweli njengoMqondisi-Jikelele woMnyango Wemfundo Eyisisekelo isikhathi esiyiminyaka emihlanu. 2.    IBhodi le-South African Post Office:a.    Mnu Emmanuel Lekgau;b.    Nksz Nolitha Pieters;c.    Mnu Sandile Phillip; d.    Mnu Sipho Majombozi; kanye noe.    Nksz Yvette Lillian Mavivi Myakayaka-Manzini.3.    Abaqondisi abangekho ezingeni lokuphatha base-Postbank SOC Limited:a.    Mnu Gcobani Mancotywa;b.    Mnu Darwin Zinzile Nkonki;c.    Mnu Thabile Wonci; kanye nod.    Adv Leigh Hefer-Hendrikse.Imibuzo:Nks Phumla Williams – uMkhulumeli weKhabhinethi Iselula: 083 501 0139 "
"Isitatimende somhlangano wekhabhinethi obubanjwe nge-inthanethi ngoLwesithathu, Mhla wesi-9 kuMandulo 2020",9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/zu/speeches/statement-virtual-cabinet-meeting-9-septeisitatimende-somhlangano-wekhabhinethi-obubanjwe,"A. Ezisematheni1. Ezakamuva ngesifo segciwane le-Corona (i-COVID-19) 1.1. IKhabhinethi iyakwamukela ukwehla kwamanani ezigameko ezintsha eziqinisekisiwe ze-COVID-19 emavikini ambalwa edlule kanye nezinga elingcono kakhulu lokululama eselenyuke ngama-87%. Inani labantu abadinga ukulaliswa ezibhedlela zethu kanye nabafuna ukuhlolelwa i-COVID-19 nalo lehlile. 1.2. IKhabhinethi ibonga bonke abantu baseNingizimu Afrika ngokudlala indima yabo ekuthobeleni imikhawulo yokunciphisa ukutheleleka ngegciwane. Sincoma ukuzinikela nokuzidela kwabo bonke abasebenzi bezempilo abebelokhu behamba phambili ekulweni negciwane.      1.3. Masakhe kuwo lo mfutho wezindaba ezigqugquzelayo futhi siqhubeke nokusebenza ngokubambisana ukwenza izinto ezilungile ngokungaguqukiyo, ezifana nokuziqhelelanisa kwabanye abantu, ukugqoka isifonyo uma uphakathi kwabantu, nokuhlanza izandla ngensipho namanzi noma usebenzise isibulali-magciwane esine-alkhoholi. 1.4. IKhabhinethi igqugquzela bonke abantu eNingizimu Afrika ukuthi bafake komakhalekhukhwini babo i-App yamahhala ye-COVID Alert SA etholakala ku-Apple App Store noma ku-Google Play. UMnyango Wezempilo wethule le-app njengenye yendlela yokwazisa abantu baseNingizimu Afrika uma beke baba sendaweni eyodwa nomuntu one-COVID-19. I-app iqinisa ukulwa kwethu njengesizwe ekulweni nokubhebhetheka kwegciwane.  1.5. IKhabhinethi iphinde yavuma ukunwetshwa kwesimo senhlekelele sikazwelonke ukuya mhla we-15 kuMfumfu 2020 ngokweSahluko 27(5)(c) soMthetho Wokulawulwa Kwenhlekelele, wangowezi-2002 (Nmbl 57 wezi-2002). Lokhu kwenzelwa ukuqhubeka nokusebenza kwemithethonqubo esasebenza ukulawula ukubhebhetheka kokusuleleka nge-COVID-19.  2. Udlame Olubhekiswe Kubulili Obuthile (i-GBV)2.1. Isihlava se-GBV siyaqhubeka nokubhubhisa isizwe sakithi ngokuhlaselwa ngodlame okunesihluku nokubulawa kwabesifazane. Izisulu zakamuva zalolu dlame olusabekayo zibandakanya umlingisi uThandeka Mdeliswa (34) owadutshulwa ekhaya lakhe e-Evander, eMpumalanga kanye nowesifazane oneminyaka engama-28 ubudala owabulawa ngumyeni wakhe ngesikhathi ebika ngodlame lwasekhaya esiteshini samaPhoyisa e-Madeira eMpumalanga Kapa. IKhabhinethi ifuna ubulungiswa benzeke kula macala kanye namanye abikiwe.2.2. IKhabhinethi isanda kuvuma imithetho emithathu ukuthi iqinise ukulwa ne-GBV. OkuyiSichibiyelo soMthetho-sivivinywa Wodlame Lwasekhaya; Isichibiyelo soMthetho-sivivinywa Wamacala Ezobugebengu Nahlobene Nawo wangowezi-2020; uMthetho Wamacala Ezobugebengu (Amacala Ezocansi Nahambisana Nawo) Isichibiyelo soMthetho-sivivinywa wangowezi-2020. Le mithetho isiza ekuqinisekiseni ukuvikelwa ngempumelelo nangendlela ekahle kwezisulu zodlame lwasekhaya kanye ne-GBV.          3. Isikhangisi sakwa-Clicks        3.1. IKhabhinethi likhathazeke kakhulu ngesikhangisi esiphazamisayo esishicilelwe kuwebhusayithi yakwa-Clicks, esenze kwabhebhetheka intukuthelo emphakathini. IKhabhinethi isithole lesi sikhangisi ngempela ukuthi siyahlambalaza futhi siyacwasa ngokwebala.3.2. Izinwele ezimnyama zibe ngundaba-mlonyeni kwezombusazwe futhi beziyisisusa sokubandlululwa okungekho emthethweni emlandweni wethu wakamuva nje. Umlando wesizwe sakithi ungcoliswa imithetho nezinkambiso zomphakathi ezilinganisa 'ukuba mnyama' nezinye izici zomzimba - isibonelo, isikhumba esimnyama, izinwele ezihlangene nezisongene - nophawu lokubukeleka phansi. 3.3. Ngakho-ke siyazamukela izinyathelo zezilungiso ezenziwe ngu-Clicks. Okubandakanya ukuzinikela kwabo ukusebenza nohulumeni ukukhuthaza imikhiqizo yalapha eNingizimu Afrika kuzo zonke izitolo zabo nokusebenza ngokubambisana nabathumeli bezimpahla babo ukuthi bakhuthaze amagugu omthethosisekelo njengoba kubekiwe kuMthethosisekelo waseNingizimu Afrika wangowe-1996. Bazophinde babe nohlelo lokuqeqesha mayelana nokuhlukana nokubandakanya kwabaphathi nabasebenzi babo bonke. 3.4. IKhabhinethi icela wonke ama-ejensi okukhangisa akwa-Clicks kanye nezinye izitolo ukuthi nabo balandele izinhlelo eziphathekayo ezikhuthaza futhi zivikele amalungelo abantu, ziphinde ziqwashise ngezingqinamba ezidelelekile zokucwasa ngokwebala, ukungalingani kanye nobandlululo. 3.5. Yonke imikhakha emphakathini wethu kumele ivumele ukusebenzisana neminyango kahulumeni kanye nezikhungo ezingaphansi kweSahluko Sesishiyagalolunye Somthethosisekelo ekuqaliseni imikhankaso efundisa ngokulwisana nokucwasa ngokwebala kanye nokulwisana nobandlululo.3.6. Ngokulingana, uhulumeni ukhumbuza bonke abantu baseNingizimu Afrika ukuthi ilungelo lokukhuluma uzwakale ngokulwisana nokungabikho kobulungiswa ngaphandle kokwesaba ukujeziswa libhaliwe kuMthethosisekelo wethu. Kodwa-ke, ilungelo lokubhikisha lihambisana nesibopho esifanayo ukuthi ubhikishe ngokuthula nangaphandle kokuphazamisa amalungelo abanye abantu. Uhulumeni uyazigxeka izenzo zokucekelwa phansi kwezitolo zakwa-Clicks. Lezi zenzo ezingekho emthethweni zibukela phansi umoya wamalungelo abantu osuwenze leli lizwe laba yilokhu eliyikhona kusuka kwaqala intando yeningi labantu. 3.7. INingizimu Afrika isebenza ukuthi ikhulise umnotho futhi angeke ikwazi ukubeka engcupheni ukulahlekelwa imisebenzi ngenxa yokuvalwa kwamabhizinisi. Ukungabinamthetho nokucekelwa phansi kwempahla yendawo ezimele nekahulumeni akumele kuxolelwe njengoba kungeyona indlela elungile neyakhayo yokuxazulula impikiswano. 4. Umnotho4.1. Ukwenyuka ngamandla Kwesamba Somkhiqizo Wezwe weKwata lesi-2 waya ezingeni le-16,4% wenyukela kuma-51,2% ngonyaka ngenxa ye-COVID-19, kukhuphule ingcuphe yokufinyelela kwiSabelomali Esengeziwe esiqageliwe esikhule ngama- (-7.2%) ngowezi-2020.   4.2. Lokhu kuqinisekisa ukunemba kwesinqumo sikahulumeni sokuqalisa ngokuphuthuma uhlelo lokufukula umnotho, ngokusebenza ngokubambisana nabo bonke abamele umphakathi ukubeka umnotho emkhondweni ongcono wokukhula.4.3. Isu, elizoholwa ingqalasizinda, lizobandakanya ukuqaliswa kokusebenza kwezinguquko zezakhiwo okudingekayo. 5. Ukudlula emhlabeni kuka-Nathaniel Julius5.1. IKhabhinethi idlulisa amazwi enduduzo emndenini ka-Nathaniel Julius, umfana oneminyaka eyi-16 ubudala owadutshulwa wabulawa ngamaphoyisa e-Eldorado Park. 5.2. Ukuboshwa kwamaphoyisa amathathu ngaboPhiko Oluzimele Oluphenya Izenzo Zamaphoyisa (i-IPID) ngamacala okubulala kanye nokuvimbela ukusebenza kwengalo yomthetho kuqinisekisa isimiso esiyisisekelo sokuthi akekho umuntu ongaphezu komthetho. 5.3. IKhabhinethi icela umphakathi wase-Eldorado Park ukuthi usize i-IPID futhi uqhubeke nokusebenza ngokulandela uhlelo lwezobulungiswa ukuqinisekisa ukuthi ubulungiswa buyenzeka. 6. UMbiko woMcwaningi-mabhuku Jikelele (u-AG) ngemisebenzi emayelana ne-COVID-196.1. Umbiko ka-AG wakamuva nawo ubonise ukuthengiselana okungahambi ngendlela eyejwayelekile nokungekho emthethweni ngemali yokusiza ye-COVID-19 eyethulwa nguhulumeni ukususa umthwalo kwezomnotho kanye nokunqanda ukubhebhetheka kwegciwane. 6.2. Okutholakele kuzodluliselwa kwisikhungo esakhiwe ngama-ejensi amaningi i-Fusion Centre esijutshwe ngomsebenzi wokuphenya ngokukhwabanisa nenkohlakalo ehlobene ne-COVID-19. Okutholakele kubandakanya ukukhushulwa kwamanani empahla, abasebenzi bakahulumeni abafaka izicelo zosizo lwemali okungafanele baluthole, ukukhwabanisa kanye nokushaya indiva kwemithetho nemithethonqubo yokulawula ukuthengiswa kwempahla.6.3. IKhabhinethi isamile kwisisombululo sayo sokuqhubeka nokuthungatha ngokuzimisela bonke labo abatholakale bexhaphaza lezi zimali kungakhathalekile ukuthi bangobani. Amaphutha adalulwa umphakathi ngolwazi olushicilelwe kuwebhusayithi yoMnyango Wezezimali (www.treasury.gov.za) azolandelelwa neminyango efanele. B. Izinqumo zeKhabhinethi 1. Ukungenelela kuGuquguquko Lwesimo Sezulu Kuzwelonke1.1. IKhabhinethi ikuvumile ukusungulwa kweKhomishana Yokuxhumanisa KaMongameli Ngokuguquguquka Kwesimo Sezulu. Lokhu kuhambisana Nesivumelwano soHlaka Lwengqungquthela KaMongameli Yemisebenzi ngowezi-2018. Ikhomishana izoba ngumxhumanisi ekuguquleni izwe lakithi liye esimweni sezulu esinekhabhoni encane kanye nomnotho nomphakathi obekezelayo ngowezi-2050.1.2. Ukwakheka kwekhomishana kuzomelwa nguhulumeni, abamele umphakathi, izinhlangano zomphakathi kanjalo nongoti abaphuma ezikhungweni zezifundiswa nezocwaningo. INingizimu Afrika isayine isivumelwano noHlaka Lwamazwe Abumbene Kwisivumelwano Sokuguquguquka Kwesimo Sezulu (i-UNFCCC).  1.3. IKhabhinethi ikuvumile ukulethwa kweqhingasu lezwe lokuThuthukiswa Kokunciphiswa Kokungcola (i-LED) kuMabhalane we-UNFCCC. Leli qhingasu le-LED lizokwenza ngcono umthetho wokuthuthukisa ukuguquguquka kwesimo sezulu kuzwelonke ngendlela ehlelekile, ehambelanayo nenamasu. Lihlinzeka ngezindlela zokunciphisa ezigxile kwimikhakha emine ebalulekile yomnotho, okuyiZimbiwa, Izimboni, Ezolimo, Amahlathi Nokusetshenziswa Komhlaba; kanye Nodoti. 2. Iqhingasu Likazwelonke Lokulawulwa Kodoti (i-NWMS) langowezi-20202.1. IKhabhinethi ivumile i-NWMS yangowezi-2020 ukuthi ingene endaweni yangowezi-2011. Iqhingasu lokulawulwa kodoti liqalisa ukusebenza koMthetho Kazwelonke Wokulawulwa Kwemvelo, wangowezi-2008 (Umthetho wama-59 wezi-2008). Lilawula izinhlelo zokuvikela imvelo. Liqhubela phambili ukukhuliswa komnotho okusimeme nokungalimazi imvelo, okubandakanyayo, ngokugxila ezinhlakeni ezintathu - ukunciphisa udoti, izinsiza ezisebenzayo nezisimeme, kanye nokuqwashisa ngodoti nokuthobela umthetho. 3. Amakolishi Ezolimo 3.1. IKhabhinethi ikuvumile ukusungulwa kwamakolishi ezolimo njengempumelelo yamaKolishi Emfundo Ephakeme ngokoMthetho Wemfundo Ephakeme, wangowe-1997 (101 wangowe-1997), njengoba wachitshiyelwa.   3.2. Amakolishi ezolimo - okuyimanje angaphansi koMnyango Wezolimo, Ukuguquka Komhlaba kanye nokuThuthukiswa Kwezindawo Ezisemakhaya - ahlinzeka ngezinhlelo ezihambisana neziqu zemfundo ephakeme ebandakanya ukuqeqeshwa kwamakhono kanye nezinhlelo zokufundela umsebenzi. Ukuthuthwa kabusha kwalama kolishi ayiswe kuMnyango Wezemfundo Ephakeme Nokuqeqeshwa kuzowaqondanisa noMthetho obekiwe Wezemfundo Ephakeme wangowe-1997 futhi uzokwenza ngcono ukuphatha nokulawula kwawo. 4. Umbiko wangowezi-2017/18 Wohlelo Locwaningo nokuthuthukiswa Komvuzo Wentela. 4.1. IKhabhinethi ikuvumile ukulethwa kombiko wangowezi-2017/18 Wohlelo Locwaningo nokuThuthukiswa Komvuzo Wentela. Ucwaningo lubonisa ukusetshenziswa komvuzo yizinkampani ukuze zikhuthaze ucwaningo nokuthuthukisa emikhakheni ekuyo. Lolu hlelo lomvuzo wentela lwethulwa okokuqala ngoLwezi 2006. Ngokombiko, kusuka ngoLwezi 2006 kuya kuNhlolanja 2018, ezinkampanini eziyi-1 091 ezafaka izicelo zokwesekwa, ezingama-902 zathola lomvuzo wentela. Umbiko ogcwele uzotholakala uma sewethulwe ePhalamende.  5. UMthetho Odingidwayo Ngohlaka loMthetho Ngezinsiza Eziqukethe Okulalelwayo Nokubukwayo5.1. Ikhabhinethi ikuvumile ukushicilelwa koMthetho Odingidwayo Ngohlaka Lomthetho ngezinsiza Eziqukethe Okulalelwayo Nokubukwayo: Umbono Omusha weNingizimu Afrika wangowezi-2020, ukuze unikezelwe emphakathini uphawule ngawo. 5.2. UMthetho Osadingidwa, phakathi kweminye, uphakamisa imithetho emisha nezinguquko zokulawula kanye nezincomo ezihlose ukubeka kabusha imikhakha yabezindaba ezilalelwayo nezibukwayo ukuthi ikhule futhi ikhuthaze utshalo-mali. 6. Ukuguqulwa Kwezindawo Zamagugu6.1. IKhabhinethi yatshelwa kafushane ngenqubekelaphambili eyenziwe ithimba elajutshwa eliholwa nguMnyango Wezemidlalo, Ezobuciko Namasiko ekuguquleni izindawo zamagugu. Ithimba lifuna ukubheka izindawo zamagugu ezikhona njengamanje, nokuthi iKhabhinethi licabangani ngomlando nobugugu boMthethosisekelo wethu. 6.2. Ithimba lenza izincomo ngemifanekiso/ngamatshe ezikhumbuzo okumele zamukele imigomo yeNingizimu Afrika entsha yentando yeningi labantu. Liphakamisa ukubekwa kwemifanekiso yomlando emapaki azotholakala kulolonke leli lizwe. Ucwaningo oluphelele lwayo yonke imifanekiso, izimpawu kanye namatshe ezikhumbuzo kuzokwenziwa futhi umphumela uzobe sewuhlahla indlela ekuqokweni kwamapaki azokwakha isizwe ngokwamasiko. 6.3. IKhabhinethi iyawuvumela lomsebenzi, ozofaka isandla ekwakheni isizwe futhi uqinisekise ukuthi izindawo zomphakathi zibonisa amagugu omthethosisekelo emva kobuqonela kanye nasemva kobandlululo. Amapaki azokwakha isizwe ngokwamasiko azobeka yonke imininingwane yomlando etshengisa ubuqonela kanye nobuciko obubonisa ubandlululo ukuze izizukulwane ezizayo ziluthole. C. Imiyalezo1. UkuhalalisaIkhabhinethi ihalalisela futhi ifisela okuhle laba: 1.1. UMqondisi-Jikelele (u-DG) waphambilini eHhovisi likaMongameli kanye noMabhalane weKhabhinethi, uDkt Cassius Lubisi, njengoba eshiya kuHulumeni ethatha umhlalaphansi emva kokusebenza njengomsebenzi kahulumeni oyisibonelo eHhovisi likaMongameli naKwaZulu Natali. UDkt Lubisi ushiya emuva ifa lokusebenzela abantu baseNingizimu Afrika ngobuqotho, ngendlela kanye nangesibindi.1.2. U-DG WoMnyango Wezempilo waphambilini, uDkt Precious Matsoso, ekubekweni njengelunga lephaneli leNhlangano Yezempilo Yomhlaba Ekulungeleni Nasekubhekaneni Nobhubhane. 2. Amazwi enduduzoIkhabhinethi lidlulisa amazwi enduduzo kulaba:2.1. umndeni nezihlobo zembongi kanye nesishoshovu sezepolitiki uMnu Achmat Dangor owasebenzisa ikhono lake lokubhala ukuvumbulula ukungabi nabulungiswa kukahulumeni wobandlululo waba yizwi lalabo abangakwazi ukuzikhulumela. 2.2. umndeni, izihlobo kanye nozakwabo abebesebenza noNkz Nyameka Goniwe, uMkhulumeli we-Inxuba Yethemba Municipality eMpumalanga Kapa nongumfelokazi wesishoshovu soMzabalazo, uTata Matthew Goniwe. 2.3. umndeni nezihlobo zikaDokotela Jikelele Ohlinzayo osethathe umhlalaphansi woMbutho Kazwelonke Wezokuvikela, u-Lieutenant-General Vejay Ramlakan, ophinde waba negalelo enkululekweni yabo bonke abantu baseNingizimu Afrika.2.4. umndeni nezihlobo zikaMnu Petrus Meyer, owaziwa kakhulu ngelika-Oom Piet, waseNtshonalanga Kapa, kanye neNxusa uKgozi Mohlamme Piet Mathebe kanye noMnu David Mbulaheni Malada waseLimpopo. Laba bantu baseNingizimu Afrika abakhethekileyo banikela izimpilo zabo emzabalazweni wenkululeko kanye nentando yeningi yabantu eNingizimu Afrika. 2.5. umndeni nezihlobo zesishoshovu esaziwayo samalungelo abantu uMmeli u-George Bizos, odlule emhlabeni eneminyaka engama-92. Ebeyingqalabutho yomzabalazo olwa nobandlululo eNingizimu Afrika. UMmeli u-Bizos wasebenza njengomeluleki wezomthetho kaNelson Mandela iminyaka eminingi futhi wayephakathi kwephaneli yabameli eyayimele abamangalelwa ecaleni le-Rivonia Trial.  Wabungazwa njengommeli wamalungelo abantu futhi wayeyilungu elasungula isikhungo i-Legal Resources Centre, okuyinhlangano yamalungelo abantu.  D. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele. 1. U-Lieutenant General u-Tebello Constance Mosikili njengeSekela-Mphathi Kuzwelonke woPhiko Oluphenya Ngamacala Aseqhulwini.2. UMnu Trevor Rammitiwa njengoMphathi Omkhulu we-National Electronic Media Institute of South Africa. Imibuzo:Nks Phumla Williams - uMkhulumeli weKhabhinethi Iselula: 083 501 0139 "
"Isitatimende Somhlangano WeKhabhinethi Obanjwe Nge-inthanethi ngoLwesithathu, mhla zingama-23 kuMandulo 2020",24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/zu/speeches/isitatimende-somhlangano-wekhabhinethi-obanjwe-nge-inthanethi-ngolwesithathu-mhla-zingama,"A.           Ezisematheni1.            Ezakamuva mayelana seSifo segciwane le-Corona (i-COVID-19)1.1.        Enkulumweni yakhe ebhekiswe esizweni ayethula ngoLwesithathu, mhla ziyi-16 kuMandulo 2020, uMongameli u-Cyril Ramaphosa wamemezela isinyathelo sokuthi ukuvalwa kwezwe kuzokwehliselwa eSigabeni Sokuqapha Sokuqala kusukela ngoMsombuluko mhla zingama-21 kuMandulo 2020. Lokhu sekuvule eminye futhi imisebenzi yezomnotho ezweni, okuyinto ezolekelela kakhulu ekwakheni kabusha umnotho kanye nokubuyisa ukukhula kwawo futhi kwakhiwe namathuba omsebenzi adingeka kakhulu.1.2.        Izimemezelo ezenziwa nguMongameli zamukelwa ngezandla ezifudumele yimikhakha yonke yomphakathi waseNingizimu Afrika – kufaka phakathi ezemisebenzi, amabhizinisi, izinhlangano zomphakathi kanye nezinhlangano zepolitiki.1.3.        Imithethonqubo yesimo senhlekelele sikazwelonke eyaqalisa ukusebenza kwezimemezelo zikaMongameli, yashicilelwa kusomqulu kahulumeni ngoLwesihlanu mhla ziyi-18 kuMandulo 2020. Le mithethonqubo yaxegisa imikhawulo ethile ebibekiwe kusukela ngoNdasa 2020 ngenhloso yokuvimbela ukusabalala kwegciwane. Lokhu kubandakanya, phakathi kokunye, inani labantu elivumelekile emibuthanweni yomphakathi, emicimbini kanye nasemingcwabeni, ngokunjalo futhi nokuvulwa kwemingcele yezwe ukuze abantu bakwazi ukuvakasha nokuhamba phakathi kwamazwe ase-Afrika kanye namazwe omhlaba wonke jikelele, kusukela mhla lu-1 kuMfumfu 2020.1.4.        IKhabhinethi likhuthaza ukuthi kube nokunye futhi ukubonisana nokufakana imilomo nobuholi bendabuko ukuze kuxazululwe ukungaboni ngaso linye okukhona mayelana nezindaba eziphathelene nezikole zokusoka kanye nemikhuba nezinkambiso ezihlobene nalokhu, njengoba lokhu kusalokhu kunqatshelwe naseSigabeni Sokuqapha Sokuqala. Ulwazi oluthe xaxa mayelana nemithethonqubo eshicilelwe ngokusemthethweni luyatholakala kuwebhusayithi kahulumeni (www.gov.za).1.5.        IKhabhinethi liyabanxusa bonke abantu baseNingizimu Afrika ukuba baqhubeke nokulandela izinqubo-nkambiso zezempilo zokuzivikela ku-COVID-19 ezinjengokugcina ukuqhelelana kwabantu, ukugqoka isifonyo uma besemphakathini kanye nokugeza izandla njalo ngensipho namanzi noma ngesibulali-magciwane sezandla esine-alkhoholi.1.6.        IKhabhinethi liyabakhuthaza futhi abantu ukuthi bafake komakhalekhukhwini babo uhlelo-kusebenza lobuchwepheshe olubizwa nge-COVID Alert mobile app olutholakala ku-Apple App Store noma ku-Google Play Store. Le app – engakhokhelwa ntela ezinkampanini zomakhalekhukhwini futhi ongayifaka kumakhalekhukwini wakho ngaphandle kokukhokhiswa izindleko zedatha – izothuthukisa ukulandelwa komkhondo wabantu ngokuthi iqwashise futhi ixwayise abasebenzisi bayo uma beke basondelana nabanye abasebenzisi bayo abahloliwe kwatholakala ukuthi bathelelekile nge-COVID-19 ezinsukwini eziyi-14 ezedlule.  Le App ayiyiqoqi imininingwane eqondene nomuntu ngqo ngokwakhe futhi ayiwulandeli umkhondo womuntu ngenhloso yokuthola ukuthi ukuphi nendawo.2.            Udlame olubhekiswe kwabobulili obuthile kanye nokubulawa kwabesifazane (i-GBVF)2.1.        IKhabhinethi lisalokhu lizimisele ukulwisana nesihlava se-GBVF ngokuthi liqinise izinhlaka zeqoqwana leminyango kahulumeni eyengamele ezokuphepha nokuvikeleka; uhlaka lwezinqubomgomo nemithetho; ukuhlinzekwa kokwesekwa ngokwengqondo nangokwezenhlalo kanye nezinhlelo zokweseka nokushabashekela izidingo nezimfuno zabantu emiphakathini. 2.2.        Ngokususela kwimininingwane etholakale eMbuthweni Wamaphoyisa aseNingizimu Afrika (i-SAPS), kuyinto edabukisayo impela ukuthi uhulumeni usehlonze izindawo ezingama-30 eziyizizinda lapho idlange khona kakhulu i-GBVF ezweni lonkana. IKhabhinethi seliyiqinisekisile imiphakathi ekhahlamezekile ukuthi ngokusebenzisana namaphoyisa, kuzoqiniswa izinyathelo zokungenelela kulokhu ukuze kuqinisekiswe ukuvikelwa kanye nokuphepha kwabesifazane nezingane.2.3.        IKhabhinethi liwamukelile futhi lawuthokozela impela umnikelo wesamba esiyizigidi ezingama-50 zamarandi ovela ezweni lase-Bhrithane, phecelezi, i-United Kingdom, okungumnikelo ozokwelula imizamo eqhubekayo yeSikhwama Sobambiswano yokubhekana nokukhahlamezeka komnotho okwesabekayo okudalwe wubhubhane i-COVID-19. Lezi zimali zizogxila emiklamweni esekela futhi egqugquzela abesifazane.2.4.        IKhabhinethi liphinde lazwakalisa ukukhathazeka kwalo futhi ngemibiko eshaqisayo yezigameko zokushushumbiswa kwabantu ezibandakanya abesifazane nezingane kuleli. Amaphoyisa akusukumele phezulu lokhu futhi ayawaphenya wonke amacala abikiwe aphathelene nokushushumbiswa kwabantu nezidakamizwa.2.5.        IKhabhinethi liyawunxusa umphakathi ukuthi ubikele amaphoyisa ngokushesha ngalezi zenzo zobugebengu ezinyantisayo esikhundleni sokusebenzisa izinkundla zokuxhumana, ngoba phela lokhu kwenza ukuthi kube nzima kwabomthetho ukusabela ngokushesha futhi ngendlela efanele. Umphakathi uyaxwayiswa futhi ukuthi uyeke ukusabalalisa izindaba ezingamanga aluhlaza, ngoba phela lokhu kungadala ukuthi abantu babe netwetwe kungenasidingo, okungakhuphula imimoya futhi kugqugquzele udlame emphakathini wethu.2.6.        Noma ngubani onolwazi mayelana nobugebengu kumele axhumane ne-SAPS kule nombolo ye-Crime Stop ethi: 08600 10111 noma asebenzise uhlelo-kusebenza lobuchwepheshe lwamahhala i-MySAPS Application, okunguhlelo-kusebenza angazifakela lona umuntu kunoma iyiphi i-iPhone noma i-smartphone (umakhalekhukhwini onobuchwepheshe besimanjemanje).3.            Ukucekelwa phansi nokwebiwa kwengqalasizinda yomphakathi3.1.        IKhabhinethi liyakuthokozela impela ukuboshwa kamuva nje kwabasolwa eGoli naseKapa ababandakanyekayo ekwebiweni kwamakhebula ethusi kanye namakhebula amasiginali alawula ukuhamba kwezitimela. Amaphoyisa futhi aphuthumile ababopha ngokushesha abantu ababandakanyekayo esehlakalweni sokucekelwa phansi komgwaqo omkhulu endaweni yaseMsinga, KwaZulu-Natali. 3.2.        IKhabhinethi liyishayela ihlombe impumelelo yamaphoyisa maqondana nokwebiwa nokucekelwa phansi kwengqalasizinda yezitimela; futhi okuyicala elibomvu lobugebengu, okunezigameko lapho lokhu kuholele ekutheni kulahleke imiphefumulo yabantu abangenacala ngenxa yokungqubuzana kwezitimela.3.3.        Ingqalasizinda yomphakathi isalokhu iyinsika nesisekelo sokuqhuba umnotho wethu. Isalokhu iyingxenye esemqoka kakhulu emkhankasweni wethu wokukhulisa umnotho kanye nokudala amathuba omsebenzi adingeka kakhulu. IKhabhinethi liyabanxusa bonke abantu baseNingizimu Afrika ukuthi bazibike emaphoyiseni lezi zenzo zobugebengu.4.            Izinsizakalo ezitholakala nge-inthanethi zoPhiko Lwezibonelelo Zomphakathi lwaseNingizimu Afrika (i-SASSA)4.1.        IKhabhinethi likuthokozele ukwethulwa, okwenziwe ngu-SASSA, kwephothali (intuba yesizindalwazi) yokufaka izicelo zezibonelelo zikahulumeni nge-inthanethi, okuyiphothali evumela ukuthi abantu bakwazi ukufaka izicelo ku-https://services.sassa.gov.za. Le phothali – ezoqala ngokusetshenziselwa ukulinga nokuhlola ukuthi kungenzeka ngempumelelo yini ukufakwa nge-inthanethi kwezicelo zezibonelelo zezingane, nezibonelelo zabadala kanye nezibonelelo zosingamzali abakhulisa izingane ezingazalwa yibona – izokongela abahlomuli bezibonelelo imali abebezoyisebenzisa ezintweni zokugibela futhi ibalekelele ekugwemeni ubunzima nokuphazamiseka okubangelwa wukuma emgqeni.4.2.        IKhabhinethi liyabakhuthaza abafakizicelo abasha ukuthi basebenzise le ndlela yokufaka isicelo, umuntu azenzela futhi azilawulele yona ngokwakhe, njengoba ilekelela ekuqedeni ubungcuphe obungaba khona bokutheleleka nge-COVID-19 ezindaweni zomphakathi ezinesiminyaminya sabantu futhi ezigcwele ngokweqile.5.            Umhlangano wesiGungu-Jikelele seNhlangano Yezizwe (i-UNGA)5.1.        NgoLwesibili mhla zingama-22 kuMandulo 2020, uMongameli u-Ramaphosa ubebambe iqhaza kwiNkulumo-mpendulwano ye-UNGA ebibanjwe ngohlelo-xhumano lwe-inthanethi eMhlanganweni we-UNGA wehlandla lama-75 ngaphansi kwesiqubulo esithi: “Ingomuso Esililangazelelayo, i-UN Esiyidingayo: Siqinisekisa Kabusha Ukuzibophezela Kwethu Sonke Ekusebenzeni Ngokubambisana Njengamazwe Ahlukahlukene”.5.2.        IKhabhinethi linxusa ukuba lo mgubho usetshenziswe njengethuba lokuletha izinguquko ezidingeka kakhulu eMkhandlwini Wezokuvikela we-UN (i-UNSC) ukuze isimo sawo sibonise ukuhambisana nezimo ezikhona emhlabeni ezikhathini zanamuhla.5.3.        INingizimu Afrika izokwengamela i-UNSC okwesibili ngoZibandlela 2020 njengoba izobe iphothula ihlandla layo lesithathu njengelungu elikhethiweyo le-UNSC.6.            Umhlangano woNgqongqoshe Bezohwebo Nokutshalwa Kwezimali Bamazwe e-G206.1.        IKhabhinethi liyayamukela imiphumela yoMhlangano woNgqongqoshe Bezohwebo Nokutshalwa Kwezimali Bamazwe e-G20 obusingathwe yi-Saudi Arabia ngohlelo-xhumano lwe-inthanethi ngoLwesibili mhla zingama-22 kuMandulo 2020. Lo mhlangano waqoqela ndawonye oNgqongqoshe Bezohwebo abavela emazweni asemqoka kakhulu emnothweni womhlaba, kubandakanya iMelika, China, Japan, India, Brazil kanye ne-Germany. INingizimu Afrika yabe imelwe nguNgqongqoshe Wezohwebo, Ezezimboni kanye Nezokuncintisana, u-Ebrahim Patel.6.2.        Esitatimendeni sawo, lomhlangano wachaza kafushane ngokubaluleka kokugxila emikhiqizweni yezomnotho ehlukahlukene, okuyisona sisekelo sokwesekwa okuhloswe ngakho ukwakha amandla okukhiqiza ngaphakathi ezweni emikhakheni esemqoka, kubandakanya nomkhakha wezemithi yokwelapha kanye nowezokudla.6.3.        Lo mhlangano wasekela futhi nezinyathelo zokugqugquzela ukufukulwa nokuthuthukiswa kwabesifazane namabhizinisi asafufusa kwezomnotho futhi umhlangano wavuma ukuthi ngempela bukhona ubungcuphe obudalwa wukuhwebelana ngokungemthetho kanye nokushushumbiswa kwemikhiqizo.7.            Umhlangano Womkhandlu WoNgqongqoshe be-Southern African Customs Union (i-SACU)7.1.        IKhabhinethi liyayamukela imiphumela yoMhlangano Womkhandlu WoNgqongqoshe be-SACU owabanjwa ngoMsombuluko mhla zingama-21 kuMandulo 2020. ONgqongqoshe Bezezimali kanye Nabezohwebo base-Namibia, Botswana, Eswatini, Lesotho kanye neNingizimu Afrika bawethamela lo mhlangano, kanti usihlalo wawo kwabe kunguNgqongqoshe Wezezimali u-Tito Mboweni, futhi iNingizimu Afrika yabe imelwe nguNgqongqoshe u-Patel.7.2.        Umkhandlu wabhunga ngendima ye-SACU maqondana neSivumelwano esisha  Sokuhwebelana Mahhala phakathi Kwamazwe ase-Afrika futhi wabe usunquma ukuthi umsebenzi ozokwenziwa ngumkhandlu esikhathini esizayo uzogxila ekwakheni nokuthuthukisa amazwe e-SACU ukuze abe yizizinda ezinohlonze zokukhiqizwa kwempahla nezokusungulwa kwezindlela zokusebenza ezintsha kanye nemikhiqizo emisha, futhi okuyizizinda ezingahlinzeka ngezimpahla nezinsizakalo ezwekazini lonkana.B.           Izinqumo zeKhabhinethi1.            Umbiko weKhomishana kaMongameli eqondene noGuquko Lwezimboni Lwesine Olugxile Kubuchwepheshe Besimanjemanje (i-PC4IR)1.1.        IKhabhinethi lakugunyaza ukushicilelwa koMbiko we-PC4IR kuSomqulu Kahulumeni. Lo mbiko wenza iziphakamiso mayelana nokuvuselela nokuqinisa kabusha izinhloso zezwe zokusungulwa nokuthuthukiswa kwezimboni kanye nokuthuthukisa amandla okuncintisana kwethu kwezomnotho emhlabeni wonke jikelele kanye nakuleli zwekazi ngenhloso yokuphucula nokuthuthukisa ukukhula komnotho okubandakanya umuntu wonke.1.2.        Izinto ezisemqoka kakhulu okuyizona eziqhuba iQhingasu le-PC4IR zibandakanya ukuncintisana kwezomnotho, ukubhekana ngqo nezinselelo zokuhlinzekwa kwezidingongqangi, ukutshalwa kwezimali ekuthuthukiseni nokuhlomisa abasebenzi ngamandla namakhono okusebenza kanye nokubhekana ne-COVID-19.1.3.        Lokhu kuqalisa ukusebenza kwezinto ezashiwo eNkulumweni Echaza Ngesimo Sezwe yowezi-2018, eyayalela ukuthi iKhomishana Yoguquko Lwezimboni Olugxile Kubuchwepheshe Besimanjemanje kuyodingeka ukuthi ikwazi ukubhekana nokuthuthuka kobuchwepheshe okwenzeka ngesivinini esisheshayo futhi iqinisekise ukuchuma nokuphumelela kwesizwe.2.            Umkhankaso Wenyanga Yezokuthutha yowezi-20202.1.        IKhabhinethi lilugunyazile uhlelo lomkhankaso weNyanga Yezokuthutha yowezi-2020 oluzobanjwa ngaphansi kwesiqubulo esithi: “Ngokuhlanganyela Sibumba Ikusasa Lezokuthutha”. Ngowezi-2005 iKhabhinethi lakugunyaza ukuthi inyanga kaMfumfu isetshenziselwe ukuqwashisa ngezokuthutha njengomunye wemikhakha esemqoka kakhulu enegalelo ekuthuthukiseni nasekusimamiseni umnotho. 2.2.        Uhlelo lwalo nyaka luzogxila emikhakheni emithathu, okuyilena, (1) izimo ezikhona kanye nemisebenzi eyenziwayo emkhakheni wezokuthutha, maqondana nokuvulwa kabusha komnotho esikhathini lapho kusabhekwene nobhubhane lwe-COVID-19; (2) ukuphepha kuzo zonke izinhlobo zezokuthutha, kanye (3) noguquko, ukuhlonyiswa nokuthuthukiswa kanye nokwenziwa kwemboni yezokuthutha ibe yimboni ehlelekile.2.3.        Lolu hlelo lukazwelonke oluzoqhubeka inyanga yonke luzogxila emikhakheni ehlukahlukene yemboni yezokuthutha. Lokhu kuzofinyelela kuvuthondaba ngokubanjwa komhlangano kazwelonke wezamatekisi ongukhukhulelangoqo, phecelezi i-National Taxi Lekgotla, ekupheleni kukaMfumfu 2020, okungumhlangano ozohlanganisa yonke imibono nezinqumo ezathathwa emihlanganweni yezifundazwe yezamatekisi, ama-Provincial Taxi Makgotla. C.           Imithethosivivinywa1.            Isichibiyelo Somthethosivivinywa Wezokuhlunyeleliswa Kwezimilo sowezi-20201.1.        IKhabhinethi likugunyazile ukuthi iSichibiyelo Somthethosivivinywa Wezokuhlunyeleliswa Kwezimilo sowezi-2020 sithunyelwe ePhalamende. Lezi zichibiyelo ziphathelene ikakhulukazi nokwenza lokho okwayalelwa esinqumweni seNkantolo Yomthethosisekelo esakhishwa kwiSahlulelo sika-Phaahla mhla zi-3 kuNhlaba 2019.1.2.        Izichibiyelo ziqinisa ilungelo lokubhekana nokuqulwa nokwahlulelwa kwamacala ngendlela engachemile futhi enobulungiswa njengoba lokhu kulindelekile njengokuyalela kweSigaba sama-35(3)(n) soMthethosisekelo weRiphabhulikhi yaseNingizimu Afrika we-1996 ekusetshenzisweni kweSigaba se-136(1) soMthetho Wezokuhlunyeleliswa Kwezimilo, wonyaka we-1998 (uMthetho we-111 wonyaka we-1998).2.            Isichibiyelo Somthethosivivinywa wezoMbutho Wamaphoyisa aseNingizimu Afrika (i-SAPS) wezi-20202.1.        IKhabhinethi likugunyazile ukuthi lo Mthethosivivinywa ushicilelwe kuSomqulu Kahulumeni ukuze umphakathi uphawule ngawo. UMthethosivivinywa uchibiyela uMthetho we-SAPS, wonyaka we-1995 (uMthetho wama-68 wonyaka we-1995), ukuze uhambelane noMthethosisekelo weRiphabhulikhi yaseNingizimu Afrika wonyaka we-1996 futhi kuqinisekiswe ukuthi umsebenzi wamaphoyisa wenziwa kahle kakhulu futhi ngobunyoninco. 2.2.        Uhlinzekela, phakathi kokunye, uhlaka lwezinqubomgomo nemithetho yokuphathwa nokulawulwa kombutho wamaphoyisa kanye nokusungulwa kwezinhlangano zabahlali ezisebenzisana namaphoyisa emiphakathini abahlala kuyona. UMthethosivivinywa uzosebenzisa futhi nezincomo ezaphuma kwiKhomishana Yophenyo yase-Marikana eyabe iholwa yiJaji eselathatha umhlalaphansi u-Ian Farlam.D.           Imicimbi ezayoUSuku Lwamagugu1.1.        Namuhla, njengoba zingama-24 kuMandulo 2020 kugujwa uSuku Lwamagugu ngaphansi kwesiqubulo seNyanga Yamagugu esithi: “Sibungaza Amagugu Angabantu Abaphilayo baseNingizimu Afrika”. UMongameli u-Ramaphosa uzokwethula inkulumo eqondiswe esizweni, ezosakazwa kumabonakude.1.2.        Abantu baseNingizimu Afrika bayakhuthazwa ukuthi basebenzise iNyanga Yamagugu ukubungaza amasiko kanye namagugu ethu anothile, futhi bazibandakanye emisebenzini yokwakha isizwe kanye nokuletha ubumbano emphakathini. UMongameli u-Ramaphosa ubakhuthazile abantu baseNingizimu Afrika ukuthi nabo babe yingxenye yesimangaliso somdanso  oshisa izikhotha emhlabeni wonke jikelele kulezi zinsuku,  ngokuthi bazibandakanye kwinselelo yokudansa umdanso we-Jerusalema ngoSuku Lwamagugu.1.3.        IKhabhinethi lizwakalise ukulithokozela kakhulu ikhono nobuhlakani obumangalisayo buka-Master KG (igama lakhe langempela okungu-Kgaogelo Moagi) ekukhiqizeni ingoma esihloko sithi Jerusalema, okuyingoma edume kakhulu okucula kuyona nomculi futhi ongumbhali wezingoma, uNomcebo Zikode. IKhabhinethi liyababonga ngokuwaveza obala amakhono nobuciko obumangalisayo baleli lizwe, kuleli noni lengoma eshisa izikhotha emhlabeni wonke. BangamaNxusa ethu asemthethweni ezobuCiko Namasiko asimele emhlabeni wonke jikelele.E.            Imiyalezo1.            Amazwi enduduzoIKhabhinethi lithumele amazwi enduduzo emindenini nabangani balaba:1.1.        umseshi ongumakadebona, usigaxamabhande u-Lieutenant-Colonel Charl Kinnear, owabulawelwa ngaphandle komuzi wakhe e-Bishop Lavis eKapa. Bese kuphele amashumi amathathu eminyaka esebenzela i-SAPS ngokuzinikela okukhulu futhi ubephenya amacala obugebengu obuhleliwe kuleli.1.2.        uSayitsheni u-Thabile Mapoma, obulawe ngesihluku esesabekayo eKhayelitsha esifundazweni saseNtshonalanga Kapa.1.3.        ilungu loMkhandlu Wesigungu Sabaphathi Senhlangano Yebhola Lombhoxo yaseNingizimu Afrika (i-SA Rugby), uMnu Monde Tabata, obeseneminyaka engama-60 ubudala. UMnu Tabata ubenentshisekelo enkulu ekuqinisekiseni ingomuso lebhola lombhoxo elibandakanya umuntu wonke futhi elinempumelelo eNingizimu Afrika.1.4.        uMfundisi Emmanuel Motolla webandla i-Zion Christian Church (i-ZCC). IKhabhinethi liphinde futhi ladlulisa amazwi enduduzo kumalungu e-ZCC futhi lifisa sengathi uSomandla angabapha amandla futhi abenze baqine kulesi sikhathi esinzima.F.            AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.            I-Ejensi Yokuxhaswa Kwamabhizinisi Amancane Ngezimali (i-sefa):a.            Mnu Mxolisi Dalukhanyo Matshamba oqashwe njengoMphathi Omkhulu;b.            Nksz Sedzani Mudau (oqokwe njengoMqondisi Ongekho Ezingeni Lokuphatha kwiBhodi ye-sefa);c.            Nksz Ziyanda Buthelezi-Ngcobo (oqokwe njengoMqondisi Ongekho Ezingeni Lokuphatha kwibhodi ye-sefa); kanye nod.            Nksz Hilda-Marie Tsoadi (omele iSikhungo Sezokuthuthukiswa Kwezimboni kwiBhodi ye-sefa).2.            I-Ejensi Yokuthuthukiswa Kwamabhizinisi Amancane (i-Seda):a.            Dkt Joy Ndlovu oqokwe njengoSihlalo weBhodi ye-Seda; kanye nob.            Dkt Stella Bvuma (oqokwe njengoMqondisi Ongekho Ezingeni Lokuphatha kwiBhodi ye-Seda).3.            Ukwelulwa kwenkontileka yokuqashwa isikhathi esinqunyiwe ka-Mnu Ian van Niekerk njengoMphathi Wezimali Omkhulu (u-CFO) we-Broadband Infraco.4.            Mnu Molatlhegi Khunou Kgauwe oqashwe njengo-CFO we-Ejensi Yombuso Yezobuchwepheshe Bolwazi.5.            Nksz Marelize Potgieter oqashwe njengePhini likaMqondisi-Jikelele (u-DDG): Wophiko Lwezokuphathwa Kwenkantolo eHhovisi leNhloko Yamajaji.6.            Mnu Brightboy Nhlakanipho Nkontwana oqashwe njengo-DDG: Ophikweni Lwezokuxoxisana, Ubudlelwane Babasebenzi Nabaqashi kanye Nezemiholo eMnyangweni Wezemisebenzi Kahulumeni Nokuphathwa Kwayo.Imibuzo: Nksz Phumla Williams – uMkhulumeli weKhabhinethiIselula: 083 501 0139"
"Isitatimende Somhlangano weKhabhinethi Obubanjwe nge-inthanethi ngoLwesithathu, mhla zingama-21 Mfumfu 2020",22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-0,"A. Ezisematheni1. Umnotho1.1. UHlelo Lokwakha Kabusha Nokuvuselela Umnotho olwethulwa nguMongameli u-Cyril Ramaphosa emhlanganweni wokuhlala ngokuhlanganyela kwezindlu zombili zePhalamende ngoLwesine, mhla ziyi-15 Mfumfu 2020, ludinga yonke imikhakha ukuthi ikhweze imikhono isebenze ngokubambisana ukuzinzisa umnotho wethu.1.2. Uhlelo lwakhelwe embonweni ofanayo owasungulwa kubanjiswene nabo emphakathini - uhulumeni, ezabasebenzi, amabhizinisi kanye nezinhlangano zomphakathi - ngokubonisana kanzulu ngemininingwane ezinyangeni ezimbalwa ezedlule.1.3. Kunezinhlaka ezine eziseqhulwini ezesekela lolu hlelo lokuvuselela umnotho, olokuqala kungukukhishwa kwengqalasizinda. Uhlaka lwesibili oluseqhulwini ukunweba umthamo wokuphehlwa kogesi ngokuthi uhulumeni asheshise ukuqaliswa kokusebenza koHlelo Oludidiyelwe Lwezinsiza. Uhlaka olusemqoka lwesithathu ilolo lwemizamo yokusungula imisebenzi nokusekela izindlela zokuziphilisa kwabantu. Uhlaka lwesine lugxile ekukhuleni kwezimboni lapho uhulumeni ezosekela ukukhula emikhiqizweni yalapha kuleli lizwe kanye nokwenza ukuthi ukuthunyelwa kwemikhiqizo yaseNingizimu Afrika kwamanye amazwe ibe sezingeni lokuncintisana.1.4. Lezi zinhlaka eziseqhulwini ezikhonjiwe zizofaka isandla ekwakheni ukuzithemba nokubeka iNingizimu Afrika ezingeni lotshalomali nokukhula komnotho kulandela ukukhungatheka okudalwe ubhubhane lwesifo segciwane le-Corona (i-COVID-19).1.5. Ukuqinisekisa ukuqashwa njalo kokuqaliswa kokusebenza kohlelo, iKhabhinethi ikuvumile ukusungulwa koMkhandlu Obhekene Nokuvuselelwa Komnotho Kuzwelonke. USihlalo womkhandlu kuzoba uMongameli futhi amanye amalungu kuzoba yiPhini likaMongameli, uNgqongqoshe eHhovisi likaMongameli kanye nabo bonke oNgqongqoshe Beqoqo Lezomnotho. Umkhandlu uzohlangana njalo ngenyanga ukubheka ukuqaliswa kokusebenza kohlelo lokwakha kabusha nokuvuselelwa komnotho kanye nokuhlangana nokubanjiswene nabo emphakathini kuMkhandlu Wokuthuthukiswa Komnotho Nezabasebenzi Kuzwelonke.2. Isimo Senhlekelele Kuzwelonke2.1. Ukunwetshwa kweSimo Senhlekelele Kuzwelonke siye kumhla ziyi-15 Lwezi 2020, ngokoMthetho Wokulawulwa kweZimo Zenhlekelele, wangowezi-2002 (Umthetho wama-57 wangowezi-2002), kuzovumela uhulumeni ukuthi aqhubeke nokunciphisa ukubhebhetheka kwegciwane.2.2. Ngesikhathi iNingizimu Afrika isesimeni lapho kunokwehla okukhulu ekusulelekeni nasekubhebhethekeni kwe-COVID-19 ezinyangeni ezedlule, igciwane lisalokhu linathi.2.3. Njengoba izwe lijwayela 'indlela entsha' yokuphilisana ne-COVID-19 kanye nokuqubuka kabusha kwegciwane okungenzeka, iKhabhinethi liyaphinda futhi linxusa bonke abantu baseNingizimu Afrika ukuthi baqhubeke nokulandela imithetho yezempilo yokugqokwa kwezifonyo, ukuqhelelana kanye nokuhlale njalo uhlanza izandla ngamanzi nensipho noma ukusebenzisa isibulali-magciwane esine-alcohol. Lezi izona ndlela zokuzivikela ezikhona ukuze sizivikele thina, imindeni yethu kanye nabathandiweyo bethu ekusulelekeni nge-COVID-19. 2.4. IKhabhinethi lifisela bonke abasuleleke ngegciwane kubandakanya uNgqongqoshe wethu Wezempilo, uDkt uZweli Mkhize kanye nonkosikazi wakhe, uDkt u-May Mkhize, ukululama okusheshayo.2.5. IKhabhinethi liphinde futhi lifisa ukubonga bonke abasebenzi bezempilo abahamba phambili ngokuzibophezela nokuzinikela okuholele ekukhuleni kwezinga lokululama ku-COVID-19 kuleli zwe kwaba ngaphezu kwama-90% nokugcine izinga labashonayo kuma-2.6%.3. Ukugxila ekugcineni Ukuphepha ezindaweni zasemakhaya3.1. IKhabhinethi leseka ngokugcwele umsebenzi wamaphoyisa aseNingizimu Afrika wokubopha labo abenza ubugebengu obesabekayo ezweni lethu obubandakanya ukubulawa nokulinyazwa kwabalimi kanye nabasebenzi basemapulazini ezweni lonkana. Umphakathi wabalimi uyingxenye ebalulekile emnothweni wethu, ukugetshengwa kwamapulazi akusabisi kuphela ukuphepha kwabalimi nabasebenzi basemapulazini kodwa nokuvikeleka kokudla kwezwe.3.2. Uhulumeni usheshisa ukuqaliswa kokusebenza kweSu Lokuphepha Kwezindawo Zasemakhaya ukuze abhekane nezidingo zokuvikelwa kwemiphakathi yasezindaweni ezisemakhaya kanye nokweseka ukuthuthukiswa kwezenhlalo nezomnotho.3.3. IKhabhinethi linxusa isizwe ukuthi sisize Uphiko Lwezamaphoyisa eNingizimu Afrika (i-SAPS) ekulweni nobugebengu ngokuba yingxenye yezinkundla zomphakathi zamaphoyisa nokubika ubugebengu esiteshini samaphoyisa esiseduzane, ngokushayela inombolo yamahhala Yokuqeda Ubugebengu i-Crime Stop ethi- 08600 10111, ngokuthumela i-SMS engavezi ukuthi ithunyelwe ngubani eyaku- Crime Line kunombolo ethi- 32211 noma usebenzise i-App ebizwa nge-MySAPS - yamahhala, esetshenziselwa ukubika ubugebengu efakwa komakhalekhukhwini besimanje - ukuze ulume indlebe amaphoyisa ngobugebengu kodwa ungazivezanga ukuthi ungubani.3.4. Kumele sisebenze ngokubambisana ukuqeda ubugebengu emiphakathini yakithi futhi senze izwe lethu liphephe kuwowonke umuntu.4. Ukulwa nenkohlakalo4.1. IKhabhinethi iyakwamukela ukuboshwa kwabantu abasolwa ngokubandakanyeka emacaleni ahlukene enkohlakalo, ukukhwabanisa, ukushushumbisa imali kanye nokweba. La macala abandakanya, phakathi kwamanye, lawo ahlobene nokuxhashazwa kwezimali ze-COVID-19 zokusiza umphakathi, ukuthengwa okungahambanga ngendlela kwezinsizakusebenza zokuzivikela ze-COVID-19, ihlazo elihlobene nomsebenzi wezindlu zetsheboya kanye nokuhluleka ukubika noma ukuhambisa umbiko kuMnyango Wokuqoqwa Kwentela eNingizimu Afrika. IKhabhinethi libonga futhi liyayeseka yonke imizamo yokubuyisa izimali zikahulumeni kubo bonke abenze lokukhwabanisa. 4.2. Ukuboshwa kwakamuva kuqinisekisa ukuthi akekho ongaphezu komthetho futhi kubonisa ukuzinikela kukahulumeni ukujezisa labo abaqhubeka nokuphula umthetho ngokuphanga abantu baseNingizimu Afrika abahluphekayo usizo abaludingayo nokusizwa nguhulumeni.4.3. IKhabhinethi licela umphakathi ukuthi ubambe iqhaza ngokubika labo abenza lobu bugebengu kwabophiko lokugcinwa komthetho noma ngokushayela ucingo inombolo yamahhala Yokulwisana Nenkohlakalo ku-0800 701 701.5. Udlame Olubhekiswe Kwabobulili Obuthile nokubulawa Kwabesifazane (i-GBVF)5.1. Isihlava se-GBVF kanye nokuhlukunyezwa kwabantwana, uMongameli u-Ramaphosa akusole njengobhubhane lwesibili olulandela i-COVID-19, sisalokhu sibhubhisa emiphakathini yakithi futhi kumele senze konke okusemandleni ukusiqeda. USomqulu Wamalungelo ofakwe kuMthethosisekelo waseNingizimu Afrika wangowe-1996 ubeka ngokuqonde ngqo ukuthi wonke umntwana unelungelo lokuvikelwa ekuphathweni kabi, ukunganakwa, ukuhlukunyezwa noma ukululazwa.5.2. IKhabhinethi icela bonke abantu baseNingizimu Afrika ukuthi basebenze ngokubambisana nabophiko lwezokugcinwa komthetho ekuqinisekiseni ukuthi bonke abantu ababuthakathaka - ikakhulukazi abantu abadala, abesifazane nezingane - bavikelekile odlameni nasekuhlukunyezweni.5.3. Isigameko sakamuva samantombazane amabili aneminyaka eyisishiyagalombili ubudala (angamawele) aseMpumalanga, okusolwa ukuthi ebehlukunyezwa ngubaba wabo, siyaphazamisa kakhulu futhi siyakhathaza.  Enye yamantombazane ibike ngalesi sehlakalo kuthisha wayo esikoleni futhi kumele sincome indlela isikole esisukume ngayo okuholele ekuboshweni komsolwa. Njengesizwe esihlonipha umthetho futhi esithanda ukuthula, kumele sonke sibambane ekukhuzeni lobu bugebengu obusabekayo ngendlela engenazwelo ebafanele.6. Inkululeko yabezindaba6.1. Iminyaka engama-43 yenkululeko yabezindaba, eyaziwa ngelokuthi yi-Black Wednesday eNingizimu Afrika, yakhunjulwa ngoMsombuluko, mhla we-19 Mfumfu 2020. Lolu suku lusikhumbuza ukubaluleka kwenkululeko yokukhuluma ngokukhululeka ekusomqulu wamalungelo, okubandakanya, inkululeko yabezindaba njengengxenye ebalulekile, kuntando yeningi yomthethosisekelo. 6.2. Usuku Lwenkululeko Yabezindaba iluphawu lokuvinjelwa kwamaphephandaba amaningi nokuboshwa kwabahleli bawo mhla ziyi-19 Mfumfu 1977 ngamaphoyisa esikhathi sobandlululo, ngenxa yokuthi adalula unya olwalwenziwa umbuso wengcindezelo. Abezindaba basaqhubeka nokubamba iqhaza elibalulekile ekujabuliseni, ekufundiseni kanye nokulethela umphakathi ulwazi, kanye nokuchaza ngezici zempilo zenhlalo nomnotho kanye nepolitiki.6.2. Abezindaba basalokhu bebaluleke kakhulu ekubambisaneni nabo ukuqinisa ukubusa ngentando yeningi nokugqugquzela amalungelo omthethosisekelo ezakhamuzi zakithi. Inkululeko yokwenza umsebenzi wabo uza nesibophezelo sokuqinisekisa ukuthi babika ngokulunga nangendlela efanele zikhathi zonke.6.3. IKhabhinethi ihlonipha zonke izintatheli ezalahlekelwa izimpilo zazo ngezikhathi ezinzima ze-COVID-19, futhi iyazinikela ukuhlonipha nokuphakamisa inkululeko yokukhuluma, okubandakanya inkululeko yabezindaba ezweni lethu.7. Izivivinyo zokuphela konyaka7.1. IKhabhinethi lifisela isigidi esi-1 058 699 (isigidi esisodwa nezinkulungwane ezingamashumi ayisihlanu nesishiyagalombili namakhulu ayisithupha namashumi ayisishiyagalolunye nesishiyagalolunye) sabafundi beBanga le-12 inhlanhla njengoba beqala ukulungiselela izivivinyo zokugcina okulindeleke ukuthi ziqale mhla wesi-5 Lwezi 2020 zize ziphele mhla we-15 Zibandlela 2020.  Kulo nyaka uMnyango Wemfundo Eyisisekelo ubhalise inani eliphezulu kakhulu labafundi beBanga le-12 abazobhala izivivinyo zabo zokugcina.7.2. Kulandela ukuphazamiseka konyaka kwezemfundo ngenxa ye-COVID-19, iKhabhinethi inxusa bonke abazali nabanakekeli ukuthi beseke izingane zabo ngalesi sikhathi esibalulekile. Ikilasi likamatikuletsheni langowezi-2020 liyanxuswa ukuthi lisebenzise izinsizakufunda ezihlinzekwe nguhulumeni ngokusebenzisa umkhankaso obizwa nge-Woza matrics 2020 Catch-Up Campaign (ezitholakala ku- wozamatrics.co.za kanye naku- #Wozamatrics) ukuzilungiselela izivivinyo zalo zokuthola Isitifikethi seBanga le-12 Kuzwelonke.B. Izinqumo zeKhabhinethi1. Ukwesekwa kwemboni yalapha ekhaya yetshensimbi (i-ferrochrome)1.1. IKhabhinethi ikuvumile ukungenelela okuningi ukuze kusekelwe ukukhiqizwa kwe-ferrochrome lapha ekhaya kanye nomkhakha wamanani ayo entengo. Izindlela zokungenelela zibandakanya ukwethulwa okuhlongoziwe kwentela yemikhiqizo ethunyelwa kwamanye amazwe yetshe lensimbi i-chrome, ukusetshenziswa kwamandla obuchwepheshe obufanele uma kwenziwa insimbi, kanye nokwamukela ubuchwepheshe bokusebenzisa ukushisa ukuphehla ugesi kanye nokuziphehlela ugesi.1.2. Umkhakha walapha ekhaya we-ferrochrome ungumkhiqizi omkhulu kakhulu emhlabeni we-ferrochrome futhi iwona kuphela umkhiqizi wensimbi. Iwona umphakeli omkhulu wensimbi embonini yezimoto. Izingenelelo ezihlongoziwe zaqoqwa ndawonye ithimba lomsebenzi elihlanganisa iminyango Yezimbiwaphansi Nezamandla, Wezohwebo, ezeziMboni Nokuncintisana, Wezamabhizinisi kaHulumeni kanye noMnyango Wezezimali Kuzwelonke.2. Inqubomgomo Yentsha Kuzwelonke (i-NYP): 2020-20302.1. IKhabhinethi iyivumile i-NYP 2020-2030 yesithathu ebuyekeziwe, okuyinqubomgomo yemikhakha ehlukene eyasungulwa ngabamele iminyango kahulumeni, izinhlangano zomphakathi, izikhungo zemfundo ephakeme kanye nezinhlangano zamabhizinisi. Ingena esikhundleni se-NYP 2015-2020, ezophelelwa isikhathi ekupheleni kukaZibandlela 2020.2.2. Inqubomgomo ihlongoza okuseqhulwini okuhlanu: (1) imfundo yohlobo oluphambili, amakhono kanye namathuba esibili; (2) inguquko kwezomnotho, ukusungulwa kwamabhizinisi nemisebenzi; (3) ukugqugquzela impilo ngokomzimba nangokwengqondo, kubandakanya ne-COVID-19; (4) ubumbano lomphakathi nokwakhiwa kwesizwe, kanye (5) nezindlela ezisebenzayo zokuthuthukisa intsha.3. Uhlelo Lukazwelonke Lwabantwana (i-NPAC): 2019 kuya ku-20243.1. IKhabhinethi iyivumile i-NPAC yesine, eyenza ukuthi kusebenze isibopho sezwe kuMbuthano waMazwe Abumbene (i-UN) Ngamalungelo Engane kanye noSomqulu wase-Afrika ophathelene namaLungelo kanye Nenhlalakahle.3.2. Uhlelo lweminyaka emihlanu luchaza iqhingasu lokuseqhulwini kanye nokuqalisa ukusebenza kwezindlela zokuvikela nokuqondisa ngqo amalungelo ezingane. Uhlelo luqondaniswe noHlaka lwamaQhinga Lwesikhathi Esimaphakathi oluchaza izinyathelo uhulumeni azozithatha futhi ahlose ukuzizuza ngesikhathi sokhetho. Luzoqaliswa ukusebenza lusebenzisana nezinhlangano zomphakathi.3.3. I-NPAC nayo izosebenza njengohlaka ukuhlinzeka ngemibiko yenqubekelaphambili yezwe Ekomidini lase-Afrika Lezingcweti Zamalungelo neNhlalakahle Yengane kanye Nekomidi le-UN Lamalungelo Engane.4. Ukuqaliswa kokuhlolwa koMthetho Wabantu Abadala wangowezi-20064.1. IKhabhinethi iwuvumile umbiko wokuhlola owawugunyazwe ekuqaliseni kokusebenza koMthetho Wabantu Abadala, wangowezi-2006 (Umthetho we-13 wezi-2006).  Izincomo ezihlongoziwe ekuthuthukiseni ukulandela iziqondiso zoMthetho Wabantu Abadala wangowezi-2006 sezithunyelwe emnyangweni ofanele.4.2. Umbiko ungatholakala kuwebhusayithi yoMnyango Wezokuhlela, Ukuqapha nokuHlolwa (www.dpme.gov.za).5. UMqondisi-Jikelele (u-DG) weNhlangano Yezohwebo Emhlabeni (i-WTO)5.1. IKhabhinethi iyakweseka ukuqokwa kuka-Dkt Ngozi Okonjo-lweala njengo-DG weNhlangano Yezohwebo Emhlabeni (i-WTO). Ngaphambilini usesebenze njengoNgqongqoshe Wezezimali wase-Nigeria futhi wasebenza njengoMqondisi Ophethe weBhange Lomhlaba. Oqokiwe uphinde wesekwa ngoNgqongqoshe base-Afrika Bohwebo abaholwa ngusihlalo uNgqongqoshe u-Ebrahim Patel.IKhabhinethi lifisela u-Dkt Okonjo-lweala okuhle futhi lilangazelele i-WTO ebeka intuthuko njengephuzu elibaluleke kakhulu ohlwini lwayo futhi efaka isandla ekuvuseleleni umnotho emva kwe-COVID-19. Uma ephumelela kumzuliswano olandelayo wokuhlunga owenziwa i-WTO, uzoba ngowokuqala wase-Afrika futhi nowesifazane wokuqala ukuthi akhethwe kulesi sikhundla se-WTO DG.C. Imiyalezo1. Ukuhalalisa1.1. IKhabhinethi ihalalisela uNgqongqoshe woMnyango Wezokuthuthukiswa Komphakathi uLindiwe Zulu ekuqashweni kwakhe njengoSihlalo we-Partners in Population and Development (i-PPD), kusuka ngowezi-2021 kuya kowezi-2023. I-PPD ilumbimbi lwamazwe asathuthuka angama-27 asebenzisana ukuthuthukisa ukusebenzisana kwamazwe asathuthuka aseNingizimu yomhlaba ngenani labantu ezweni kanye nentuthuko, impilo ephelele yabantu kanye nokulingana ngokobulili.  INingizimu Afrika ithathe izintambo kosihlalo abedlule, i-China kanye ne-India.2. Amazwi enduduzoIkhabhinethi idlulisa amazwi enduduzo kulaba:2.1. umndeni nabangani baka-Dkt Vuyokazi Mahlati, owayenguSihlalo we Phaneli Eleluleka uMongameli Ngezinguquko Kwezomhlaba Nezolimo. Wayesebenza isikhathi sakhe sesibili kuKhomishana yoKuklama yeZwelonke.2.2. umndeni nabangani bakaKhomishana Wezicelo Zomhlaba eNtshonalanga Kapa, uNks Beverly Jansen, owayephethe isibani emzabalazweni wethu nobandlululo futhi wabamba iqhaza elibalulekile empumelelweni yezicelo zomhlaba zomphakathi ezweni lonkana.2.3. umndeni, abangani nabebesebenza nePhini likaSihlalo weKhomishana Yamalungelo Abantu eNingizimu Afrika, iNxusa u-Devikarani Priscilla Jana, owayengummeli ovelele nonesibindi wamalungelo abantu owayezinikele ngomsebenzi wakhe ukulwa nombuso wengcindezelo. UMongameli u-Ramaphosa umunike Umngcwabo Okhethekile Wesifundazwe: Esigabeni sesiBili.2.4. umndeni, abangani kanye nozakwabo kwabezindaba abebesebenza noMnu Dumisane Lubisi, obengumhleli omkhulu wephephandaba i-City Press. Wayezinikele ekuqinisekiseni ukuthi ubuningi bamazwi buyasekwa ezweni lethu.2.5. umndeni, abangani nabebesebenza neLungu lePhalamende (i-MP), uNks Dorah Dunana Dlamini, owaba ilungu lePhalamende lesithupha emva kokhetho lwangowezi-2019. Usebe ilungu leSishayamthetho Lesifundazwe saKwaZulu-Natali phakathi kowezi-2014 kanye nowezi-2019 ngaphambi kokuthi asebenze Endlini Yesishayamthetho Sikazwelonke.2.6. umndeni, abangani nabebesebenza noMnu Zamuxolo Joseph Peter, owaba ilungu lePhalamende lesithupha emva kokusebenza imisebenzi eminingi, kubandakanya njengokuba uSodolobha Omkhulu kuMasipala wendawo waseMakana eMpumalanga Kapa.2.7. umndeni, abangani nabebesebenza neLungu lePhalamende, u-Adv Hishaam Mohamed, owaba ilungu lePhalamende lesithupha emva kokhetho lwangowezi-2019, emva kokusebenza isikhathi eside njengomphathi wesifundazwe kuMnyango Wezobulungiswa nokuThuthukiswa koMthethosisekelo eNtshonalanga Kapa.2.8. umndeni, abangani nabebesebenza neLungu lePhalamende, uNks Thandi Gloria Mpambo-Sibhukwana, owaba ilungu lePhalamende lesithupha endlini Yesishayamthetho Sikazwelonke, emva kokusebenza njengenxusa laseNtshonalanga Kapa kuMkhandlu Kazwelonke Wezifundazwe ngesikhathi sePhalamende lesihlanu. Wasebenza iminyaka eminingi njengothisha ngaphambi kokuba iLungu lePhalamende.3. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. IBhodi yaBathengisi Bedayimane Lombuso:a. Nks Monica M Ledingwane (uSihlalo);b. Nks Faith T Mokwena;c. Mnu Levy G Rapoo; kanye nod. Nks Mpho Mosing.2. IBhodi laseNingizimu Afrika Labalawuli beDayimane Nezinsimbi Eziyigugu:a. Mnu Morake Abiel Mngomezulu (uSihlalo);b. Mnu Yershen Pillay;c. Nks Kanyisa Macingwane;d. Nks Mpho Mosing;e. Nkz Phydelis Zikalala-Mvelase;f. Mnu Warren Wayne Adams; kanye nog. Mnu Ernest Blom.3. Amalungu angewona abaphathi eBhodi elilawula Ezezitimela eNingizimu Afrika:a. Mnu Leonard Ramatlakane (uSihlalo);b. Adv Smanga Sethene;c. Mnu Matodzi Mukhuba;d. Nks Boitumelo Mokgoko;e. Mnu Dinkwanyane K Mohuba;f. Dkt Alison E Lewis;g. Nks Nosizwe Nokwe-Macamo;h. Nks Thinavhuyo N Mpye;i. Abamele uMnyango Wezokuthuthaj. Abamele uMnyango Wezezimali; kanyek. Nabamele iNhlangano Yohulumeni Basekhaya eNingizimu Afrika.4. Ibhodi labaQondisi le-Onderstepoort Biological Products (i-SOC) Limited:a. Nks Rene A Kenosi (uSihlalo);b. Slwz Khathutshelo A Nephawe;c. Nks Nona N Sonjani;d. Mnu Lufuno Nematswerani;e. Nks Kribashni Naidoo; kanye nof. Mnu Luvuyo Mabombo.5. Mnu Pieter Uys Pretorius njengePhini lika-DG (u-DDG): ku-Corporate Services kuMnyango Wokwengamela Ngokubambisana Nezendabuko.6. Nks Nonhlanhla Patience Mkhize njengo-DDG: Ezinhlelweni Zezemvelo kuMnyango Wezemvelo, Amahlathi Nokudoba.7. Ummeli u-Martin Mothusi Mafojane njengoMabimafa Omkhulu kuMnyango Wezobulungiswa nokuThuthukiswa koMthethosisekelo.8. Mnu Nakampe Joseph Mogale njengo-DDG: Ekuphathweni kwezomsebenzi eHhovisi leJaji Elikhulu.9. Mnu Livhuwani Tommy Makhode njengo-DG woMnyango Wezasekhaya.Imibuzo:Nks Phumla Williams – uMkhulumeli weKhabhinethiIselula: 083 501 0139"
"Isitatimende Somhlangano weKhabhinethi Obubanjwe nge-inthanethi ngoLwesithathu, mhla wesi-4 Lwezi 2020",5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-wesi-4,"A. Ezisematheni1. Umnotho1.1. Isitatimende Senqubomgomo Yesabelomali Sesikhathi Esiphakathi sangowezi-2020 esethulwe nguNgqongqoshe Wezezimali uTito Mboweni ngoLwesithathu, mhla zingama-28 Mfumfu 2020, sibeka umkhawulo ekusetshenzisweni kwemali nguhulumeni. Siphinde seseke ukukhula komnotho ukuze kukhuthazwe ukwakhiwa kwemisebenzi edingekayo. Ukwabiwa kwezimali kusekela umkhankaso wethu wokuvuselela umnotho ochitheke ngenxa yobhubhane lweSifo segciwane le-Corona (i-COVID-19) kanye nokuheha ukutshalwa kwezimali.1.2. IKhabhinethi iyawamukela umkhankaso i-Operation Vulindlela, ezosekela ukuqala kokusebenza koHlelo Lokwakha Kabusha Nokuvuselela Umnotho ngokusheshisa izinguquko zezakhiwo eziseqhulwini.1.3. IKhabhinethi iqinisekile ngokuzinikela kwayo ukuthi iphinde ikhulise umnotho ngakho-ke izinyathelo zethu ezinzima zamanje zizosheshisa imizamo yethu yokwakha umnotho osimeme kakhudlwana.2. I-COVID-192.1. IKhabhinethi ikhathazekile ukuthi abanye abantu baziphatha ngokunganaki nangobudedengu engathi i-COVID-19 ayisekho. IKhabhinethi icela bonke abantu baseNingizimu Afrika ukuthi baqhubeke nokulandela imithetho yezempilo yokuqhelelana nabanye abantu, ukugqoka izifonyo uma bephakathi kwabantu kanye nokuhlanza izandla ngamanzi nensipho noma ngesibulali-magciwane esine-alcohol, nokugwema imibuthano enabantu abaningi.2.2. Lokhu kuziphatha kokucabangela abanye abantu kuselokhu kuyisona sikhali sethu esikhulu sokuzivikela thina kanye nabanye egciwaneni. Izenzo zethu ezinesibopho zizoqinisekisa ukuthi siyawanciphisa amazinga okusuleleka ngegciwane ngesikhathi siqhubeka nokuphinde sakhe umnotho wethu.2.3. IKhabhinethi iyaqhubeka nokusigqugquzela sonke ukuthi sifake i-app yamahhala kamakhalekhukhwini i-COVID-19 Alert SA etholakala ku-Apple App Store noma ku-Google Play Store. I-app - esebenza mahhala komakhalekhukhwini futhi engafakwa ngaphandle kokukhokhela idatha - izokwenza ngcono ukulandela umkhondo ngokwazisa labo abayisebenzisayo uma beke basondelana nabanye abayisebenzisayo abake bahlonzwa njengabane-COVID-19 ezinsukwini eziyi-14 ezedlule. I-app ayiyiqoqi imininingwane yomuntu noma imininingwane yendawo lapho oyisebenzisayo ekhona.2.4. IKhabhinethi izocubungula imiphumela yoMkhandlu KaZwelonke Oweluleka Ngegciwane le-Corona ozobanjwa ngeviki elizayo. UMongameli u-Cyril Ramaphosa emva kwalokho uzobe esazisa isizwe ngenqubekelaphambili yeqhingasu elingenabungozi leNingizimu Afrika lokulawula ukubhebhetheka kwe-COVID-19.3. Ukuthuthukiswa kwengqalasizinda3.1. Isigcawu Sokulungiselela Umsebenzi Wengqalasizinda eNingizimu Afrika nezeziMakethe ebesithanyelwe e-Midrand, e-Gauteng kusuka mhla wesi-3 kuya mhla wesi-4 kuLwezi 2020 siqhubela phambili ukusebenza kohlelo lwengqalasizinda. 3.2. Umcimbi ubonise imisebenzi yengqalasizinda emikhulu kakhulu engama-27 engabiza isamba esihlanganisiwe esiyizigidigidi ezingama-R210 kubatshalizimali baseNingizimu Afrika nabamazwe aphesheya, kubandakanya nezithunywa zezikhungo zokuthuthukiswa kwezimali kanye namabhange ezentuthuko ahlukahlukene.3.3. Isigcawu sokulungiselela umsebenzi siqinisekisa ukuthi imisebenzi idlula ngaphansi kokuhlolwa ukuthi ingenzeka yini kanye nokuthola ukwesekwa ngezeluleko ezizokwenza ukuthi ihlale ilungele utshalomali.3.4. Phakathi kwemisebenzi eyethulwe kubatshalizimali kukhona isikhumulo esizolawula ukungena nokuphuma kuleli lizwe kwegesi yemvelo ewuketshezi eMpumalanga Kapa i-Ngqura-Coega; uHlelo Lwezindlu Zomphakathi lweZiphathimandla Ezilawula Izindlu Zomphakathi; ipayipi lophethiloli wendiza esikhumulweni sezindiza i-Cape Town International Airport; isikhungo sengqalasizinda esisemkhathini esizosungulwa i-Ejensi Yezasemkhathini eNingizimu Afrika, kanye nepaki yesayensi nobuchwepheshe e-Limpopo.3.5. Le misebenzi ingakwazi ukuqasha abantu abaningi baseNingizimu Afrika futhi ingaba yingxenye ebalulekile yomfutho wokusungula imisebenzi yoHlelo LwaseNingizimu Afrika Lokwakha Kabusha Nokuvuselela Umnotho Kazwelonke olwethulwa nguMongameli u-Ramaphosa muva nje.3.6. IKhabhinethi iyalibonga igalelo elifakwe umkhakha ozimele, lokunikela ngolwazi lwabo ngezindleko zabo.3.7. IKhabhinethi iyakwamukela ukwesekwa ngumkhakha ozimele onochwepheshe abangama-25 abazosiza abeNgqalasizinda eNingizimu Afrika ukuthi imisebenzi ehleliwe ithele izithelo.3.8. Ngaphezu kwalokho, iKhabhinethi iyasamukela isimemezelo sikaNgqongqoshe Wezemisebenzi Yomphakathi Nengqalasizinda u-Patricia de Lille sokuthi ubuholi obugxile kwingqalasizinda nobulwisana nenkohlakalo buzoqinisekisa ukulawulwa ngomthetho kwemisebenzi yengqalasizinda.3.9. Ihhovisi Lengqalasizinda Nokutshalwa Kwezimali eHhovisi LikaMongameli ezinsukwini ezizayo lizonikeza imininingwane yeminikelo eyenziwe ngabatshalizimali esigcawini saleli viki.1. Ingqungquthela Yotshalomali yaseNingizimu Afrika (i-SAIC)1.1. INingizimu Afrika izosingatha i-SAIC yesithathu mhla we-17 kanye nomhla we-18 kuLwezi 2020, ngokugxila kutshalomali emva kwe-COVID-19, ukuqinisa nokwakha.1.2. Ingqungquthela yakulo nyaka igxile ekuphumeleliseni ukuzinikela okukhona ukuze kufezekiswe ukusungulwa kwemisebenzi kanye nokuthuthukiswa komnotho. Ukwengeza, uhulumeni uzobeka izinyathelo ezithathiwe ukukhuthaza isimo esivumayo sotshalomali, ngokugxila ekwakhiweni kabusha nokuvuselela umnotho.1.3. Ingqungquthela yakhela phezu kwempumelelo yezingqungquthela ezedlule ezimbili ezazibanjwe ngowezi-2018 nangowezi-2019, ezenza izigidigidi ezingama-R664, okwaba yisisekelo sotshalomali kanye nokukhuliswa komnotho okusheshayo.2. Ezamandla2.1. IKhabhinethi iyakwamukela ukufakwa kwesondo elisebenza ngomoya eliphehla amandla ogesi elingama-140 megawatts (MW) eNxuba Wind Farm, eMpumalanga Kapa, okuyingxenye yomzuliswano wesine wezwe woHlelo Lokuthenga Umkhiqizi Ozimele Wamandla Ogesi Ovuselelekayo. Uma esefakwe wonke la masondo asebenza ngomoya, azophehla amandla angamahora angama-460 gigawatt ngonyaka futhi azokwenza ngcono ukuguquguquka kwesimo sezulu ngokubonakalayo.2.2. Ukusebenza ngokugcwele kweSiteshi sakwa-Eskom esingu-Unit 2 eKusile Power Station eMpumalanga kuletha amandla angama-800 MW.  IKusile isiteshi sikagesi sokuqala e-Afrika ukufaka ubuchwepheshe be-flue-gas desulphurisation - ubuchwepheshe obusezingeni eliphezulu obusetshenziswa ukususa ama-oxides e-sulphur, afana ne-sulphur dioxide, kusuka kuma-exhaust flue gases akuziphehlimandla zogesi ezishisa ilahle noma uwoyela - okuhambelana nemigomo ekhona yomhlaba yomoya ohlanzekile.2.3. IKhabhinethi iphinde yamukela isimemezelo se-Total SA sokuthi isithole inani elibonakalayo legesi ogwini oluseningizimu ne-Mossel Bay eNtshonalanga Kapa. Lokhu kuzosiza emizamweni yezwe yokukhulisa ukuphehlwa kwamandla okuzovumela ukuthi umnotho ukhule futhi kuhehe nabatshalizimali abaningi.3. I-Lekgotla Kazwelonke Yamatekisi 3.1. Isimemezelo esamukelwa ku-Lekgotla Kazwelonke Yamatekisi ngeviki eledlule sibalulekile ekwakheni umkhakha wezokuthuthwa komphakathi osebenza kahle nophephile. Imiphumela isondeza izwe ekuhlelekeni nasekuthuthukiseni imboni yamatekisi futhi izoyibeka emgudwini osimeme wokukhula.3.2. IKhabinethi iyakwamukela ukuzinikela ngokuzimisela komkhakha wemboni yamatekisi, okuqinisekisa ukulandela imithetho yabasebenzi yezwe kanye nokuqinisa indlela yokulawula imboni. 4. Inyanga Yokuqwashisa Ngamalungelo Abantu Abaphila Nokukhubazeka4.1. Uhulumeni usebenza nemikhakha eyahlukene yomphakathi ukuqinisekisa ukuthuthukiswa kwabantu abaphila nokukhubazeka. Inyanga Yokuqwashisa Ngamalungelo Abantu Abaphila Nokukhubazeka, eyaqala mhla zi-3 kuLwezi futhi ezophela mhla zi-3 kuZibandlela 2020, ibekwe ngaphansi kwesiqubulo esithi: ""Sisonke sakha Imiphakathi Ebandakanya Abantu Abaphila Nokukhubazeka."" 4.2. Lesi sikhathi sinika ithuba lokuqwashisa ngamalungelo abantu abaphila nokukhubazeka. Le nyanga yokuqwashisa igxile ekuceleni yomibili imikhakha kahulumeni nezimele ukuthi bakhuphule ukuqashwa, ukugcinwa kanye nokubonelela abantu abaphila nokukhubazeka emsebenzini.5. Ukunqanda Ubugebengu5.1. IKhabhinethi liyakugxeka ukubulawa okunesihluku nokungenazwelo kwamaphoyisa abenikele ngezimpilo zawo ukusebenza nokuvikela. Ukubulawa nokuhlaselwa kwamaphoyisa kungukuhlaselwa ngqo komthetho woMthethosisekelo waseRiphabhliki yaseNingizimu Afrika wangowe-1996.5.2. IKhabhinethi idlulisa amazwi enduduzo emindenini nakubangani awo wonke amaphoyisa ashone esemsebenzini njengoSayitsheni uMzoxolo Gxotani wethimba lase-East London elisebenza Ngamacala Abucayi i-Tactical Response Team eMpumalanga Kapa, uMphathi Wamaphoyisa esiteshini sase-Groblersdal uKholoneli u-Jeffrey Seroka e-Limpopo, nePhoyisa loBugebengu Obuwubuhlakani u-Ofentse Mokgadinyane kanye noMseshi onguSayitsheni u-Billy Mahooe eFreyistata; kanye noSayitsheni uSibongile Teka nePhoyisa uKganyisa Sitofile eNtshonalanga Kapa.5.3. IKhabhinethi iqhubeke nokugxeka ukudutshulwa nokubulawa kwabantu abayisishiyagalombili abaneminyaka yobudala ephakathi kwengama-30 nama-40 ngoshayasibhamu abangaziwa eGugulethu eNtshonalanga Kapa ngoMsombuluko, mhla zi-2 Lwezi 2020.5.4. IKhabhinethi iqinisekisa isizwe ukuthi amaphoyisa esebenzisana nomphakathi azoqinisekisa ukuthi labo ababandakanyeka kulezi zenzo zobugebengu bayaboshwa futhi babhekane nomthetho.6. Izindondo Zabezindaba Kwezokuthuthukiswa Komphakathi eNingizimu Afrika (i-SADC)6.1. IKhabhinethi icela bonke abezindaba eNingizimu Afrika ukuthi bangenele umncintiswano we-SADC wokuklomeliswa ngezindondo kwabezindaba wangowezi-2021. Izintatheli ezingamalungu e-SADC ziyamenywa ukuba zingenele noma zilethe amagama alabo ababaqokela ukuthola izindondo.6.2. Imiklomelo yabezindaba ye-SADC igqugquzela izinhloso ze-SADC zokuzuza ukuthuthukiswa komnotho, ukuthula nokuvikeleka, nokukhula, ukuqeda ububha, kanjalo nokuphucula indlela nobungcono bempilo yabantu baseNingizimu Afrika.6.3. Imiklomelo yabezindaba ye-SADC iyisikhali esinamandla esizosiholela ku-Afrika entsha, le enamandla anganamkhawulo kanye nethemba elivuselelekile lekusasa elingcono.7. Izivivinyo Zesitifiketi Sikamatikuletsheni Sikazwelonke (i-NSC) zangowezi-2020 7.1. IKhabhinethi ihlanganyele noMongameli u-Ramaphosa ekufiseleni ikilasi likamatikuletsheni langowezi-2020 inhlanhla ngezivivinyo zalo ze-NSC eziqale namuhla, mhla zi-5 kuLwezi nezizophela mhla ziyi-15 kuZibandlela 2020. Sinxusa bonke abazali, abanakekeli kanye nomphakathi wonke ukuthi usekele futhi ugqugquzele bonke abafundi ababhalayo njengoba bephothula iminyaka yabo eyi-12 yokufunda.7.2. Ubhubhane lwe-COVID-19 luthikameze ukufunda nokulungiselela izivivinyo zebanga le-12.  Noma kunjalo, uMnyango Wemfundo Eyisisekelo kanye nezikole bethula uhlelo lokufunda lokhu okubaphuthile ukuze balungiselele abafundi. IKhabhinethi inethemba lokuthi laba bafundi banawo amandla okuthola imiphumela emihle kakhulu.B. Izinqumo zeKhabhinethi1. Uhlelo Lomsebenzi lukaHulumeni (i-PoA) 1.1. IKhabhinethi iwuvumile umbiko wokuqala owenziwa kabili ngonyaka we-PoA wesikhathi sangoMasingana kuya kuNhlangulana kowezi-2020. Umsebenzi  owenzeke ngalesi sikhathi wesekela uHlaka lweQhingasu Lwesikhathi Esiphakathi lwangowezi-2019 kuya kowezi-2024.1.2. Isikhathi esibuyekeziwe sihambisane nokuphazamiseka okudalwe ubhubhane lomhlaba i-COVID-19, olwenze ukuthi imisebenzi nezinsiza zikahulumeni ziphambukele ekuvikeleni izimpilo kanye nendlela yokuziphilisa yabantu. 1.3. IKhabhinethi nokho ijabulile ngenqubekelaphambili esiyenziwe ekuqaliseni imisebenzi elindelekile ebalulekile.  Yize eminye yemisebenzi yaphazamiseka, iKhabhinethi iyagculiseka ngezinhlelo zamaklasta ezicatshangiwe zokubuyisa okusilahlekele. Imininingwane yale mibiko izochazwa ngesikhathi sesithangami seklasta sabezindaba esihleliwe.C. Umcimbi ozayo1. INingizimu Afrika ithathe isikhundla Sobuvumelwano Sobuhlobo Nokubambisana (i-TAC) naMazwe aseNingizimu Mpumalanga ne-Asia (i-ASEAN)1.1. UNgqongqoshe Wezobudlelwano Bamazwe Nokubambisana, uDkt uNaledi Pandor, uzomela uHulumeni waseNingizimu Afrika emcimbini wokubekwa kweNingizimu Afrika ku-TAC ne-ASEAN.1.2. Umcimbi wokusayina ozobanjwa nge-inthanethi uzoba ngoLwesibili, mhla zili-10 Lwezi 2020.  UNgqongqoshe u-Pandor uzoba yingxenye yomcimbi eseKapa, lapho ezophelezelwa uMphathi Wemishini yeKomidi lasePitoli le-ASEAN.1.3. INingizimu Afrika inobudlelwano bokuxhumana nobomnotho namalungu e-ASEAN. Ukubekwa kwezwe ku-TAC kuzobeka emthethweni ubudlelwano balo ne-ASEAN njengamadlelandawonye.1.4. Ukubekwa esikhundleni kweNingizimu Afrika ku-TAC kuphinde kwalithuba lokuthuthukisa ukubambisana kwezepolitiki nakwezomnotho nale nhlangano yamazwe ebalulekile futhi ekhulayo.D. Imiyalezo1. Ukuhalalisa1.1. IKhabhinethi ihlanganyela noMongameli u-Ramaphosa ekuhalaliseleni uDkt John Pombe Magufuli ekukhethweni kwakhe njengoMongameli okhethiwe wase-United Republic of Tanzania. Sikubheke ngamehlo abovu ukusebenzisana noDkt Magufuli ukuqinisa ubudlelwano obunxambili obuqinile, kanjalo nasezindabeni ezisithinta sonke esifundeni Sokuthuthukiswa Komphakathi eNingizimu Afrika, kanjalo nakuzwekazi i-Afrika nasemhlabeni.1.2. IKhabhinethi ihalalisela uNks Shudufhadzo Musida ngokwethweswa umqhele kaZime waseNingizimu Afrika wangowezi-2020 futhi imufisela okuhle esikhundleni sakhe njengomele iNingizimu Afrika.  Ungomunye wabantu baseNingizimu Afrika abaphakamisela iNingizimu Afrika phezulu ukuze bayibeke ezingeni lomhlaba.1.3. IKhabhinethi ihalalisela iBanyana Banyana, eqale imidlalo yokuvikela isicoco seNdebe ye-COSAFA ngokuwina ngamanqaku ama- 2-0 behlula izwe lase-Angola e-Port Elizabeth, eMpumalanga Kapa ngoLwesibili, mhla zi-3 Lwezi 2020.2. Amazwi EnduduzoIKhabhinethi idlulisa amazwi enduduzo emindenini nakubangani balaba:2.1. UMnu Enuga Sreenivasulu Reddy, owedlule emhlabeni eneminyaka yobudala engama-96.  Wazalelwa emndenini ozibandakanye kwezepolitiki e-South India.  Wahola umkhankaso Wezizwe Ezibumbene owawulwa nombuso wobandlululo futhi wasekela ukulwelwa kwenkululeko yeNingizimu Afrika iminyaka engaphezu kwesigamu sekhulu leminyaka, waphinde waba negalelo ekulwiseni unswinyo lwamazwe omhlaba olubhekiswe kuleli lizwe.Imibuzo: Nks Phumla Williams – uMkhulumeli weKhabhinethiIselula: 083 501 0139 "
"Isitatimende soMhlangano weKhabhinethi obubanjwe nge-inthanethi ngoLwesithathu, mhla ziyi-18 kuLwezi 2020",19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/zu/speeches/statement-virtual-cabinet-meeting-18-november-2020-19-nov-2020-0000,"A. Ezisematheni1. Ingqungquthela ye-12 yombimbi lwamazwe i-Brazil, Russia, India, China kanye neNingizimu Afrika (i-BRICS)1.1. IKhabhinethi liyamukelile imiphumela yeNgqungquthela ye-12 ye-BRICS ebiholwa nguMongameli u-Cyril Ramaphosa. Kule ngqungquthela ebisingethwe nguMongameli wezwe lase-Russia u-Vladimir Putin, kubhungwe kabanzi ngobambiswano lwe-BRICS okuhloswe ngalo ukuletha uzinzo emhlabeni jikelele, nokubambisana ekuqinisekiseni ukuvikeleka kwawo wonke amazwe kanye nokukhuliswa kweminotho okugxile ekusetshenzisweni kwezindlelakusebenza ezintsha.1.2. Le miphumela ibandakanya nokwamukelwa ngokusemthethweni kweQhingasu le-BRICS Lobambiswano Lwezomnotho (lowezi-2020-2025) kanye nokwamukelwa kweQhingasu le-BRICS Lokulwisana Nobushokobezi. Isitatimende esakhishwa ngamazwe wonkana ngokuhlanganyela, i-Moscow Declaration, esamukelwa ngokusemthethweni ekupheleni kwengqungquthela sazwakalisa, phakathi kwezinye izindaba, ukwesekwa kwe-Agenda 2063 yeNhlangano Yobumbano Yamazwe ase-Afrika (i-AU)  kanye nemizamo yokuqinisa ukudidiyelwa kwamazwe nokuthuthukiswa kwezwekazi, kubandakanya nokuqaliswa kweSivumelwano esiphathelene neNdawo Yokuhwebelana Mahhala Ezwekazini lase-Afrika.1.3. Ingqungquthela iyiphawulile futhi nenqubekelaphambili eseyenziwe yi-AU ekulungiseni udaba lwamagebe akhona kwezengqalasizinda, ikakhulukazi ngaphansi kohlaka loBambiswano Olusha Lokuthuthukiswa kwe-Afrika, kanye nokubaluleka kokugqugquzela utshalomali ukuze kwesekwe ukuthuthukiswa kwezimboni, kwakhiwe imisebenzi, kuqinisekiswe ukutholakala kokudla okwanele, kulwiswane nobubha futhi kuhlinzekelwe intuthuko ye-Afrika esimeme.2. Uhambo Olusemthethweni Lokuvakashela kukaMongameli waseMalawi kuleli2.1. IKhabhinethi lilwamukele ngezandla ezimhlophe uHambo Olusemthethweni lwakamuva nje lokuvakashela eNingizimu Afrika kwamalungu kahulumeni waseMalawi abeholwa nguMongameli u-Lazarus Chakwera, olube yimpumelelo. Emhlanganweni phakathi kukaMongameli Chakwera noMongameli Ramaphosa kubhungwe ngezindaba ezithinta lawa mazwe amabili, ngokunjalo futhi nezithinta isifunda kanye nezwekazi lonkana.2.2. INingizimu Afrika isalokhu izibophezele ekuqiniseni ubudlelwano bayo neMalawi ngokuthi kwelulwe futhi kukhuliswe uhwebo notshalomali phakathi kwalawa mazwe ngenhloso yokuqinisekisa ukuthi baphila impilo esezingeni elikahle nelamukelekile abantu balawa mazwe womabili. Lawa mazwe amabili anobudlelwano obuhle obaqala eminyakeni engamashumi ngamashumi eyadlula futhi okuwubudlelwano obusaqhubeka namanje.2.3. IKhabhinethi lithulelwe futhi nombiko maqondana nodaba lukaMnu Shepherd Bushiri nowakwakhe uNkz u-Mary Bushiri, abashaye utshani balibangisa kwelakubo e-Malawi ngenkathi bengaphandle ngebheyili yama-R200 000 umuntu ngamunye kulandela amacala ababekwe wona okukhwabanisa nokushintshisana ngemali okungekho emthethweni.2.4. IKhabhinethi ligculisekile ngendlela eliluphathe ngalo lolu daba iQoqwana Lezobulungiswa, Ukuvinjelwa Kobugebengu kanye Nokuqinisekisa Ukuphepha, futhi lizowazisa umphakathi ngalokho okuqhubekayo mayelana nalolu daba. Seyiqalisiwe inqubo yomthetho yokunxusa ukuthi laba babuyiselwe kuleli bazobhekana namacala ababekwe wona.3. Ukhetho lokuchibiyela komasipala3.1. IKhabhinethi liyishayela ihlombe iKhomishana Yokhetho Ezimele ngokuqhuba ukhetho lokuchibiyela olube yimpumelelo, obelubanjwe ezigcemeni ezingama-95 komasipala abangama-55 ngoLwesithathu mhla ziyi-11 kuLwezi 2020. Ukhetho lomasipala lusalokhu luyinsika yokuqinisa nokuthuthukisa intando yabantu emazingeni ezifunda kanye nomasipala.3.2. IKhabhinethi lizwakalise ukubabonga bonke abantu baseNingizimu Afrika ababambe iqhaza okhethweni lokuchibiyela, obelungolokuqala emuva kokumiswa kwayo yonke imisebenzi ephathelene nokhetho ngoNdasa ngenxa yobhubhane lwesifo segciwane le-corona (i-COVID-19).4. Izinsuku ezinhlanu zokulila ezweni lonkana4.1. IKhabhinethi liyabanxusa abantu baseNingizimu Afrika ukuthi babambe iqhaza ezinsukwini ezinhlanu zokulila ngenhloso yokukhumbula labo abalahlekelwe yizimpilo zabo ngenxa ye-COVID-19 kanye nodlame olubhekiswe kwabobulili obuthile nokubulawa kwabantu besifazane (i-GBVF). Wonke amafulegi esizwe azondiziselwa phansi ngalezi zinsuku ezinhlanu zokulila kusukela ngoLwesithathu mhla zingama-25 kuLwezi kuze kube yiSonto mhla zingama-29 kuLwezi 2020.4.2. Esinyathelweni sobumbano nokubambisana ukuze kuhlonishwe futhi kukhunjulwe bonke labo abashone ngenxa ye-COVID-19 ne-GBVF, zonke izakhamuzi ziyakhuthazwa ukuthi zigqoke izingubo nempahla ewuphawu lokulila ngokosiko lwabo kanye nezinkolo abakholelwa kuzona.5. Ukusayinwa koHlelo-ngqangi lukaShukela5.1. IKhabhinethi lilwamukelile uHlelo-ngqangi Lwemboni Kashukela olusayinwe nguNgqongqoshe Wezolimo, Izinquguko Kwezomhlaba kanye Nokuthuthukiswa Kwezindawo Zasemakhaya, u-Thoko Didiza, kanye nabomkhakha wemboni kashukela. UHlelo-ngqangi Lwemboni Kashukela luhlose ukuthatha izinyathelo eziphuthumayo ukuvikela izinkulungwane ngezinkulungwane zemisebenzi, futhi kuvikelwe nendlela abaziphilisa ngayo abantu abahlala ezindaweni zasemakhaya kanye namabhizinisi futhi kusenjalo kwakhiwe injongo entsha ebonisa isibindi maqondana nengomuso, okuhloswe ngayo ukwakha imigudu ehlukahlukene yokungenisa imali kubakhiqizi bakashukela, futhi kudalwe namathuba amasha omsebenzi amaningi.5.2. Imboni kashukela ingumqashi wabasebenzi osemqoka kakhulu futhi ingumthombo wokuziphilisa wemiphakathi eminingi esezindaweni zasemakhaya.B. Izinqumo zeKhabhinethi1. Iqhingasu Likazwelonke Lokulwisana Nenkohlakalo (i-NACS)1.1. IKhabhinethi liyigunyazile i-NACS ehlinzeka ngohlaka lokungenelela ezweni lonkana. Leli qhingasu liwumphumela wokubonisana nemikhakha ehlukahlukene okwenziwe ezweni lonkana, kubandakanya abamabhizinisi, uhulumeni kanye nezinhlangano zomphakathi. Ithimba le-NACS, elifaka phakathi izinhlangano zomphakathi, izifundiswa, amabhizinisi kanye nabameleli bakahulumeni, likwesekile ukuhlanganiswa kwaleli qhingasu.1.2. I-NACS igxile ezinsikeni eziyisithupha, ezibandakanya ukugqugquzela nokukhuthaza ukuzibandakanya kwezakhamuzi ngenkuthalo, ukubikwa kwezenzo ezingalungile, ubuqotho kanye nokusebenzela obala;  ukuthuthukisa ukusebenza kwabasebenzi ngobunyoninco nobungoti, ukuthuthukisa inqubo yokuphatha ezikhungweni, kanye nokuqinisa ukuhlinzekwa kwezinsizakusebenza kanye nokuhanjelaniswa komsebenzi owenziwayo kanye nokuphendula ngendlela efanele.1.3. Leli qhingasu liphakamisa futhi ukuthi kusungulwe uMkhandlu Kazwelonke Wokululeka Ukulwisana Nenkohlakalo wesikhashana, njengohlaka lokuqinisekisa ukuqapha kakhudlwana, ukuphendula kanye nokusebenzela obala. Lolu hlaka lwesikhashana luzoqalisa inqubo yokusungulwa kohlaka oluzimele olwakhiwe ngokuyalela komthetho olubandakanya imikhakha yonke oluzobika ngqo kwiPhalamende.2. Iqhingasu Lokwelulwa Kwezindawo Zikazwelonke Ezivikelekile (i-NPAES)2.1. IKhabhinethi liyigunyazile i-NPAES ebuyekeziwe ukuze iqale ukusebenza. Leli qhingasu lagunyazwa ngoLwezi 2018 ukuze kuboniswane ngalo nomphakathi. Lokhu kubonisana kwaholela ekutheni kufakwe ulwazi olubuyekeziwe oluqukethe nalokho okufiswa ngumphakathi nababambiqhaza ezahlukweni eziyisishiyagalolunye zaleli qhingasu.2.2. INingizimu Afrika ingelinye lamazwe anothe kakhulu uma kuza ngasekutholakaleni kwezinhlobo ezihlukahlukene zezitshalo kanye nezilwane. Isohlwini lwamazwe amathathu aphuma phambili emhlabeni wonke jikelele anezinhlobo ngezinhlobo zezitshalo nezilwane kanye nezinye izinto zemvelo eziphilayo. Ukuphatha nokulondoloza lezi zinto zemvelo ezihlukahlukene ezisemqoka kakhulu kuyalekelela futhi nasekwakhiweni kwamathuba omsebenzi ngokusebenzisa ezokuvakasha kanye nezinhlelo zokulondolozwa kwemvelo, futhi lezi zindawo zisetshenziswa futhi njengezindawo zocwaningo lwezesayensi.3. Uhlaka Olubuyekeziwe Lukazwelonke Lwezitshalo Nezilwane Ezihlukahlukene Ezitholakala Kuleli (i-NBF)3.1. IKhabhinethi likugunyazile ukushicilelwa kwe-NBF ukuze umphakathi uphawule ngayo. Lolu wuhlelo lokusebenza lomkhakha okuhloswe ngalo ukubhekana nezinto ezibeka engozini izinto zemvelo ezihlukahlukene ezihlonzwe ngenkathi kwenziwa uhlolo lwezesayensi lwesimo sezinto zemvelo ezihlukahlukene eziphilayo kanye nezindawo eziphila kuzo eNingizimu Afrika olwenziwa yi-South African National Biodiversity Institute ngowezi-2019.3.2. Imikhakha esemqoka kakhulu kulo mbiko wokuhlola iphathelene nezinto zemvelo eziphila emifuleni nasezizalweni zemifula njengoba izinhlanzi eziphila emifuleni kuyizona ezisengozini kakhulu kunazo zonke ezinye izinto zemvelo eziphila emanzini.4. UHlelo-ngqangi lweNingizimu Afrika Lomkhakha Wezamahlathi Okuhweba (i-CFS) (2020-2025)4.1. IKhabhinethi likugunyazile ukuqaliswa koHlelo-ngqangi lwe-CFS, oluvunywe ngabemboni, uhulumeni kanye nabasebenzi. Lolu hlelo luyalinganisa phakathi kwemihlomulo yezemvelo, yezomnotho kanye neyezenhlalo etholakala kwizinsiza zamahlathi.4.2. Lugxile ezindaweni eziyisikhombisa ezisemqoka: (a) ukwelulwa kwezinsiza zamahlathi kanye nokugcinwa kahle/ukuvikelwa kwamahlathi, (b) ukulethwa koguquko kulo mkhakha, (c) ukulungiswa komkhiqizo ngenhloso yokuletha imihlomulo engeziwe, (d) ukwebiwa kwezingodo kanye nezenzo ezingekho emthethweni, (e) ucwaningo, intuthuko, ukusungulwa nokusetshenziswa kwezinto ezintsha kanye nezindlelakusebenza zesimanjemanje kanye nokuthuthukiswa kwamakhono, (f) izinto ezisemqoka okuyizona ezivimbela ukukhula komkhakha kanye (g) nokuthuthukiswa kwezikhungo.5. Uhlaka lukazwelonke lokuqaliswa komsebenzi wokuqinisekisa ukuthi umkhakha wezoMsebenzi Kahulumeni usebenza ngobunyoninco nobungoti5.1. IKhabhinethi likugunyazile ukushicilelwa kohlaka lukazwelonke lokuqaliswa komsebenzi wokuqinisekisa ukuthi umkhakha wezoMsebenzi Kahulumeni usebenza ngobunyoninco nobungoti. Lokhu kuhambisana nesibophezelo esenziwe nguhulumeni wehlandla lokuphatha lesithupha sokwakha umkhakha wezoMsebenzi Kahulumeni onekhono namandla okusebenza, olandela inkambiso elungileyo nobuqotho futhi othuthukisayo. 5.2. Lolu hlaka luphakamisa ukuthi kube nezinsika ezinhlanu ezisemqoka kakhulu zokuqinisekisa ukusebenza ngobunyoninco nobungoti ezizoholwa yiSikole Sikahulumeni Sikazwelonke (i-NSG), ngokubambisana nezikhungo zemfundo ezihlukahlukene. Lezi zinsika ezinhlanu zibandakanya inqubo yokuqashwa nokuqokwa kwabantu ngaphambi kokuba bangene emkhakheni wezoMsebenzi Kahulumeni, inqubo yokujwayezwa kwabasebenzi abasha umsebenzi futhi bajwayezwe nezinqubokusebenza zesikhungo kanye nokudidiyelwa kwabo emsebenzini; ukuhlela nokuphatha kokusebenza; ukufunda okuqhubekayo kanye nokuthuthukiswa kwabasebenzi emsebenzini abawenzayo kanye nokukhula nokudlondlobala emsebenzini wabo kanye noshintsho oluphathelene nomsebenzi.6. Iziphakamiso zenqubomgomo zokuchibiyela uMthetho Wokuphathwa Komsebenzi Kahulumeni (i-PAMA) wonyaka wezi-2014 kanye noMthetho Wezemisebenzi Kahulumeni (i-PSA) wonyaka we-19946.1. IKhabhinethi lizigunyazile iziphakamiso zenqubomgomo okuhloswe ngazo ukuchibiyela i-PAMA, yonyaka wezi-2014 (uMthetho we-11 wonyaka wezi-2014) kanye ne-PSA, yonyaka we-1994 (uMthetho we-103 wonyaka we-1994). Phakathi kwezinye izinto, lezi ziphakamiso ziphakamisa isinyathelo sokuthi kube nomkhakha owodwa woMsebenzi Kahulumeni, ukugcinwa kwesimo se-NSG njengomnyango kazwelonke kanye nokuchasisa indima yeHhovisi Lokuqinisekisa Ukuthotshelwa Kwamazinga Ezempilo maqondana nezindlela zokulawulwa nokuhanjelaniswa kwemigomo namazinga emkhakheni wokuphathwa kukahulumeni.6.2. Iziphakamiso zenqubomgomo ze-PSA zibandakanya ukuchasiswa kwezinhloko zeminyango eHhovisi likaNdunankulu naseHhovisi likaMongameli, futhi nokulungisa ezinye zezindaba ezingumphumela wezinqumo zenkantolo.6.3. Izichibiyelo zisuselwa emzamweni wokuqhubekisela phambili uhlelo lokwakhiwa komkhakha Owodwa Wokuphathwa Kukahulumeni futhi kuqaliswe nezinguquko zenqubomgomo ezishiwo oHlelweni Lukazwelonke Lokuthuthukiswa Kwezwe ukuze kwakhiwe umkhakha womsebenzi kahulumeni osebenza ngobunyoninco nangobungoti.6.4. Uhlelo lokwakhiwa komkhakha Owodwa Wokuphathwa Kukahulumeni lusekelwe phezu komgomo wokuqinisekisa ukuhlinzekwa kwezidingo-ngqangi ngendlela efanele, futhi okuyizidingo-ngqangi ezisezingeni eliphezulu, ezihlinzekwa ngokubambisana kanye nokuphendula ngendlela efanelekile.7. Inqubomgomo Yokuphathwa Kwesimo-bunjalo Somuntu Esisemthethweni7.1. IKhabhinethi likugunyazile ukukhishwa kweNqubomgomo Yokuphathwa Kwesimo-bunjalo Somuntu Esisemthethweni ukuze umphakathi uphawule ngayo. Inqubomgomo iphakamisa izinququko eziningana, kubandakanya nokuchitshiyelwa koMthetho Wesimo-bunjalo Somuntu Nokuzazisa, i-Identification Act, wonyaka we-1997 (uMthetho wama-68 wonyaka we-1997) kanye noMthetho Wokuguqulwa Kwencazelo Yobulili kanye Nesimo Sobulili, uMthetho wama-40 wonyaka wezi-2003) ngenhloso yokuhambelanisa le mithetho noMthethosisekelo weRiphabhulikhi yaseNingizimu Afrika wonyaka we-1996 kanye noMthetho Wokuvikelwa Kwemininingwane Yomuntu, wonyaka wezi-2013 (uMthetho wesi-4 wonyaka wezi-2013).7.2. Inqubomgomo iphakamisa futhi nokudidiyelwa kweRejista Kazwelonke Yabantu Bonke Abakhona Ezweni ukuze kuvunyelwe ukuboniswa nokuvezwa kwesimo-mbono esisodwa somuntu futhi izicibunjalo zakhe ezikhethekile zitholakale nakwezinye izinhlelo zokuphathwa kwesimo-bunjalo somuntu zikahulumeni kanye nezomkhakha ozimele. Inqubomgomo izodidiyela izinhlelo ezikhona njengamanje noHlelo Lukazwelonke Lokuveza Nokubonisa Isimo-bunjalo Somuntu olusebenzisa izici-bunjalo zomzimba wakhe ezimenza ahluke kwabanye abantu (amabhayomethriki). Irejista entsha yabantu bonke abakhona ezweni ehlongozwayo izoba yisisekelo sohlelo olusemthethweni lokuvezwa nokuboniswa kwesimo-bunjalo somuntu kusetshenziswa ubuchwepheshe be-inthanethi, nokuwuhlelo oluzoba ngumgogodla wezinhlelo-kusebenza zombuso nezomkhakha ozimele zobuchwepheshe besimanje. 8. Isivumelwano soMthetho Wokuzibandakanya Kwezwe kwi-AU ngokusemthethweni (Constitutive Act) Ophathelene nePhalamende Lamazwe ase-Afrika (i-PAP)8.1. IKhabhinethi likugunyazile ukuthunyelwa ku-PAP kweSivumelwano soMthetho Wokuzibandakanya Kwezwe kwi-AU ngokusemthethweni ukuze samukelwe futhi siqinisekiswe. Ukuze kuqaliswe ukusebenza kwalesi sivumelwano, imibuso engamalungu kumele isamukele ngokusemthethweni ngokulandela inqubo yamaphalamende ayo. INingizimu Afrika iyona esingethe i-PAP, ewuhlaka lokushaywa kwemithetho lwe-AU.C. Imithethosivivinywa1. Umthethosivivinywa Wokuchibiyela Umthetho Kazwelonke Wezamabhizinisi Amancane (i-NSEA) wezi-20201.1. IKhabhinethi likugunyazile ukushicilelwa kwe-NSEA ukuze umphakathi uphawule ngayo, okungumthethosivivinywa okuhloswe ngawo ukuchibiyela uMthetho Kazwelonke Wezamabhizinisi Amancane, wonyaka we-1996 (uMthetho we-102 wonyaka we-1996). Izichibiyelo zihlinzekela ukusungulwa kweHhovisi LoMlamuli Wemibango Yezamabhizinisi Amancane futhi zichitha ukuhlinzekelwa kokusungulwa kweSigungu Sokweluleka.1.2. UMthethosivivinywa welula ukufinyelela kwamabhizinisi amancane kubulungiswa ngokusebenzisa uMlamuli Wemibango, okuwuyena ozothweswa umsebenzi wokucubungula nokuxazulula izikhalazo ezifakwe ngamabhizinisi amancane.1.3. Ukuqaliswa kokusebenza kwezichibiyelo kuzoletha uzinzo olukhudlwana kulo mkhakha futhi kuthuthukise amathuba ezomnotho ngokwakhiwa kwamathuba omsebenzi ngamabhizinisi asafufusa.2. Umthethosivivinywa Wokuchibiyela uPhiko Lukazwelonke Lwezokuthuthukiswa Kwentsha (i-NYDA)2.1. IKhabhinethi likugunyazile ukuthunyelwa koMthethosivivinywa Wokuchibiyela uPhiko Lukazwelonke Lwezokuthuthukiswa Kwentsha ukuze umphakathi uphawule ngawo. Lezi zichibiyelo zithuthukisa ukusebenza kahle kwe-NYDA ekweluleni ukufinyelela kwayo kubantu abasha kanye nokukhulisa ukusabela kwayo ekubhekeleleni izidingo zabo.2.2. Inani labantu abasha cishe liyingxenye yokuthathu eshumini esibalweni sabantu baseNingizimu Afrika uma sebebonke futhi ukuqaliswa kwalo Mthethosivivinywa kuzolekelela kakhulu ekwakheni ithimba labasebenzi abanamakhono amakhulu kuleli futhi kulekelele ekukhuliseni ukwesekwa kokusungulwa kwamabhizinisi. Lokhu kuzofaka isandla ekuxazululweni kwezinselele zentuthuko ezintathu, okuwububha, ukungalingani kanye nokuntuleka kwamathuba omsebenzi.D. Imicimbi Ezayo1. Izinsuku eziyi-16 Zokulwisana Nodlame Olubhekiswe Kwabobulili Obuthile Nokubulawa Kwabesifazane (i-GBVF)1.1. IKhabhinethi lisigunyazile isiqubulo somkhankaso weziNsuku eziyi-16 Zokulwisana ne-GBVF esithi: “Ubulungiswa Bezomnotho Obuqondiswe Kwabesifazane okuhloswe ngabo ukuqinisekisa iNingizimu Afrika engenalo udlame futhi engenakho ukucwasana ngokobulili”, okuwuvuthondaba lomkhankaso weziNsuku ezingama-365 Wokulwisana ne-GBVF. Ngenxa yemithethonqubo yeSimo Senhlekelele Sikazwelonke enqabela ukubanjwa kwemibuthano emikhulu, uMongameli Ramaphosa uzowethula ngohlelo-xhumano lwe-inthanethi lo mkhankaso ngoLwesithathu, mhla zingama-25 kuLwezi 2020. Uhlelo Lokusebenza Lokubhekana Nesimo Esiphuthumayo lokulwisana ne-GBVF olwagunyazwa ngonyaka wezi-2019 luqalile ukusebenza ukuze kwesekwe izisulu; kuthuthukiswe imikhankaso yokuqwashiswa kwabantu nokuvinjelwa kwe-GBVF; kuthuthukiswe imithetho nezinqubomgomo; kugqugquzelwe ukufukulwa nokuthuthukiswa kwabesifazane kwezomnotho, futhi kuqiniswe nohlelo lwezobulungiswa nokulwisana nobugebengu.1.2. Uhlelo Lwamasu Lukazwelonke (i-NSP) olwamukelwe ngokusemthethweni, olwafinyelela kuMongameli Ramaphosa ngasekuqaleni kwalo nyaka, luqhubekisela phambili izinyathelo zokubhekana nesimo esiphuthumayo ezaqalwa ngonyaka wezi-2019. IKomidi loNgqongqoshe Abahlukahlukene eliqondene ne-GBVF eliholwa nguNgqongqoshe weHhovisi likaMongameli ophathiswe Ezabesifazane, Ezezingane Nezabantu Abaphila nokukhubazeka, uNks Maite Nkoana-Mashabane, liyaqhubeka nokwengamela umsebenzi wokuqinisekisa ukusetshenziswa kwezinhlelo ze-NSP.2. Usuku Lwengculazi Lomhlaba Wonke – 1 Zibandlela 20202.1. Isiqubulo soSuku Lwengculazi Lomhlaba Wonke, mhla lu-1 kuZibandlela 2020, esithi: “Sisonke kulokhu, Cheka Impilo!” sigcizelela isibopho somuntu ngamunye sokuqinisekisa ukuthi impumelelo eseyenziwe kuze kube manje ekubhekaneni nobhubhane lwesandulelangculazi (i-HIV) nesifo sofuba (i-TB) ayipheleli emoyeni okwezithukuthuku zenja.2.2. INingizimu Afrika inabantu abaningi kunawo wonke amanye amazwe emhlabeni abane-HIV, njengoba beyizigidi eziyi-7.7 abantu abaphila ne-HIV kuleli, futhi eNingizimu ne-Afrika ingxenye yokuthathu eshumini yabo bonke abantu abathelelekayo nsuku zonke ikuleli lizwe laseNingizimu Afrika. Manje sebebaningi abantu abahlolelwa i-HIV. INingizimu Afrika inohlelo olukhulukazi emhlabeni wonke jikelele lokwelashwa kwabantu ngemishanguzo. Iyizwe lokuqala esifundeni se-Afrika esiseningizimu yogwadule i-Sahara elilugunyaze ngokuphelele uhlelo lokugomela i-HIV ngemishanguzo esetshenziswa ngabantu abangakatheleleki ngegciwane i-Pre-exposure Prophylaxis, okuyimishanguzo manje ehlinzekwa kulabo abasengcupheni enkulu yokutheleleka.2.3. IKhabhinethi liyabanxusa abantu baseNingizimu Afrika ukuba balandele izinyathelo ezintathu ze-Cheka Impilo: Esokuqala, thola ukuxilongwa kwesimo sempilo yakho, hlolelwa i-HIV ne-TB mahhala kunoma yimuphi umtholampilo oseduze nawe. Esesibili, thatha izinyathelo ezifanelekile uma usuyitholile imiphumela yokuhlolwa kwakho, qala ukwelashwa ngokushesha noma uqhubeke nokusebenzisa imithi owelashwa ngayo. Esokugcina, phila ngobuhlakani, nakekela impilo yakho ngokugwema ukubhabhalala kanye nokuya ocansini ngendlela enobungozi, gwema ukuziphatha okubeka impilo yakho engcupheni, futhi uqikelele ukuthi udla ukudla okunempilo nomsoco.3. Ingqungquthela Yabaholi Bamazwe ayingxenye yeqembu Lamazwe angama-20 (i-G20)3.1. UMongameli Ramaphosa uzohola ithimba laseNingizimu Afrika elizobamba iqhaza eNgqungqutheleni Yabaholi Bamazwe e-G20 ezobanjwa ngohlelo-xhumano lwe-inthanethi ngoMgqibelo mhla zingama-21 kuLwezi kanye nangeSonto mhla zingama-22 kuLwezi.3.2. INgqungquthela Yabaholi Bamazwe e-G20 izosingathwa yi-Saudi Arabia futhi izogxila ekuqiniseni ubambiswano lwamazwe omhlaba ngaphansi kwesiqubulo esithi “Sifezekisa Amathuba Ekhulunyaka lama-21 ukuze Kuhlomule Abantu Bonke”. Le ngqungquthela kuhloswe ngayo ukuhola imizamo yamazwe omhlaba yokuthuthukisa izinyathelo ezinohlonze futhi ezihambelanayo zomhlaba wonke zokulwisana nobhubhane lwe-COVID-19, kuvikelwe umnotho womhlaba futhi kuthuthukiswe ukubambisana kwamazwe omhlaba.3.3. Izingxoxo zizogxila ekuhlomiseni nokuthuthukisa abantu, ukuvikela umhlaba kanye nokuxazulula izinselele zamazwe omhlaba ngokuthi kuqhanyukwe nezisombululo ezihlomulisa isintu sonke.A. Imiyalezo1. UkuhalalisaIKhabhinethi liyabahalalisela futhi libafisela okuhle kodwa laba:UMongameli Ramaphosa osukwini lwakhe lokuzalwa lapho ebegubha khona iminyaka engama-68 azalwa, ngoLwesibili mhla ziyi-17 kuLwezi 2020.UMongameli Alassane Ouattara kanye nabantu base-Cote d’Ivoire ngokubamba kwabo ukhetho olube yimpumelelo.Lowo ozothatha izintambo zokuba nguMongameli waseMelika (i-USA) u-Joseph R. Biden, kanye nabantu base-USA, kulandela ukubanjwa kokhetho olube yimpumelelo.U-Master KG ngokunqoba kwakhe iNdondo Yomculi wase-Afrika Ovelele emcimbini we-MTV EMA kulandela inoni lengoma yakhe i-Jerusalema okucula phambili kuyona uNomcebo Zikode, okuyingoma ebe ngenye yezingoma ezishisa izikhotha emhlabeni wonke jikelele.I-Banyana Banyana enqobe isicoco sayo sesine kulandelana, seNdebe Yomqhudelwano Wabesifazane we-COSAFA ngokubhaxabula i-Botswana ngamagoli amabili kwelilodwa.I-Bafana Bafana enqobe imidlalo yayo emibili lapho ibidlana khona imilala ne-Sao Tome and Principe futhi ngalokho yazibeka ethubeni elihle lokungena ohlwini lwamazwe azoba yingxenye yomqhudelwano weNdebe Yamazwe ase-Afrika wonyaka wezi-2022.2. Amazwi enduduzoIKhabhinethi lidlulisa amazwi enduduzo:kubantu base-Ghana kanye nomndeni nabangani bakaMongameli waphambilini wase-Ghana u-Jerry Rawlings.emndenini, abangani kanye nozakwabo bakaMcwaningi-mabhuku Omkhulu uMnu Kimi Makwetu obekungasensuku zatshwala aphume esikhundleni sakhe, olisebenzele kahle kakhulu izwe lethu futhi ofake isandla  ekuletheni usiko-mpilo lokuphendula ngendlela efanele maqondana nokusetshenziswa kwezinsiza nezimali zombuso.  Ukudlula emhlabeni kukaMnu Makwetu kusho ukulahlekelwa okukhulu emsebenzini wokucwaningwa kwamabhuku kanye nasemsebenzini oqhubekayo wokwakha uhulumeni ophendulayo. IKhabhinethi lizwakalise ukuziqhenya kwalo ngokuthi uMnu Makwetu ubekhethwe ngaphandle kokubangisana nomunye umuntu ukuthi abe yingxenye yeKomidi Elizimele Lokweluleka Kwezokucwaningwa Kwamabhuku leNhlangano Yezizwe, okungumsebenzi okungangabazeki nakancane ukuthi ubezowenza ngobuchule nobungoti obukhulu. kuhulumeni nabantu base-Palestine kulandela ukudlula emhlabeni kukaDkt Saeb Erekat. UDkt Erekat ubenguNobhala-Jikelele weKomidi Lesigungu Seziphathimandla le-Palestine Liberation Organisation, eyilungu leKomidi Elikhulu le-Fatah futhi eyisifundiswa esiqavile, wabe engumholi wezingxoxo zoxolo kwelase-Palestine futhi engumngani omkhulu weNingizimu Afrika. E. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. Isigungu Esilawulayo seKhomishana Yokubuyisana, Ukuxazulula Nokwahlulela (i-CCMA):a. UMnu Enos Ngutshane (uSihlalo);b. UMnu Siobhan Leyden;c. UMnu Kaizer Moyane;d. UMnu Sifiso Lukhele;e. UNks Riefdah Ajam;f. UMnu Narius Moloto;g. UMnu Bheki Ntshalintshali;h. UMnu Thembinkosi Mkalipi;i. UNks Thabitha Constance Mametja; kanye noj. Nks Tshepo Mahlaela.2. Amalungu angekho ezingeni lokuphatha eBhodi labaQondisi be-Armaments Corporation of South Africa:a. Inxusa u-Jeanette Thokozile Ndhlovu (oqokwe kabusha);b. Dkt Reginald Cassius Lubisi;c. Dkt Phillip David Dexter;d. UNks Refilwe Matenche;e. Maj Gen (osewathatha umhlalaphansi) Lungile Christian Pepani;f. UNks Fundiswa Skweyiya-Gushu;g. UMnu Timothy Mandla Sukazi; kanye noh. Nks Peta Nonceba Mashinini.3. Ihlandla lesi-6 lokuphatha loMkhandlu we-Engineering Council of South Africa:1. UNks Refilwe Buthelezi;2. UNks Prudence Madiba;3. UNks Tshwaraganang Ramagofu;4. UMnu John Daniels;5. UMnu Mashao Lawrence Lebea;6. UMnu Kasango Nyembwe;7. UMnu Simphiwe Nathaniel Zimu;8. UMnu Thembinkosi Cedric Madikane;9. UMnu Sipo Mkhize;10. UNks Nirvanna Rampersad;11. UNks Liezl Smith Smith;12. UNks Refilwe Lesufi;13. UNks Sarah Skorpen;14. UNks Abimbola Olukunle;15. UMnu Sandiswa Jekwa;16. UNks Linda Njomane;17. UMnu Mpho Ramuhulu;18. UNks Philile Precious Mdletshe;19. UMnu Lesetja Boshomane;20. UNks Amelia Mtshali;21. UMnu Thulebona Memela;22. UNks Simangele Mngomezulu;23. UNks Otilia Mthethwa;24. UMnu Thembinkosi Gamedze;25. UNks Phumza Zweni;26. UMnu Bhekinkosi Williamson Mvovo;27. UNks Patronella Fikile Sibiya;28. UNks Cingisa Mbola;29. UNks Thulisile Mwelase;30. UMnu Kemraj Ramgobind Ojageer;31. UMnu Enson Muranganwa Mangwengwende;32. UNks Thandeka Chili;33. UMnu Sifiso Keswa;34. UNks Sejako Morejwane;35. UNks Nirasha Sampson;36. UNks Sewela Mutileni;37. UNks Nokhana Moerane;38. UMnu Mamadi Isau Mailula;39. UNks Natalie Skeepers;40. UMnu Matome Edmund Modipa;41. UDkt Reginald Sethole Legoabe.42. UMnu Carlo Van Zyl;43. UMnu Ranthekeng Moloisane;44. UMnu Njabulo Nhleko;45. UNks Elizabeth Theron;46. UMnu Arnold Heinz Sommer;47. UNks Rachel Ledwaba;48. UMnu Nic Smit; kanye no49. Mnu Sekete Zachia David Botsane;4. IKhomishana Yezokuqasha Ngokulinganaa. UNks Tabea Kabinde  (uSihlalo);b. UMnu Bhabhali kaMaPhikela Nhlapho;c. UNks Lebogang Mulaisi;d. UMnu Puleng Tsebe;e. UMnu Mpho Vuma;f. UNks Thembi Chagonda;g. UNks Zinzisa Pearl Mgobondela;h. UNks Stieneke Jensma; kanye noi. Nks Dineo Mmako.5. UMnu Mashwahle Joseph Diphofa – Owelulelwe inkontileka yakhe yeminyaka emihlanu njengoMqondisi-Jikelele (u-DG) woMnyango Wezindaba Zendabuko.6. UDkt Phil Mjwara – Owelulelwe inkontileka yakhe yeminyaka emibili njengo-DG woMnyango Wezesayensi Nokusungulwa Kwezinto.7. UDkt Duncan Ettienne Pieterse – oqashwe njengePhini lika-DG (u-DDG): Wezenqubomgomo Yezomnotho, eMnyangweni kaMgcinimafa Kazwelonke.8. UDkt Thuli Nomsa Khumalo – oqashwe njengo-DDG: Wezokuphathwa Kwezinganhle Lomoya Nokuguquguquka Kwesimo Sezulu, eMnyangweni Wezemvelo, Ezamahlathi kanye Nezokudoba.Imibuzo: Nks Phumla Williams – uMkhulumeli weKhabhinethiIselula: 083 501 0139"
"Isitatimende somhlangano weKhabhinethi obubanjwe nge-inthanethi ngoLwesithathu, mhla zi-2 kuZibandlela 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-zi-2-4,"A.    Ezisematheni1.    Ukukhuphuka kwesibalo sabantu abatheleleka ngesifo segciwane le-Corona (i-COVID-19)1.1.    IKhabhinethi selizwakalise ukukhathazeka okukhulu ngokudlondlobala kwenani labantu abatheleleka nge-COVID-19 nsukuzonke eMpumalanga Kapa kanye nasezingxenyeni ezithile zeNtshonalanga Kapa. Ukukhula kwesibalo sabantu abathelelekayo kubangelwa, phakathi kokunye, wukuhluleka kwabantu ukulandela imigomo ebekiwe yokuvimbela i-COVID-19 kanye nokuhluleka ukuthobela imithethonqubo yeSigaba Sokuqapha Sokuqala.1.2.    IKhabhinethi lizigunyazile izinyathelo zokungenelela ezihlongozwayo eziqondiswe kuMkhandlu-dolobha kaMasipala i-Nelson Mandela Bay (i-NMB) ukuze kubhekwane nengwadla yesibalo esikhulayo sabantu abatheleleka nge-COVID-19. IKhabhinethi likugunyazile futhi ukuthi ziqhubeke izikole zokusoka, kodwa-ke lokhu kumele kwenzeke ngaphansi kwemigomo enqala yokuqikelela ezempilo, futhi uMkhandlu-dolobha i-NMB wona ushiywe ngaphandle kulokhu. UNgqongqoshe Wezempilo, uDkt uZweli Mkhize, uzovakashela eNtshonalanga Kapa ukuyohlola ukuthi yini okumele yenziwe ukungenelela ezindaweni ezinjenge-Garden Route. 1.3.    IKhabhinethi likugcizelele ukubaluleka kokulandelwa kwezindlela zokuzivikela ezingaphathelene nokusetshenziswa kwamakhambi, ezinjengokuhlanza izandla ngamanzi nensipho noma ukusebenzisa isibulalimagciwane esine-alkhoholi, ukuqhela kwabanye abantu kanye nokugqoka isifonyo uma usemphakathini. Sonke kumele sileseke ikhwela leNhlangano Yezempilo Emhlabeni lokuthi kunqandwe ukutheleleka okusha kwabantu nge-COVID-19.1.4.    Njengoba sesisondele esikhathini samaholidi kaKhisimusi, kumele sikhumbule ukuthi lisekhona igciwane futhi liseyingozi. Ngakho-ke kumele sikugweme ukuvakasha nokuhamba okungenasidingo, ikakhulukazi ngezithuthi zomphakathi, futhi sikunciphise nokuvakashela ezindaweni zomphakathi ezinjengezindawo zokudlela, izindawo zokucima ukoma noma izinkantini. Omunye nomunye wethu kumele aqikelele ukuthi uyakugwema ukusabalalisa igciwane emndenini wakhe, ikakhulukazi kubantu asebekhulile. 1.5.    Kumele ngaso sonke isikhathi siqhele kwabanye abantu ngisho lapho sibuthene njengemindeni ukuzobungaza amaholidi. Ngokuziphatha ngendlela efanele, sonke singalekelela ekulweni kanye nokunqanda ukusabalala kwe-COVID-19. IKhabhinethi likugunyazile futhi nokwelulwa kweSimo Senhlekelele Sikazwelonke kuze kube ngumhla ziyi-15 kuMasingana 2021.2.    Imboni yokuthuthwa kwempahla2.1.    IKhabhinethi lizigxeke kakhulu izenzo zokuphulwa komthetho ezithinta imboni yokuthuthwa kwempahla ngomgwaqo futhi lizincomile izinyathelo ezisheshayo ezithathwe ngamaphoyisa ngokubopha abasolwa e-Gauteng. IKhabhinethi lidlulise amazwi enduduzo emindenini nozakwabo babashayeli abalahlekelwe yizimpilo zabo futhi libafisela ukwelulama okusheshayo labo abalimele.2.2.    Nakuba sikuqonda ukunengeka nokucasuka okukhona okubangelwa wukwephulwa kwemithetho yokungena kwabantu bangaphandle kuleli okwenziwa yizinkampani ezithile, udlame alusona neze isixazululo. IKhabhinethi liyabanxusa bonke labo bantu abathintekile ukuthi bazithumele ezinhlakeni ezifanelekile izikhalazo zabo mayelana nemboni yokuthuthwa kwempahla ngomgwaqo, esikhundleni sokuba babone kungcono ukusebenzisa udlame.2.3.    UNgqongqoshe Wezemisebenzi Nezabasebenzi u-Thulas Nxesi uhola ithimba loNgqongqoshe elicubungula lolu daba, futhi kulindeleke ukuthi athumele iziphakamiso ezinohlonze futhi eziphathekayo kwiKhabhinethi ukuze kuxazululwe yonke imibango nezingxabano ezithinta le mboni. 3.    Ukuthuthukiswa kwengqalasizinda3.1.    IKhabhinethi likwamukelile ukudluliselwa ezandleni zomphakathi koHlelo Lokuphakelwa Kwamanzi lwaseMshwathi KwaZulu-Natali, okuwuhlelo oluzoziguqula kakhulu izimpilo zabantu abahlala emakhaya angaphezu kwezi-3 000 endaweni yase-Albert Falls, eMpolweni, e-Trustfeed kanye naseNadi.3.2.    Lolu hlelo lwandulela eminye imiklamo ehlukahlukene yokuphakelwa kwamanzi kulesi sifunda ezohlinzeka ngamanzi komasipala bezifunda abayisikhombisa – okuyi-Zululand, King Cetshwayo, iLembe, uThukela, uMgungundlovu kanye ne-Harry Gwala. IKhabhinethi liyabanxusa labo abahlomulile kulolu hlelo ukuthi bawasebenzise ngokuwonga amanzi ukuze kuhlomule wonke amakhaya. 4.    Amaholidi aphephile4.1.    Njengoba sesifikile isikhathi sokuba abantu baseNingizimu Afrika bathokozele amaholidi nemindeni kanye nabangani babo, iKhabhinethi liyasikhuthaza sonke ukuthi lokho sikwenze ngokuzinakekela nokuzithiba. Ngaphezu kokulandela yonke imigomo yezempilo ngenhloso yokunqanda ukubhebhetheka kwe-COVID-19, kumele futhi sihloniphe nemithetho yomgwaqo ukuze siqinisekise ukuthi sonke sifika siphephile kulezo zindawo esivakashela kuzona. 4.2.    Ukuphepha emgwaqeni kuwumthwalo wabo bonke abantu baseNingizimu Afrika futhi bayanxuswa bonke abashayeli ukuthi bahloniphe umgomo wejubane, bangashayeli bedle amanzi amponjwana, futhi bangashayeli budedengu nangokunganaki. 4.3.    Abazali kanye nabanakekeli bezingane bayanxuswa ukuthi bangalokothi bashiye izingane zodwa zingagadiwe ngalesi sikhathi samaholidi. Ngokusebenzisana nokubambisana ekutheni sizinakekele futhi sinakekele nabanye singaqinisekisa ukuthi siba nesikhathi samaholidi esiphephile futhi esinentokozo.B.    Izinqumo zeKhabhinethi1.    Umbiko wenqubekelaphambili ovela kwiThimba loNgqongqoshe Beminyango Ehlukahlukene (i-IMTT) elijutshwe ukucubungula nokuxazulula izinkinga ezibhekene neSifundazwe saseNyakatho Ntshonalanga1.1.    IKhabhinethi lisigunyazile isincomo se-IMTT sokuhoxiswa kohlelo lokungenelela ngqo esifundazweni saseNyakatho Ntshonalanga ngaphansi kwesigaba 100(1)(b) ngaphambi kokuphela konyakamali wezi-2020/21.1.2.    IKhabhinethi ligculisekile ngenqubekelaphambili esiyenziwe ohlelweni lukahulumeni kazwelonke lokungenelela eNyakatho Ntshonalanga, nakuba usemningi umsebenzi okusamele wenziwe ukuze kuvuselelwe ngokuphelele ukuphatha okuhle esifundazweni. 1.3.    Kunenqubekelaphambili eseyenziwe ekuvuseleleni uxolo nokuthula emphakathini nakwezabasebenzi, kwizilawuli zezimali, izinyathelo zokuqinisekisa ukuziphatha ngendlela efanele nokuqondiswa kwezigwegwe kwalabo abangasebenzi ngendlela efanele kanye nokuhlinzekwa kwezidingo-ngqangi. Kunobungcono obenzekile futhi maqondana nemiphumela yokucwaningwa kwamabhuku ezimali, futhi sekufinyelele esiphelweni ukwehla kanye nokuma ndawonye kwemiphumela yokucwaningwa kwamabhuku ezimali obesekuqhubeke iminyaka eyisithupha. Umbiko ophelele uzokwethulwa ePhalamende.2.    Ulwazi lwakamuva mayelana noHlelo Lwezebhizinisi Lokutakula Inkampani Yamabhanoyi  yaseNingizimu Afrika (i-SAA), phecelezi i-BR Plan2.1.    IKhabhinethi lithulelwe umbiko mayelana nenqubekelaphambili eseyenziwe ekuqalisweni kwe-SAA BR Plan kanye nokuthi sizosetshenziswa kanjani ngendlela efanele isabelomali esingama-R10.5 ezigidigidi ukuqinisekisa impumelelo ekuqalisweni kwe-BR Plan.  2.2.    IKhabhinethi liyithokozele le nqubekelaphambili futhi selinxuse uMnyango Wezamabhizinisi Kahulumeni (i-DPE) ukuthi usheshise ukuqaliswa kwezinhlelo ezisemqoka ukuze kuqinisekiswe ukusungulwa kwenkampani yezindiza kazwelonke ehlelwe kabusha, esebenza kahle futhi esebenzisa ubuchwepheshe besimanjemanje. 2.3.    I-DPE iyalelwe ukuthi iphothule inqubo yokuqokwa kwebhodi lesikhashana le-SAA futhi iphothule nohlelo lokuqoka iNkampani Ezobambisana nayo Kwezebhizinisi i-SAA ehlelwe kabusha. I-Mango inconyiwe ngendima yayo esemqoka kakhulu eyidlalile njengenkampani engaphansi kwe-SAA, ukuqinisekisa ukuthi le nkampani yezindiza iyaqhubeka nokuba khona kanye nokuqhuba ibhizinisi emakethe yezindiza. 3.    Uhlelo Lokulungela Nokulungiselela Izehlakalo Ezinokwenzeka Ezweni Lonkana Esikhathini Sasehlobo sowezi-2020-213.1.    IKhabhinethi lilugunyazile uHlelo Lokulungela Nokulungiselela Izehlakalo Ezinokwenzeka Ezweni Lonkana Esikhathini Sasehlobo sowezi-2020-21 olwethulwe nguNgqongqoshe Wezokubusa Ngokubambisana kanye Nezindaba Zendabuko, uDkt uNkosazana Dlamini Zuma. Lolu hlelo lulandela izibikezelo ezibonisa amathuba aphakeme impela okutholakala komthamo wemvula ongaphezulu kwalowo ojwayelekile ezingxenyeni eziningi zezwe. Lokhu kusho ukuthi maningi amathuba okuhlasela kwezikhukhula nezivunguvungu ezinamandla ezindaweni zezwe ezivamise ukuthola imvula eningi ehlobo, ezibandakanya zonke izifundazwe eziyisishiyagalombili zakuleli ezithola imvula ehlobo, ngaphandle kwesifundazwe saseNtshonalanga Kapa sona esithola imvula eningi ebusika. 3.2.    Ekuqaliseni lolu hlelo, sekuqhanyukwe nezinyathelo zokunciphisa umonakalo nobungozi obungadalwa yisimo sezulu esibi ngokuxakile esikhathini sasehlobo. Lolu hlelo lufaka phakathi isikhathi samaholidi kusukela ngoLwezi 2020 kuze kuyofika uNhlolanja 2021 njengoba lesi sikhathi kuyisikhathi lapho ephakeme kakhulu impela amathuba okwenzeka komonakalo obangelwa yisimo sezulu esibi ngokuxakile. IKhabhinethi likuphawulile futhi nokuthi kunezingxenye ezithile esifundazweni saseNtshonalanga Kapa, eNyakatho Kapa kanye naseMpumalanga Kapa ezisabhekene nesomiso esibi kakhulu.3.3.    IKhabhinethi liyawunxusa umphakathi ukuthi wenze amalungiselelo adingekile ukuze ukwazi ukubhekana nobungozi obuhambisana nezimo ezixakile esikhathini sasehlobo futhi uqinisekise ukuthi uthatha izinyathelo ezifanelekile futhi ezinohlonze ezizosindisa izimpilo zabantu, zivikele impahla kanye nengqalasizinda. 4.    Uhlaka Lukazwelonke Lokuthuthukiswa Kwezinqubomgomo4.1.    IKhabhinethi lilugunyazile uHlaka Lukazwelonke Lokuthuthukiswa Kwezinqubomgomo oluzohola yonke iminyango kahulumeni ekwakheni ezazo izinqubomgomo zikahulumeni. Lolu hlaka luhlose ukuqinisekisa ukusetshenziswa kwezinqubo ezifanayo ekwakhiweni kwezinqubomgomo kuzo zonke izinhlaka nezigaba zikahulumeni.4.2.    Lo mbhalo ubeka ngokucacile izinyathelo ezihlukahlukene okumele zilandelwe ekwakhiweni kwezinqubomgomo zikahulumeni, okubandakanya izindlela zokwakhiwa kwezinqubomgomo, namazinga alindelekile; nezinto okumele zifakelwe izibuko uma kwakhiwa izinqubomgomo kanye nalokho okumele kwenziwe futhi okumele kube khona ukuqinisekisa izinqubo zokwenziwa nokuqaliswa kwezinqubomgomo ezisebenza ngempumelelo.   4.3.    Uhlaka olukhona njengamanje alukuqinisekisi ukufana nokuhambelana kahle kwenqubo yokwenziwa kwezinqubomgomo kuhulumeni. Lo mbhalo uzotholakala kuwebhusayithi yoMnyango Wezokuhlela, Ukuqapha Nokuhlola (i-DPME) ethi www.dpme.gov.za. 5.    INqubomgomo Yokunikelwa Komhlaba5.1.    IKhabhinethi likugunyazile ukuqaliswa kwenqubomgomo, okuhloswe ngayo ukusheshisa iminikelo yomhlaba njengenye yezindlela zokubhekana nenkinga yokuhamba ngesivinini sonwabu kohlelo lokulethwa kwezinguquko kwezomhlaba nokubuyiselwa komhlaba kubanikazi bawo. 5.2.    Ukuqaliswa kokusebenza kwenqubomgomo kuzokwakha amathuba amahle okubamba iqhaza emnothweni kwezakhamuzi ezihlala ezindaweni ezakhelene namadolobha kanye nalezo ezihlala ezindaweni zasemakhaya. Le nqubomgomo ibeka izikhuthazo-mihlomulo futhi ihola nendlela abazonikela ngayo ngomhlaba abanikazi bodedangendlale bomhlaba. Izikhuthazo-mihlomulo zihambisana nezibopho ezinqunyiwe, zokuhlomisa nokuthuthukisa abantu, okumele bahlangabezane nazo abanikazi bodedangendlale bomhlaba abazonikela ngomhlaba.5.3.    Umhlaba onikeliwe kanye nezinyathelo zenqubomgomo yezikhuthazo-mihlomulo kuyahambelana nesivumelwano ezafinyelela kusona izinhlaka zomphakathi ezibambisene, futhi lokhu kwenzeka ngaphansi kohlelo lwe-Operations Phakisa lowezi-2016 oluqondene neZolimo, Izinguquko Kwezomhlaba kanye Nokuthuthukiswa Kwezindawo Zasemakhaya. Inqubomgomo yakhishwa ngoNhlolanja 2020 ukuze umphakathi uphawule ngayo.6.    INqubomgomo Kazwelonke Yokukhethwa Kwabahlomuli kanye Nokwabiwa Komhlaba yowezi-20206.1.    IKhabhinethi liyigunyazile inqubomgomo ehlinzekela inqubo engachemile, ethembakele futhi esobala yokukhethwa kwabahlomuli nokwabiwa komhlaba eNingizimu Afrika. Le nqubomgomo ifaka phakathi nemibono eyatholakala ekushicilelweni kwayo ngasekuqaleni konyaka futhi ihlose ukubhekana, phakathi kokunye, nokungaphathwa ngokulinganayo kwabesifazane nabesilisa maqondana nodaba lobunikazi bomhlaba. 6.2.    Ibeka eqhulwini ukwabelwa kwabesifazane umhlaba, futhi ngalokho-ke kugqugquzelwe ukuthuthukiswa kwabesifazane maqondana nalokhu. Ihlose futhi ukubhekana nezidingo ezihlukahlukene zomhlaba ezizwakaliswa yimiphakathi ezinjengesidingo somhlaba wokulima, ukuhlaliswa kwabantu, amadlelo omphakathi, nokwakhiwa kwezindawo zokufihla ikhanda kanye nokuthuthukiswa kwezimboni. 6.3.    Inqubomgomo iphakamisa ukuthi kwakhiwe uhlaka oluzimele oluzosetshenziswa ekwabiweni komhlaba futhi ihlinzekela uhlelo lokufakwa kwezicelo nge-inthanethi ukuqinisekisa ukwabiwa komhlaba ngendlela esobala ngokuphelele. 7.    Uhlaka Lwenqubomgomo Yesizinda Somngcele Lapho Labo Abadlula Emngceleni Bezoma Kanye Kuphela (i-OSBP) 7.1.    IKhabhinethi lilugunyazile uhlaka oluhlongozwayo lweNqubomgomo ye-OSBP ukuze kuboniswane nomphakathi ngalo. Ukwakhiwa kwe-OSBP kuhlose ukulawula kahle nokuhambelanisa ukuhamba kwabantu nempahla phakathi kwezintuba zokungena emingceleni yeNingizimu Afrika kanye neyamazwe angomakhelwane bayo. Lesi siphakamiso kwinqubomgomo sihlose ukuxazulula inkinga yesiminyaminya esiholela ekutheni kube nokubambezeleka, ikakhulukazi kubavakashi abanqamula imingcele yamazwe kanye nabahwebi. 7.2.    Le nqubomgomo iqalisa ukusebenza koHlaka Lwesizinda Somngcele Lapho Labo Abadlula Emngceleni Bezoma Kanye Kuphela, phecelezi, i-One-Stop Border Framework eyamukelwa ngokusemthethweni yiKhabhinethi ngowezi-2018. Ezingeni lezwekazi, le nqubomgomo ifaka isandla ohlelweni lwengqalasizinda olubizwa nge-Presidential Infrastructure Champion Initiative, oluthuthukisa ukuxhumana phakathi kwamazwe ase-Afrika ngenhloso yokubhekana nenkinga yokuntuleka kwengqalasizinda futhi lukhuthaze ukuhwebelana phakathi kwamazwe ase-Afrika. Uhlaka lwenqubomgomo luzoshicilelwa kusomqulu kahulumeni ngekota yokuqala yowezi-2021 ukuze umphakathi uphawule ngalo.8.    Ukugunyazwa Nokuqinisekiswa Ngokusemthethweni Kwesivumelwano Senhlangano Yezabasebenzi Yamazwe Ngamazwe esiqondene Nesivumelwano Sokuqedwa Kodlame Nokuhlukunyezwa Ezindaweni Okusetshenzelwa Kuzona sowezi-2019 (No. 190)8.1.    IKhabhinethi likugunyazile ukuthunyelwa ePhalamende kweSivumelwano Sokuqedwa Kodlame Nokuhlukunyezwa Ezindaweni Okusetshenzelwa Kuzona sowezi-2019 (No. 190) ukuze sigunyazwe futhi siqinisekiswe ngokusemthethweni. Isivumelwano sihlose ukuqeda inkinga yodlame nokuhlukunyezwa, ikakhulukazi emsebenzini. Sihlinzeka ngohlaka olucacileyo lwezinyathelo okumele zithathwe kanye nethuba lokubumba ingomuso lomsebenzi elisekelwe phezu kwesithunzi somuntu nenhlonipho, lapho lungekho udlame nokuhlukunyezwa.8.2.    Ukugunyazwa nokuqinisekiswa ngokusemthethweni kwalesi sivumelwano kuhambisana noMthethosisekelo weRiphabhulikhi yaseNingizimu Afrika wonyaka we-1996. Uma sesigunyaziwe futhi sesiqinisekiswe ngokusemthethweni, imigomo yalesi sivumelwano izohanjelaniswa nesimo esikhona kuleli futhi ihanjelaniswe noMthetho Wezobudlelwane Kwezabasebenzi, wonyaka we-1995 (uMthetho wama-66 wonyaka we-1995).8.3.    UMnyango Wezemisebenzi Nezabasebenzi usuyihlanganisile kakade iMigomo Yenkambiso Enhle eqondene Nokuvinjelwa Nokuqedwa Kodlame Nokuhlukunyezwa Ezindaweni Okusetshenzelwa Kuzona.9.    Iqhingasu Elibuyekeziwe Lolwandle i-Antarctic futhi Okungulwandle Oluseningizimu9.1.    IKhabhinethi liligunyazile iqhingasu elibuyekeziwe ukuze liqaliswe ukusebenza, okuyiqhingasu elibandakanya nezimvo ezitholakale ekushicilelweni kwalo ngasekuqaleni konyaka. Iqhingasu lihlinzekela ukuhanjelaniswa kanye nokuqaliswa koMthetho Wezivumelwano ze-Antarctic, wonyaka we-1996 (uMthetho wama-60 wonyaka we-1996), mayelana nocwaningo, ukulondolozwa, ukusetshenziswa kwezilwane nezitshalo zasolwandle ngendlela esimeme kanye nokuphathwa kwemvelo ngenhloso yokweseka uhlelo lwe-Afrika.  9.2.    Lokhu kufaka isandla eziNjongweni Zentuthuko Esimeme, ngokuthi kwamukelwe ukuthi uLwandle i-Antarctic futhi Okungulwandle Oluseningizimu luyingxenye esemqoka kakhulu ohlelweni lwesimo sezulu lomhlaba.  Leli qhingasu liyalekelela ezinyathelweni eziqondene nesimo sezulu kanye nokuvikelwa kwemvelo nokuqinisekisa ukuthi izidalwa zemvelo eziphila endaweni ethile ziphila ngaphandle kokuphazanyiswa nokucekelwa phansi ngokuthi kugqugquzelwe ukusungulwa kwezindawo eziphathwa futhi zivikelwe ngokukhethekile. Lwashicilelwa ngoNdasa 2020 ukuze umphakathi uphawule ngalo.10.    Amalungelo Esintu, Inkululeko Nokubuyisana: Iqoqo-lwazi Lokuphakanyiswa Kwezizinda Zokhondolo luka-Nelson Mandela 10.1.    IKhabhinethi likugunyazile ukuthi izizinda ezingaphansi kwaMalungelo Esintu, Inkululeko Nokubuyisana: Iqoqo-lwazi Lokuphakanyiswa Kwezizinda Zokhondolo luka-Nelson Mandela zithunyelwe eSizindeni Samagugu Omhlaba soPhiko lweNhlangano Yezizwe Olwengamele Ezemfundo, Ezesayensi Nezamasiko ukuze zicutshungulwe futhi zamukelwe ngokusemthethweni njengeZizinda Ezingamagugu Omhlaba. Lokhu kuyingxenye yoMzila obanzi Wamagugu Omzabalazo Wokulwisana Nengcindezelo, kanye Nenkululeko. 10.2.    Lokhu kuphakamisa izizinda eziyi-10 ezisezifundazweni ezine kanye nomasipala abayisikhombisa. Lezi zizinda ziwuphawu lomlando wethu wenkululeko namalungelo esintu, futhi zihlinzeka ngobufakazi bezigaba ezihlukahlukene zomzabalazo wenkululeko. 10.3.    Ukuphakanyiswa kwalezi zizinda kuhambelana noHlelo Lokuthuthukiswa Kwezwe, olugcizelela ukulondolozwa nokuvuselelwa kwezindawo ezivikelekile. Futhi lokhu kubonisa amandla nekhono lomnotho wezobuciko lokwakha amathuba omsebenzi nokungenisa imali ngokuthumela ubuciko nesiphiwo saleli lizwe emazweni angaphandle.C.     Imithethosivivinywa 1.    UMthethosivivinywa Wezokulondolozwa Nokuthuthukiswa Komhlaba Wezolimo wezi-20201.1.    IKhabhinethi likugunyazile ukuthunyelwa kwalo Mthethosivivinywa ePhalamende. UMthethosivivinywa uqeda ukusebenza koMthetho Wezomhlaba Wokulima wonyaka we-1970 (uMthetho wama-70 wonyaka we-1970) ukuze kuqaliswe ukusebenza kwezidingo zomthethosisekelo, futhi kuhlinzekwe ngendlela engachemile futhi elinganayo yokusetshenziswa komhlaba wezolimo.1.2.    UMthethosivivinywa uvikela ngamandla nenkuthalo umhlaba wezolimo ukuze kukhiqizwe ukudla ngokuthi kusungulwe iziNdawo Zolimo Ezivikelekile lapho kuzokwabiwa futhi kubekwe eceleni umhlaba wezolimo ongakhiqiza ukudla okuningi ukuze lowo mhlaba usetshenziselwe ukulima bese kuthi umhlaba ongeke ukwazi ukukhiqiza ukudla okuningi wona usetshenziselwe ezinye izinto ezingaphathelene nezolimo. 1.3.    Ukuqaliswa kwalo Mthethosivivinywa kuzobhekana nobungozi bokuntuleka kokudla ezweni kanye nasemakhaya.D.         Imicimbi Ezayo1.         INgqungquthela Yenhlangano Yamazwe ase-Afrika (i-AU) 1.1.    I-AU izosingatha iNgqungquthela Ekhethekile Yendawo Yokuhwebelana Mahhala Ezwekazini lase-Afrika (i-AfCFTA) mhla ziyisi-5 namhla ziyisi-6 kuZibandlela 2020, ukulungiselela ukuqala kokusebenza kwe-AfCFTA mhla lu-1 kuMasingana 2021. 1.2.    I-AfCFTA izohlinzeka ngemihlomulo emihle kakhulu kwiNingizimu Afrika njengoba izokokhela inhlansi ezokhuthaza ukukhula komnotho kanye notshalomali. Indawo yokuhwebelana mahhala izovula amathuba okuthi izimpahla nezinsizakalo zakuleli zithunyelwe ngaphandle emakethe yamazwe enabantu abevile ku-1.2 wezigidigidi. NjengoSihlalo we-AU, iNingizimu Afrika ibilokhu ihamba phambili emza`mweni wokuqalisa ukusebenza kwe-AfCFTA.1.3.    Lesi sivumelwano siqhubekisela phambili ukudidiyelwa komnotho nentuthuko, ukuhlonyiswa nokuthuthukiswa kwabesifazane ezwekazini, kanye nokuqiniswa kwemizamo ephokophele ekuletheni uxolo nozinzo kwelase-Afrika.2.         Usuku Lokubuyisana2.1.    INingizimu Afrika izogubha uSuku Lokubuyisana mhla ziyi-16 kuZibandlela 2020 ngaphansi kwesiqubulo esithi: “Sibumbene Ezinyathelweni Nemizamo Esiyenzayo Ukulwisana Nobuhlanga, Udlame Olubhekiswe Kwabobulili Obuthile kanye Nokunye Ukungabekezelelani”. Lolu suku masilusebenzisele ukuzibophezela kabusha ekufezekiseni ukwakhiwa kwesizwe kanye nobumbano lomphakathi.2.2.    Njengoba kulo nyaka kugxilwe kakhulu kubuhlanga lokho kugcizelela ukubaluleka kokuthi umuntu ngamunye abhukule alwisane nobuhlanga, ukucwasana ngokobuhlanga, ukuzondwa kwabantu bangaphandle kanye nokungabekezelelani okuhlobene nalokhu ezweni. 3.         Usuku Lwamazwe Ngamazwe Lokulwisana Nenkohlakalo3.1.    INingizimu Afrika izohlanganyela namazwe omhlaba wonkana ekubungazeni uSuku Lwamazwe Ngamazwe Lokulwisana Nenkohlakalo ngoLwesithathu mhla ziyisi-9 kuZibandlela 2020. Lolu suku luqwashisa ngezindleko nemithelela emibi yenkohlakalo, futhi luhlose ukuyiqeda nya.3.2.    Inkohlakalo iyinto engamukelekile neze, kungakhathalekile ukuthi yenzeka emkhakheni kahulumeni noma emkhakheni ozimele. Inkohlakalo yenzeka ngezindlela ezihlukahlukene futhi izenzo ‘ezinjengokuthenga’ izincwadi zokushayela, ukukhokha isifumbathiso ukuze ungajeziswa ngokusemthethweni, ukusebenzisana ngendlela engekho emthethweni kanye nezenzo eziphambene nokuncintisana okuhle, konke kuyizenzo zenkohlakalo. 3.3.    Impumelelo yempi yethu yokulwisana nenkohlakalo incike ekubandakanyweni kwazo zonke izakhamuzi kanye nezikhungo. NgoLwezi 2020, iKhabhinethi liligunyazile iQhingasu Likazwelonke Lokulwisana Nenkohlakalo futhi libanxusile bonke abantu ukuthi babumbane ekulwisaneni nenkohlakalo. Uma ubona okuthile, khuluma, bika inkohlakalo ngokushayela iNombolo Kazwelonke Yokulwisana Nenkohlakalo ku-0800 701 701. E.     Imiyalezo1.    UkuhalalisaIKhabhinethi lihalalisele futhi lafisela okuhle kodwa: 1.1.    UNks Tsakani Maluleke, oqashwe njengoMcwaningimabhuku Omkhulu waseNingizimu Afrika kusukela mhla lu-1 kuZibandlela 2020. IKhabhinethi limufisele okuhle kodwa emsebenzini wakhe wokuqinisekisa ukuthi labo abathweswe umsebenzi wokusebenzisa izinsiza nezimali zombuso bayaphendula ngokusetshenziswa kwazo.   2.    Amazwi enduduzoIKhabhinethi lithumele amazwi enduduzo:2.1.    emndenini, abangani kanye nozakwabo bomdlali wasemuva waphambilini weBafana Bafana kanye neMamelodi Sundowns u-Anele Ngcongca. 2.2.    esizweni soBukhosi ba-Bafokeng ngokukhothama kweNdlovukazi (uMama weNgonyama Yesizwe), uDkt Semane Bonolo Molotlegi.2.3.    esizweni sabaThembu ngokukhothama kweNdlovukazi uNozamile Sigcawu, umama weNgonyama eseyekhothama uMpendulo Zwelonke Sigcawu.2.4.    emndenini weSilo Samabandla onke iNgonyama u-Goodwill Zwelithini ngokudlula emhlabeni kwendodana yakhe uMntwana uLethukuthula Zulu.F. AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.    UNks Mukondeleli Johanna Mulaudzi oqashwe njengoMphathi Omkhulu (u-CEO) wophiko lomlawuli wezamachweba i-Ports Regulator of South Africa. 2.    UNks Ayanda Noah oqashwe njengoSihlalo weBhodi lesikhwama sezamandla i-Central Energy Fund SOC LTD.3.    UMnu Loyiso Tyabashe oqashwe njengo-CEO wenkampani yezamandla enuzi i-South African Nuclear Energy Corporation.4.    Amalungu oMkhandlu wophiko olulawula onogada abazimele i-Private Security Industry Regulatory Authority:a.    UDkt Audrey Leah Mofomme (uSihlalo);b.    UMnu Matome Solomon Ralebipi (iPhini likaSihlalo);c.    UMnu Humphrey Nhlanhla Ngubane;d.    UDkt Sithembile Nombali Mbete; kanye noe.    Nks Thandeka Ntshangase.5.    Ukwelulwa kwenkontileka yomsebenzi kaMnu Mbulelo Tshangana njengoMqondisi-Jikelele (u-DG) woMnyango Wezokuhlaliswa Kwabantu.6.    UNks Nomfundo Clementine Tshabalala oqashwe njengo-DG woMnyango Wezemvelo, Ezamahlathi Nezokudoba. 7.    UDkt Annette Theresa Griessel oqashwe njengePhini lika-DG (u-DDG): Ophikweni Lukazwelonke Lokuhanjelaniswa Nokuhlelwa Kahle Kwemisebenzi Eyenziwayo eMnyangweni Wezokuhlela, Ukuqapha Nokuhlola (i-DPME).8.    UDkt Nontsikelelo Valencia Tshayingca-Mashiya oqashwe njengo-DDG: Ophikweni Lwezinsizakalo Zokwesekwa Kwemisebenzi Yesikhungo e-DPME.9.    UNks Dorcas Tshepiso Moahloli oqashwe njengo-DDG: Wezokuphathwa Kwempahla Yesikhungo Nezibopho Nezikweletu Zesikhungo eMnyangweni weHhovisi likaMgcinimafa Kazwelonke. Imibuzo: Nks Phumla Williams – uMkhulumeli weKhabhinethiIselula: 083 501 0139Usuku: uLwesine, 2 Zibandlela 2020"
"Isitatimende somhlangano weKhabhinethi obubanjwe nge-inthanethi ngoLwesithathu, mhla zingama-24 kuNhlolanja 2021",26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/zu/speeches/statement-virtual-cabinet-meeting-wednesday-26-feb-2021-0000,"A. Ezisematheni1. IKilasi likamatikuletsheni langowezi-20201.1. IKhabhinethi ihalalisele iKilasi langowezi-2020 elibekezelele bonke ubunzima laphumelela ngokuthola imiphumela emihle kamatikuletsheni. Izivivinyo zangowezi-2020 okubonakale kuzo ukukhuphuka kwenani labafundi ababhale izivivinyo zabo zokugcina uma kuqhathaniswa nonyaka wangowezi-2019, futhi kubonakale ukukhuphuka kwenani labafundi abaphumelele abathole imiphumela engabangenisa eNyuvesi.  1.2. IKhabhinethi ifisela bonke abafundi okuhle njengoba bephokophelele eminyakeni yabo emva kokuqeda isikole. Ukwengeza ezifundweni zasenyuvesi, abafundi bayagqugquzelwa ukuthi babuye babheke nokuqeqeshelwa amakhono okutholakala emakolishi aqeqeshela ezamakhono ama-Technical and Vocational Education and Training (ama-TVET) njengengxenye yokuqinisa isisekelo samakhono aseNingizimu Afrika esibaluleke kakhulu emnothweni wethu. Abafundi abangakwazanga ukungena emakolishi angama-TVET noma emanyuvesi bayagqugquzelwa ukuthi basebenzise uHlelo Lukamatikuletsheni Lwethuba Lesibili i-Second Chance Matric Programme.1.3. IKhabhinethi iphinde ihalalisela zonke izikhulu nabaphathi boMnyango Wemfundo Eyisisekelo – ngaphezu kokulandela izinyathelo zokuphepha ezikoleni ngonyaka wezi-2020 ukuze kuzovikelwa othisha nabafundi kubhubhane lweSifo seGciwane le-Corona (i-COVID-19) – basebenza ngokuzikhandla ukuze bathole imiphumela encomekayo kamatikuletsheni.  1.4. IKhabhinethi ifisa ukudlulisa ukubonga kwayo kubo bonke othisha, abaphathi bezikole, izikhulu ezisemnyangweni wemfundo eyisisekelo, izinyunyana zothisha, izinhlangano zabafundi, abafundi nabazali ngokusebenza kanzima nokuzinikela ngokubambisana ukuqinisekisa ukuthi sithola imiphumela esiziqhenyayo ngayo ngisho nangaphezu kobunzima ebesibhekene nabo ngowezi-2020. 1.5. IKhabhinethi iyathokoza ukuthi unyaka wokufunda wangowezi-2021 usuqale ngokusemthethweni futhi iyathemba ukuthi izinyathelo ezibekiwe zanele ukufundisa nokufunda ngokuphepha. Wonke umuntu unesibopho sokuhlale eqaphile nokuthobela imithethomgomo yezempilo neyokuphepha, ebekelwe ukuqapha impilo nokuphepha kothisha, abasebenzi kanye nabafundi. IKhabhinethi icela bonke abantu baseNingizimu Afrika ukuthi basekele abafundi bethu futhi baqinisekise ukuthi bayaphumelela.2. INkulumo Echaza Isimo Sezwe (i-SoNA)2.1. IKhabhinethi yamukele i-SoNA yangowezi-2021 eyethulwa nguMhlonishwa, uMongameli uMatamela Cyril Ramaphosa, Ezindlini Zombili zePhalamende – nakwiSigungu Sikazwelonke kanye noMkhandlu Kazwelonke Wezifundazwe – eKapa ngoLwesine, mhla ziyi-11 kuNhlolanja 2021.2.2. I-SoNA kanye Nokuphendula kukaMongameli kwiNkulumo-mpikiswano ye-SoNA kwanika umbiko wenqubekela-phambili ekuqaliseni kokusebenza koHlelo Lokwakha Kabusha Nokuvuselelwa Komnotho (i-ERRP) kanye nenkombandlela yokuqaliswa kokusebenza kwezinhlelo zikahulumeni. IKhabhinethi liqinisekile ngokuqalisa ngokuphelele zonke izibophezelo ezamenyezelwa nguMongameli.2.3. Ngesikhathi singakhohliwe izinselele zenhlalo nomnotho esibhekene nazo, iKhabhinethi isalokhu inethemba lokuthi zizoxazululwa ngokuqaliswa kokusebenza kwe-ERRP  kanye noHlelo Lokusebenza lukahulumeni (i-PoA), ngokugxila ekuzuzeni ukukhula okubandakanya wonke umuntu kanye nezinjongo zoMbono wethu wangowezi-2030 njengoba uchaziwe oHlelweni Lukazwelonke Lokuthuthukiswa Kwezwe (i-NDP).2.4. Ngaphezu kokubuyela emuva okudalwe ubhubhane lwe-COVID-19 oluqale ngowezi-2020, i-PoA ephelele isalokhu injalo noma nje kolunye uhlangothi ihamba kancane. NgoLwesithathu, mhla wama-24 kuNhlolanja 2021, uNgqongqoshe Wezezimali uTito Mboweni wachaza ngesabelomali esizoxhasa izinhlelo zalo nyaka.3. Umbiko Wokubuyekezwa kwe-NDP 3.1. IKhabhinethi iwubonile umbiko wemiphumela yokubuyekezwa kwe-NDP futhi izozama ukugcina inqubekela-phambili yegalelo likahulumeni ekufezekiseni uMbono wangowezi-2030. IKhomishana Yokuhlela Kazwelonke izokhipha uMbiko Wokubuyekezwa kwe-NDP. 4. Inqubekela-phambili ngemigomo yalapha ekhaya4.1. IKhabhinethi iyayamukela imizamo kanye nenqubekela-phambili eyenziwe ngososayensi bakithi, abacwaningi kanye nosolwazi kwezokwelapha esinyathelweni sikazwelonke sokuzakhela imigomo yethu ukuze sibhekane nobhubhane lwamanje nolunye oluzayo. Ososayensi bakithi, abacwaningi kanye nosolwazi kwezokwelapha bebelokhu besekhaleni lempi elwa nobhubhane lwe-COVID-19 futhi bahole ukucutshungulisiswa kofuzo lwegciwane le-COVID-19, okwaholela ekutholakaleni kwegciwane elehlukile i-501Y.V2. Ngalokhu-ke, iKhabhinethi ithanda ukuhalalisela bonke ososayensi nabacwaningi baseNingizimu Afrika abakwazile ukuphinde bakhe igciwane elabhorethri ukuze bezokwazi ukukhulisa ucwaningo lokwelashwa kobhubhane lwe-COVID-19. 4.2. IKhabhinethi ikholwa ukuthi isayensi yezwe lethu kanye nohlelo lokuqamba kabusha kungumthombo ocebile okumele ukhuliswe futhi uthuthukiswe. 4.3. Ngisho nangale kocwaningo nge-COVID-19, ososayensi nabasunguli baseNingizimu Afrika abaziwa emhlabeni jikelele bethule ubuchwepheshe banamuhla obufana ne-digital laser yokuqala ngqa emhlabeni kanye ne-Lodox yokuthwebula umzimba wonke. 5. Ukukhishwa komgomo we-COVID-19 5.1. IKhabhinethi yabonga ngokuqaliswa kohlelo lokugomela i-COVID-19 kuzwelonke, imigomo yokuqala yakwa-Johnson & Johnson yakhishelwa abasebenzi bezempilo (ama-HCW) kuyo yomibili imikhakha kahulumeni nozimele. 5.2. Selokhu kwaqala ubhubhane lwe-COVID-19, abasebenzi bezempilo bebelokhu beyihawu elivikele isizwe sakithi. Bebebhekene ngqo negciwane futhi babekezelela igciwane elingapheli. Ukuzinikela kwabo okungenamhawu kuphephise izimpilo ezingebaleke futhi isizwe sakithi kumele sibabonge kakhulu. 5.3. Ukugonywa kwabo kuzosiza ukubavikela ekusulelekeni ngegciwane nokubuyisela isizwe sakithi esimeni esijwayelekile. IKhabhinethi iyathokoza ukuthi izigidi zeminye imigomo eyathengwa ezindaweni eziningi izofika ngezikhathi ezehlukahlukene ezinyangeni ezizayo, uma kuqala uNdasa ngowezi-2021. 5.4. Uma abasebenzi bezempilo sebegomile njengengxenye yeSigaba soku-1 seqhingasu lohlelo lokugoma, iSigaba sesi-2 sizogxila kubasebenzi abenza imisebenzi engumongo kanye nalabo bantu ababuthakathaka, okubandakanya abantu abaneminyaka yobudala engama-60, abantu abanezifo ezingamahlalakhona kanye nalabo abahlala ezindaweni ezifana namakhaya anakekelayo namahostela. 5.5. Izakhamuzi ziyakhunjuzwa ukuthi ukugoma kumahhala futhi akuyona impoqo, futhi kusalokhu kuyisona sikhali sethu sokulwa negciwane, ngokuhambisana nokuqhubeka nokuthotshelwa kwemithethomgomo yezempilo yokugwema imibuthano enabantu abaningi, ukugqoka isifonyo uma uphakathi kwabantu, ukuhlanza izandla ngamanzi nensipho noma ukusebenzisa isibulali-magciwane esine-alcohol engama-70% nokugcina igebe okungenani elingamamitha amabili nesigamu. Lezi zinyathelo zibaluleke kakhulu empilweni yesizwe sakithi. 6. UCwaningo Lwesine Lwabasebenzi (i-QLFS)6.1. I-QLFS yesine ekhishwe Ezezibalo eNingizimu Afrika ngoLwesibili, mhla zingama-23 kuNhlolanja 2021 iyaqhubeka nokusikhumbuza ngezinselele zokuswelakala kwemisebenzi ezibhekene nezwe. IKhabhinethi nokho igqugquzelwa ukubona inhlansi elokozayo yomnotho wethu elokhu iqhubeka iyibonisa phakathi kwesimo esinzima somnotho.6.2. Ngokwezibalo zakamuva imisebenzi ikhule ngemisebenzi eyizi-333 000, nomkhakha ohlelekile olethe imisebenzi eminingi (eyizi-189 000) phakathi kweKota yeSithathu neKota yeSine ngowezi-2020. Okwedlula lapho, kube nokwehla kwinani labantu Abangasebenzi ngezi-890 000 kwiKota yeSine ngowezi-2020 uma kuqhathaniswa neKota yeSithathu ngowezi-2020.6.3. IKhabhinethi isalokhu ikhathazekile ngezinga eliphansi umnotho osungula ngalo imisebenzi ukwedlula izinga izwe elalahlekelwa ngalo imisebenzi ngezi-701 000 phakathi kweKota yeSithathu neKota yeSine.  Yize iKota yeSine yaqaphelisa ukukhula ezingeni lokuswelakala kwemisebenzi, iphesenti lokukhula elingu-1.7% lisaselincane kunalelo leKota yeSithathu elakhula ngo-9%.6.4. Kuyakhathaza kakhulu ukuthi intsha iyona ingxenye enkulu yabantu abangasebenzi. Abantu baseNingizimu Afrika abansundu kanye namakhaladi kanjalo nabesifazane basalokhu kuyibona ababuthakathaka kakhulu emnothweni wezwe, lokhu kuqinisa isisombululo sikahulumeni sokusheshisa izinyathelo zokweseka nokubandakanyeka kwentsha, abesifazane nabantu abansundu emnothweni wezwe. Lokhu kuhambisana nokuzinikela ekuguquleni umnotho kanye noguquko olwenziwe nguMongameli kwi-SoNA yangowezi-2021.   7. Isabelomali Sikazwelonke sangowezi-20217.1. Ukwendlalwa kweSabelomali Sikazwelonke sangowezi-2021 kuyingxenye ebalulekile yohlelo lwentando yeningi eyenza izinto obala nephendulayo. Kulandela i-SoNA eyethulwa kuMongameli uRamaphosa, isabelomali Sikazwelonke sangowezi-2021 sicacisa uhlelo lukahulumeni lwezimali olwesekela ukuqaliswa kwe-PoA kazwelonke njengoba ichaziwe kwi-SoNA yangowezi-2021.7.2. IKhabhinethi iyasamukela iSabelomali Sikazwelonke sangowezi-2021njengendlela engcono kakhulu ekulinganiseni ukugcineka kwezimali ngesikhathi kuxhaswa lokho okubekwe nguhulumeni eqhulwini okufana nokuthengwa kwemigomo ye-COVID-19, ukwesekela labo ababuthakathaka emphakathini wethu ngohlelo lokusiza ngokwezenhlalo kanye nohlelo lwe-ERRP ukuze kuzokwakhiwa kabusha umnotho, kwesekelwe ukusungulwa kwemisebenzi kanye nokuheha utshalomali, yize siphansi kwesimo somnotho esinezinselele. 8. Ukwebiwa kwezintambo zethusi8.1. IKhabhinethi ikwamukele ukugwetshwa kwakamuva okukhishwe iNkantolo Ephakeme yaseNtshonalanga Kapa kwamalungu amahlanu eqembu lezigelekeqe atholakale enecala lokweba izintambo zethusi okuyisigwebo seminyaka eyi-1 250 ebhadla ejele. Sihalalisela abomthetho ngokuboshwa nanokushushiswa ngempumelelo kwalabo ababandakanyeka ekwebiweni kwezintambo zethusi.8.2. IKhabhinethi liyathemba ukuthi lokhu kuboshwa kwakamuva kanye nokugwetshwa kuthumele umyalezo oqinile wokuthi labo abathunaza umnotho ngale ndlela nangobugebengu bazobhekana nengalo yomthetho. Sinxusa umphakathi ukuthi ubike ngalezi zigebengu kwabomthetho. 9. Udlame olubhekiswe kwabobulili obuthile nokubulawa kwabesifazane (i-GBVF)9.1. IKhabhinethi ikwamukele ukuboshwa kwendoda eyahlasela ngesihluku uNks Dimakatso Ratselane, intatheli yesiteshi somsakazo i-Lesedi FM.9.2. IKhabhinethi iphinde yamukela ukugwetshwa kombulali wowayekhulelwe u-Tshegofatso Pule kanye nokuboshwa kukaNthuthuko Shoba, isoka lakhe nobuye abe ngubaba wengane yakhe eyayingakazalwa, ngokusolwa ngokuba ngungqondongqondo ekubulaweni kwakhe.9.3. IKhabhinethi inxusa ezobulungiswa kwezobugebengu ukuthi kuqinisekise ukuthi uNks Ratselane, ongasekho uNks Pule kanye nezinye izisulu ze-GBVF bathola ubulungiswa. Ukuqeda udlame olubhekiswe kwabesifazane nezingane kudinga ukuthi sonke sisukume siqede lesi sihlava.10. Ukuklonyeliswa Kwabezindaba kwezokuThuthukiswa Kwamazwe aseNingizimu ne-Afrika (i-SADC) 10.1. IKhabhinethi limema abezindaba ukuthi balethe izicelo zokungenela umncintiswano Wokuklonyeliswa Kwabezindaba we-SADC wangowezi-2021. Izintatheli ezimagange zingathola imininingwane ethe xaxa mayelana nomncintiswano ku-www.sadc.int kanye naku- www.gcis.gov.za.10.2. Imiklomelo igqugquzela ukusebenza ngokuhlanganyela kwezifunda kanye nokubambisana ngokugqugquzela abezindaba kwi-SADC ukuthi bakhiphe izindaba ezithinta isifunda.B. Izinqumo zeKhabhinethi1. ISimo Senhlekelele Sikazwelonke1.1. IKhabhinethi igunyaze isinqumo sokumemezela iSimo Senhlekelele Sikazwelonke kulandela ukubhubhisa okudalwe isishingishane i-Eloise kanye nezimvula zasehlobo ezishiye umonakalo kwingqalasizinda nasemakhaya ezifundazweni ezehlukene. Lokhu kwenziwe ngokulandela iSahluko sama-27(1) soMthetho Wokulawulwa Kwenhlekelele, wangowezi-2002 (Umthetho wama-57 wezi-2002).  1.2. Lesi simemezelo sizosiza uhulumeni ukukhulisa izinyathelo ezikhona ezithathwa izinhlaka ezehlukene zombuso ukunciphisa umphumela odalwe inhlekelele kazwelonke.2. UMbiko weKhomishana kaMongameli eBuyekeza Imiholo (i-PRRC) 2.1. IKhabhinethi lithole futhi lagunyaza uMbiko we-PRRC. I-PRRC yabekwa ukuthi iphenye ngamaholo kanye nezimo zokusebenza Kwezemisebenzi kaHulumeni kanye nezinhlangano zikahulumeni kuzwelonke nasezifundazweni ezisohlwini lweSahluko-A no-C, kwiShejuli yesi-3 yoMthetho Wezokuphathwa Kwezimali Zikahulumeni (i-PFMA), we-1999 (uMthetho woku-1 we-1999). 2.2. Imikhakha ebekwe eqhulwini ebaliwe embikweni owezemfundo, owezempilo, owezokuvikela kanye nezinhlangano zikahulumeni (iShejuli yesi-3A neyesi-3B ye-PFMA ye-1999). Umbiko uzotholakala kuwebhusayithi yezeMisebenzi Kahulumeni Nokuphathwa Kwayo (www.dpsa.gov.za).3. Umbiko Wezwe weNingizimu Afrika oya kwiNhlangano Yezizwe (i-UN) mayelana Nokuqedwa Kwakho Konke Ukucwasana Ngokwebala 3.1. IKhabhinethi igunyaze ukuhanjiswa kombiko wezwe laseNingizimu Afrika wesikhathi sesishiyagalolunye kuya kweseshumi nanye kwiNgqungquthela Yomhlaba yeNhlangano Yezizwe emayelana Nokuqedwa Kwakho Konke Ukucwasana Ngokwebala (i-ICERD). INingizimu Afrika isayine i-ICERD ngonyaka we-1994 yayigunyaza mhla ziyi-10 kuZibandlela 1998.3.2. Umbiko ucacisa inqubekela-phambili eyenziwe iNingizimu Afrika ekubekeni izinyathelo zomthetho, zokwahlulela kanye nezokuphatha ukuze kuqedwe konke ukucwasana ngokwebala.   3.3. Lo mbiko wezikhathi ezithile ugxile kwinqubekela-phambili eyenziwe ekuthuthukiseni ukulingana, ukulwa nokucwaswa kwabokufika kanye nokunye ukungabekezelelani okuhlobene nalokhu, ukugwenywa kobugebengu obuhlobene nenzondo, nokugqamisa izinselele ezisalokhu zikhona. Emva kokwethulwa kwinhlangano efanelekile, umbiko uzobe usutholakala emphakathini. 4. Ukungena kweNgqungquthela Yomhlaba emayelana Nokucindezelwa Nokujeziswa Kobugebengu Bombuso Wobandlululo 4.1. IKhabhinethi ivume ukwethulwa kokungena kweNgqungquthela Yomhlaba emayelana Nokucindezelwa Nokujeziswa Kobugebengu Bombuso Wobandlululo. Lokhu kwenziwe ngokweSahluko sama-231(2) soMthethosisekelo waseNingizimu Afrika wangowe-1996. Ingqungquthela, phakathi kokunye, ibeka ukuthi umbuso wobandlululo ungubugebengu kubuntu nokuthi wawuphazamisa ukuthula nokuphepha emhlabeni.  4.2. Uma usugunyaziwe yizindlu zombili zePhalamende, uMnyango Wezobudlelwano Bamazwe Nokubambisana uzoyethula kwiNhlangano Yezizwe. 5. Ukuchitshiyelwa kwesivumelwano phakathi kweNingizimu Afrika kanye ne-Netherlands mayelana nesibonelelo sezenhlalo 5.1. IKhabhinethi livume ukuchitshiyelwa kwesivumelwano phakathi kohulumeni waseNingizimu Afrika kanye noMbuso wase-Netherlands ngokubambisana ngesibonelelo sezenhlalo. 5.2. Isivumelwano sokubambisana ngesibonelelo sezenhlalo sasayinwa e-The Hague ngoNhlaba ngowezi-2001. Isivumelwano sisiza ukuhanjiswa kwezinzuzo zesibonelelo sezenhlalo sezakhamuzi ezithintekayo. Inqubomgomo Yesibonelelo Sezenhlalo Yase-Netherlands yenze izichibiyelo ekunikezelweni kwesibonelelo sezenhlalo esimayelana nezingane zase-Dutch. Isichibiyelo esethuliwe esokuqondanisa isivumelwano nalezi zinguquko. 6. Ukuqinisekiswa kweNkomfa Yomhlaba Yezokuxhumana Ngomsakazo yangowezi-2019 (i-WRC-19)6.1. IKhabhinethi livume ukwethulwa kweMithetho Yokugcina ye-WRC-19 ePhalamende ukuze izoqinisekiswa, ngokuhambisana neSahluko sama-231(2) soMthethosisekelo. I-WRC-19 ingumphumela wenkomfa weNyunyana Yomhlaba Yezokuxhumana yeNhlangano Yezizwe (i-ITU) ebanjwa njalo ngonyaka ukuze, phakathi kwezinye izinto, izobuyekeza iphinde ibhekisise imithethonqubo yomsakazo. INingizimu Afrika yasayina i-ITU. Uma iPhalamende seliwuqinisekisile uMthetho Wokugcina we-WRC-19, iNingizimu Afrika izochibiyela uHlelo Lukazwelonke Lokusakaza Ngamagagasi Omoya ngokufanele. 7. UMthetho Osadingidwa Obuyekeziwe mayelana noMthetho Kazwelonke Kwezokuthutha 7.1. IKhabhinethi yamukele uMthetho Osadingidwa obuyekeziwe mayelana noMthetho Kazwelonke Kwezokuthutha. Lo mthetho ungena esikhundleni soMthetho Kazwelonke Wezokuthutha wangowe-1996. Umthetho obuyekeziwe ubhekana nezinguquko ezenzekile eminyakeni edlule emgwaqeni, kojantshi bezitimela, ezasolwandle kanye nezezindiza. Uqondanisa ngokubanzi izwe nezindlela zokuthutha zomhlaba, zesifunda kanye nezezwekazi. 7.2. Umthetho usudlule ezingxoxweni ezibanzi nabo bonke ababambiqhaza abafanele. Uma usufakwe kusomqulu kahulumeni, lo mqulu ungatholakala kuwebhusayithi yoMnyango Wezokuthutha (www.transport.gov.za). C. IMithethosivivinywa1. UMthethosivivinywa Wenkantolo Yezomhlaba 1.1. IKhabhinethi lamukele ukwethulwa koMthethosivivinywa Wenkantolo Yezomhlaba ePhalamende ukuze uzocutshungulwa. UMthethosivivinywa uthola ingcweti yeNkantolo Yezomhlaba, nezahlulelo zayo, imiyalo yayo kanye nezinqumo zayo zinesikhalo eNkantolo Yezomhlaba Yokudlulisa Amacala kwingcweti ephakamisiwe. 1.2. UMthethosivivinywa uzoxazulula izinselele okubhekenwe nazo ngaphansi koMthetho Wokubuyiselwa Kwamalungelo Omhlaba, wangowe-1994 (uMthetho wama-22 we-1994) ezifana nokusilela emuva kwezicelo zomhlaba kanye nezindlela zokuxazulula izikhalo uma ziba khona. Uzophinde usize kakhulu ekuqalisweni kokusebenza koHlelo Lwezinguquko Zomhlaba. 2. UMthethosivivinywa Wokuchibiyela weGesi wangowezi-20202.1. IKhabhinethi ikwamukele ukwethulwa koMthethosivivinywa Wokuchibiyela Wegesi wangowezi-2020 ePhalamende. UMthethosivivinywa ophakamiswayo ubheke ukuqondanisa imboni yegesi, phakathi kokunye, nezindlela ezintsha zobuchwepheshe bezokuthuthwa kwegesi yemvelo negesi engajwayelekile okwakungafakwanga kuMthetho Wegesi okhona, wangowezi-2001 (Umthetho wama-48 wangowezi-2001). Izichibiyelo, okuxoxiswene kabanzi ngazo nababambiqhaza abafanele, zizosiza kutshalomali lwengqalasizinda oluqhubekayo ukuqinisekisa ukwehluka kwengxube yezamandla ezwe.2.2. UMthethosivivinywa uzodlula kwezinye izingxoxo zephalamende ukuze kuzoqinisekiswa ukuthi uvunyelwe kabanzi ukuthi uqale ukusebenza uma usugunyaziwe waba umthetho. 3. UMthethosivivinywa Wokuchibiyela Wokugqugquzela Ukulingana Nokunqanda Ukubandlululwa Okungafanele wangowezi-20213.1. IKhabhinethi lamukele ukushicilelwa koMthethosivivinywa Wokuchibiyela Wokugqugquzela Ukulingana Nokunqanda Ukubandlululwa Okungafanele wangowezi-2021 ukuze umphakathi uphawule ngawo. Izichibiyelo eziphakamisiwe zibhekana nokuntengantenga okukhona kuMthetho Wokugqugquzela Ukulingana Nokunqanda Ukubandululwa Okungafanele, wangowezi-2000 (Umthetho wesi-4 wezi-2000). Izichibiyelo eziphakamisiwe zizoqinisa ikhono lokunqanda ukubandlulula nokugqugquzela ukulingana kubo bonke abantu baseNingizimu Afrika, njengoba kubekiwe kuSahluko se-9 soMthethosisekelo waseNingizimu Afrika wangowe-1996.3.2. UMthethosivivinywa uzofakwa kusomqulu kahulumeni bese utholakala kwiwebhusayithi yoMnyango Wezobulungiswa Nokuthuthukiswa Komthethosisekelo (www.justice.gov.za).4. UMthethosivivinywa Wokuchibiyela Webhange Leposi laseNingizimu Afrika wangowezi-20204.1. IKhabhinethi lamukele ukushicilelwa koMthethosivivinywa Wokuchibiyela Webhange Leposi laseNingizimu Afrika wangowezi-2020 ukuze umphakathi uphawule ngawo. UMthethosivivinywa uchibiyela uMthetho Webhange Leposi laseNingizimu Afrika okhona, wangowezi-2010 (Umthetho we-9 wangowezi-2010).4.2. UMthethosivivinywa uhlinzeka ngokusungulwa Kwenkampani Ephethe Amabhange Aseposini ngokwemigomo yoMthetho Wamabhange, wangowe-1990 (Umthetho wama-94 we-1990). Inkampani izohlinzeka ngokubandakanyeka kwamalungu omphakathi abekelwe eceleni ngokwezimali ukuthi abambe iqhaza elibonakalayo emisebenzini yezomnotho. Izophinde inikeze ngendawo yokuthola izinsiza zemali ezithile zikahulumeni. D. Imicimbi Ezayo1. Usuku Lomhlaba Lokubungaza Abantu Besifazane1.1. IKhabhinethi izohlanganyela nomhlaba ekubungazeni Usuku Lomhlaba Lokubungaza Abantu Besifazane mhla ziyi-8 kuNdasa 2021. Lolu suku lusetshenziswa ukucabanga ngenqubekela-phambili esiyenziwe ukuzuza ukulingana ngokobulili futhi luqondane nosuku lokubungaza iminyaka engama-25 yokwamukelwa koMthethosisekelo waseRiphabhliki yaseNingizimu Afrika wangowe-1996.1.2. Kusukela ngowe-1994, sithathe igxathu ekuqaliseni ukusebenza kwemithetho kanye nezinhlelo ezihlose ukuthuthukisa amalungelo abesifazane futhi sisalokhu sizinikele ekuqinisekiseni ukuthi abesifazane banikwa amandla kwezomnotho. 1.3. Ukukhumbula igalelo leqhawekazi loMzabalazo uMama u-Charlotte Maxeke enkululekweni nakuntando yabantu eNingizimu Afrika, uhulumeni umemezele unyaka wezi-2021 njengonyaka wokubungaza u-Charlotte Maxeke, okuyisiboniso sokubungaza iminyaka eyi-150 azalwa. Ebeyisishoshovu kwezenhlalo nakupolitiki enesibindi esimangazayo futhi eyingcithabuchopho. 2. UMhlangano Wongqongqoshe Wesigungu Sabesifazane base-India, Brazil, neNingizimu Afrika (i-IBSA)2.1.  INingizimu Afrika – eholwa nguNgqongqoshe ehhovisi likaMongameli Wabesifazane, Izingane kanye Nabantu abaphila Nokukhubazeka, uNks u-Maite Nkoana-Mashabane – izobamba iqhaza kuMhlangano wongqongqoshe Wesigungu Sabesifazane we-IBSA mhla ziyi-16 kuNdasa 2021. Umcimbi ubalulekile eNingizimu Afrika ngoba ngesikhathi esenguSihlalo Wobumbano Lwamazwe ase-Afrika ngowezi-2020 uMongameli u-Ramaphosa wayebeke eqhulwini ukuthuthukiswa kwabantu besifazane, ukusungulwa kwamabhizinisi nokulwa ne-GBVF. 2.2. Isigungu, esasungulwa ngowezi-2007, sizohlinzeka ngenkundla lapho iNingizimu Afrika izothuthukisa imithetho yayo kanye nezindaba ezibalulekile ezithinta abesifazane. 2.3. Umcimbi ozayo uzobanjwa ngaphansi kwengqikithi yezinhlelo zamazwe zokuvuka ezihlobene ne-COVID-19. Kuyabonakala ukuthi abesifazane bathwele umthwalo osinda kakhulu wemiphumela elimazayo yobhubhane. 3. Inyanga Yamalungelo Abantu3.1. UMongameli u-Ramaphosa uzokwethula inkulumo nge-inthanethi ezikhumbuzweni Zikazwelonke Zamalungelo Abantu mhla wama-21 kuNdasa 2021 ngaphansi kwesiqubulo esithi: “Unyaka wokubungaza u-Charlotte Maxeke: Ukugqugquzela nokuvikela amalungelo abantu ngesikhathi se-COVID-19”. 3.2. Isikhumbuzo salo nyaka Senyanga Yamalungelo Abantu siqondana nokubungazwa kweminyaka engama-25 yokwamukelwa koMthethosisekelo waseRiphabhliki yaseNingizimu Afrika wangowe-1996, futhi sisinikeza ithuba lokucabanga ngesibindi samadoda nabesifazane ababhikisha ngomhla wama-21 kuNdasa 1960 bebhikishela ukuqedwa kwemithetho yokuphathwa kwamapasi. 3.3. IKhabhinethi icela bonke abantu baseNingizimu Afrika ukuthi basebenzise lolu suku ukukhumbula nokuhlonipha labo abalwa emzabalazweni belwela inkululeko yethu nentando yabantu.E. Imiyalezo1. UkuhalalisaIKhabhinethi ihalalisela futhi ifisela okuhle laba abalandelayo: Abaqambi befilimu baseNingizimu Afrika befilimu, ebizwa nge-Address Unknown, ngokufinyelela Ekukhethweni Ngokusemthethweni Kumgubho Wezamafilimu e-Afrika wangowezi-2021 i-Pan African Film Festival, okungumgubho omkhulukazi nohlonishwa kakhulu wezamafilimu abamnyama eMelika. Ifilimu emfishane, ebhekiswe kubantu base-District Six, yaxhaswa phakathi kwabanye, iNhlangano Kazwelonke Yezamafilimu Namavidiyo, okuyi-ejensi yoMnyango Wezemidlalo, Ubuciko Namasiko.  Owazalwa e-Nigeria uDkt u-Okonjo-Iweala, owakhethwa ngo-elethu mhla ziyi-15 kuNhlolanja 2021 njengoMqondisi-Jikelele (u-DG) wesikhombisa weNhlangano Yezohwebo Emhlabeni, kusuka mhla lu-1 kuNdasa 2021. Ungowesifazane wokuqala nowokuqala ovela e-Afrika ukuba kulesi sikhundla sika-DG wenhlangano yomhlaba ebhekele imithetho yomhlaba wonke yokuhwebelana phakathi kwezizwe.2. Amazwi enduduzoIKhabhinethi idlulisa amazwi enduduzo emindenini nakubangani baka:Thovhele Ranwedzi Gilbert Tshikalange (87) wasebukhosini bakwa-Mphaphuli e-Limpopo, iqhawe lomzabalazo wenkululeko kanye nowayephikisana nokusetshenziswa koMthetho Wokuphathwa Kwabamnyama wangowe-1927. Wahola ukudutshwa kokukhokhelwa kwentela i-Tax Levy Boycott kusuka ngonyaka we-1964 kuya kowe-1969. Waxoshwa wadingiselwa e-Kuruman eNyakatho Kapa kusuka ngowe-1969 kuya kowe-1974. Ekubuyeni kwakhe endaweni yakubo, waphinde wahlonywa ngomyalelo wokuvinjelwa wabe eseboshelwa endlini elokishini lase-Makwarela kwiSifunda Sikamantshi i-Sibasa kusuka ngowe-1974 kuya kowe-1976. Ngonyaka we-1987, kanye nabanye omakadebona boMzabalazo nabaholi bendabuko abaphambili, basungula iQembu Labaholi Bendabuko eNingizimu Afrika (i-Contralesa) futhi wakhethwa njengoMhleli Kuzwelonke.Abasebenzi abathathu base-ArcelorMittal – uMnu u-Lesenyeho Mofokeng (31), uMnu Thami Sampo Molefe (52) kanye noMnu Mpho Meshack Madumisa (29), abashone kabuhlungu ngesikhathi isakhiwo esise-Vanderbijlpark lapho bebesebenzela khona siwa kulandela ukuqhuma okwenzeka ngoLwesithathu, mhla we-17 kuNhlolanja 2021. Abahloli nabokugcinwa komthetho boMnyango Wezemisebenzi Nabasebenzi sebeqalise uphenyo ngalesi sehlakalo. IKhabhinethi inxusa zonke izinkampani ukuthi zibeke eqhulwini ukuphepha kwabasebenzi nokuhlale njalo behlola izinhlelo zabo zokusebenza ukuqinisekisa ukuthi abasebenzi abekho engcupheni. Inxusa uThemba Muziwakhe Nicholas Kubheka (72), odlule emhlabeni ngoMasingana eMgungundlovu, KwaZulu Natali. INxusa uKubheka wasebenza njengeNxusa laseNingizimu Afrika ezweni lase-China, e-Denmark kanye nase-Angola. Waphinde wasebenza njengengcweti Kwezobudlelwano kuHulumeni Nokwengamela Ngokubambisana ehhovisi likaSihlalo Womkhandlu Kazwelonke Wezifundazwe ePhalamende. Waya ekudingisweni ngeminyaka ye-1970 futhi waqeqeshwa e-Angola ngowe-1977 njengelungu loMkhonto weSizwe, owaziwa ngegama mbumbulu elithi u-Aaron Mnisi. F. AbaqashiweBonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1. Ibhodi labaQondisi le-Amatola Watera. Mnu Mncedisi Malotana;b. Nks Buhle Tonise;c. Mnu Abraham Pieter le Roux;d. Dkt Mosidi Makgae;e. Mnu Zamikhaya Xalisa;f. Nkosazana NomaXhosa Jongilanga;g. Dkt Gaathier Mahed;h. Nks Tabiso Wana;i. Mnu Mxolisi Joe Skosana; j. Mnu Makgobi Ramushu; kanye nok. Nks Lebogang Letsoale.2. USihlalo nePhini likaSihlalo weBhodi labaQondisi beSikhwama Sezingozi Zomgwaqo: 1.  Nks Thembi Msibi; no2. Dkt Nomonde Mabuya.3. Nks Nomkhita Mona – UMphathi Omkhulu (i-CEO) wezamaPosi eNingizimu Afrika.4. Mnu Moegamat Ishaam Abader – i-CEO yeNhlangano Yesimo Sezulu eNingizimu Afrika.5. Mnu Zolani Kgosietsile Matthews – i-CEO ye-Ejensi Yezabagibeli Bezitimela eNingizimu Afrika. 6. Nks Melanie Rambally – Umphathi Omkhulu Kwezezimali wase-SENTECH.7.  Ummeli Boyce Mkhize – Umphenyi wezikhalazo omkhulu: woKuphenywa Kwezikhalazo Kwizikimu Zomphakathi, uMnyango Wezokuhlaliswa Kwabantu, Amanzi kanye Nokuthuthwa Kwendle. Imibuzo:Nks Phumla WilliamsIselula: 083 501 0139"
"Isitatimende Somhlangano WeKhabhinethi Obubanjwe nge-inthanethi ngoLwesithathu, mhla zili-10 kuNdasa 2021",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/zu/speeches/statement-virtual-cabinet-meeting-wednesday-10-march-2021-11-mar-2021-0000,"A.    Ezisematheni1.    Ukuhlaselwa nokubulawa kwamaphoyisa kugxekiwe1.1.    IKhabhinethi igxeke ukuhlaselwa okuqhubekayo nokubulawa kwamaphoyisa hhayi nje njengesenzo esiwubulwane kodwa njengesenzo esisongela ukuphepha kuzwelonke. Amalungu oMbutho Wamaphoyisa eNingizimu Afrika (i-SAPS) neminye imibutho yezokuthotshelwa komthetho, kubandakanya izinkampani zokuvikela ezizimele, babeka izimpilo zabo engcupheni nsuku zonke ukusigcina siphephile; nabo bafanelwe ukuthi sibasekele futhi sibavikele. 1.2.    IKhabhinethi yamukele uphenyo olusheshayo lwamaphoyisa oluholele ekuboshweni komsolwa ecaleni elihlobene nokubulawa kwamaphoyisa amabili aseNtshonalanga Kapa ngeSonto, mhla wama-28 kuNhlolanja 2021, ababuye bantshontshelwa nezibhamu zabo. Zonke izenzo zobugebengu, okubandakanya nokubulala, ngeke kubekezelelwe, futhi izigilamkhuba zizothungathwa zibhekane nomthetho.   1.3.    IKhabhinethi iphinde yancoma isenzo se-SAPS sokushaqwa kwezidakamizwa i-cocaine zenani elingaphezu kwezigidi ezingama-R500 esikebheni sokudoba ogwini lwase-Saldanha. Lo msebenzi ubuholwa ngabaseshi abaphuma kuPhiko Oluphenya Ngobugebengu Bezidakamizwa Obuhleliwe i-Organised Crime Narcotics Unit, ngokusebenzisana nabophiko lwe-SAPS. 1.4.    I-SAPS iphinde yanconywa ngokushaqwa kwezitsha ezingama-400, ezilingana nemithamo eyizi-2 400, zomgomo mbumbulu weSifo segciwane le-Corona (i-COVID-19) endlini yokugcina impahla e-Germiston, e-Gauteng. Amaphoyisa aphinde avumbulula izifonyo mbumbulu abe esebopha abantu abathathu.1.5.    IKhabhinethi inxusa umphakathi ukuthi ugweme ukuthenga imigomo mbumbulu kubathengisi abangenanembeza ababeka engozini izimpilo zezakhamuzi ezingazi lutho. Ngokusebenzisana noMnyango Wezempilo, uhulumeni useqalile ngohlelo lwamahhala lokugoma oluzofinyelela kubo bonke abantu baseNingizimu Afrika abazikhethele ngokwabo ukugoma. Kuze kube manje, iSigaba soku-1 sohlelo lokugoma ezindaweni zokugoma ezibekiwe ezweni lonke sezigome abantu abangaphezu kwezi-100 000. 2.    Ishwa lokushona kwendoda e-Braamfontein, eGoli2.1.    IKhabhinethi idumele ngeshwa lokushona kwendoda ebulawe ngesikhathi sombhikisho wabafundi baseNyuvesi yase-Wits e-Braamfontein eGoli ngoLwesithathu, mhla zili-10 kuNdasa 2021, futhi idlulisa amazwi enduduzo emndenini nakubangani bongasekho. 2.2.    Uphiko Oluzimele Lwamaphoyisa i-Independent Police Investigative Directorate seluqalile lwenza uphenyo ukuze kuzotholakala okuholele ekushoneni kwale ndoda. 2.3.    IKhabhinethi inxusa amaphoyisa ukuthi asebenze ngokuzibamba ngesikhathi eqinisekisa ukuthi kukhona ukuthula emphakathini ngezikhathi zemibhikisho futhi angalinge asebenzise izinhlamvu zangempela. 3.    Umkhuhlane Wezingulube wase-Afrika (i-ASF)3.1.    Ukuqubuka kwe-ASF sekubikwe emapulazini amabili eMfuleni eNtshonalanga Kapa. UMnyango Wezolimo eNtshonalanga Kapa usumise ukuthengiswa nokuthuthwa kwezingulube eziphilayo ezisuka eMfuleni ukunqanda ukubhebhetheka kwesifo.3.2.    I-ASF iyisifo esithathelwanayo esihlasela izingulube ezifuywayo nezehlathi, kodwa asibahlaseli abantu. Noma kunjalo, iKhabhinethi icela ukuthi kulandelwe ukucophelela okukhulu ukuze kuzogwenywa ukubhebhetheka kwesifo kwezinye izingxenye zezwe.3.3.    Abalimi bayalulekwa ukuthi baqale bapheke noma ikuphi ukudla okungenani ihora ngaphambi kokuphakela izingulube, ukuqinisekisa ukubulawa kwegciwane le-ASF nezinye izifo ezikhona.4.    Amanani eSamba Somkhiqizo Wezwe (i-GDP) ekota yesine yangowezi-20204.1.    IKhabhinethi iwabonile amanani e-GDP ekota yesine yangowezi-2020 akhishwa Ezezibalo eNingizimu Afrika ngoLwesibili, mhla ziyi-9 kuNdasa 2021. I-GDP ikhule ngama-6.3%, ikakhulukazi ngenxa yokunye ukuxegiswa kwemikhawulo yokuvalwa kwezwe ngenxa ye-COVID-19. Umphumela ubonise ukukhula okuqinile kwesamba esisetshenziswe emakhaya kanye nasemikhiqizweni. Ngenxa yalokho, onyakeni wonke wangowezi-2020, i-GDP ikhule ngama-7.0% - umphumela omuhle kunalo obulindelekile.4.2.    Umkhakha wezokukhiqiza ukhule ngama-21.1% kwikota yesine yangowezi-2020. Imikhakha engaphansi kwalo mkhakha eyisishiyagalolunye kweyishumi iqophe ukukhula (okuholwa ukudla neziphuzo, izimoto kanye nezingxenye zemoto, nemikhiqizo yensimbi), ngesikhathi ukukhula kwezohwebo (ama-9.8%) bekuholwa ukuhweba kwezezitolo, ukuthengiswa kwezimoto, ibhizinisi lokupheka kanye nelendawo yokulala. Ezolimo zibhalise ukukhula konyaka okuphezulu kakhulu (ama-13.1% ngowezi-2020) njengomphumela wezimo ezinhle zezulu nokwenza kahle kwemikhakha ekhiqiza okusanhlamvu, elimayo kanye nefuyayo.4.3.    Ngasezindlekweni, izindleko zesamba esisetshenziswe ekhaya ngaphandle kosizo zikhuphuke ngama-7.5%, ziholwa izindawo zokudlela namahhotela; ukudla neziphuzo ezingebona utshwala; nemikhakha yezemidlalo namasiko. Ukwakheka kwesamba semikhiqizo engegudluke kukhuphuke ngama-12.1%, kuholwa ukukhuphuka kotshalomali lwezinsizakusebenza kwezokuthutha kanye nakwimisebenzi yokwakha njengoba imisebenzi yezokuthuthwa kwabantu nemithwalo ithuthuke kakhulu nemisebenzi yokwakhiwa kwemigwaqo namabhuloho iphinde yaqala. 4.4.    IKhabhinethi isalokhu inethemba ukuthi umnotho uzovuseleleka ngezingenelelo zezempilo ezibekwe eqhulwini kanjalo nangemizamo eqhubekayo yokubambisana nohulumeni, amabhizinisi, abasebenzi kanye nemiphakathi ekuqaliseni uHlelo Lokwakha Kabusha Nokuvuselela Umnotho.5.    Ingqungquthela noMbukiso ogqugquzela Ukuthengwa Kwemikhiqizo Yalapha eNingizimu Afrika5.1.    UMongameli u-Cyril Ramaphosa wethula iNkulumo Ebalulekile nge-inthanethi ngoLwesibili, mhla siyi-9 kuNdasa 2021 kwiNgqungquthela noMbukiso ogqugquzela Ukuthengwa Kwemikhiqizo Yalapha eNingizimu Afrika yaminyaka yonke, ebibanjwe ngaphansi kwesiqubulo esithi: “Imikhiqizo yalapha ekhaya izoholela eKukhuleni Komnotho”. I-Proudly South African iyi-ejensi yoMnyango Wezokuhweba, Izimboni nokuNcintisana.5.2.    Ingqungquthela yayibanjwe ngobuxhakaxhaka bobuchwepheshe yasabalala ezinkundleni zokuxhumana ukuvumela abantu abaningi abafuna ukuba yingxenye ezingxoxweni. Umbukiso nge-inthanethi wavumela izinkampani ukuthi zibonise imikhiqizo yazo nezinsiza ngevidiyo emfushane eyayihlinzeka ngendawo yokuhlanganela ku-inthanethi kulabo abafuna ukuhweba. 5.3.    IKhabhinethi icela abantu baseNingizimu Afrika namabhizinisi ukuthi baxhase imikhiqizo eyenziwe lapha ekhaya kanye nezinsiza, ikakhulukazi ngalesi sikhathi sokuvuselelwa komnotho, ukuze kuzokhuliswa umnotho futhi kusungulwe nemisebenzi.6.    Ukuvakashelwa kwesikhungo Sokugcina Impahla i-Biovac 6.1.    IPhini likaMongameli u-David Mabuza uvakashele isikhungo sokugcina imigomo i-Biovac e-Midrand, e-Gauteng ngoLwesibili, mhla zi-2 kuNdasa 2021 njengengxenye yomsebenzi weKomidi LoNgqongqoshe leMigomo ye-COVID-19, obhekele ukukhishwa ngempumelelo kohlelo lokugoma.6.2.    Isikhungo i-Biovac, inkampani eseKapa yezemithi yokwelapha, iphethwe nguhulumeni kanye nomkhakha ozimele. Yasungulwa ngowezi-2003 ukuze ibhekele izinhlelo zokugoma zaseNingizimu Afrika ekuthuthukisweni komgomo, kanye nokugcinwa nokusatshalaliswa kwemigomo ukuya ezindaweni zokugomela ezehlukahlukene.6.3.    Eminyakeni eyedlule, i-Biovac seyakhe indawo eyanele yokugcina nokusabalalisa imigomo. IKhabhinethi yagculiseka ngegalelo layo ekuqalisweni kohlelo lokugoma nomsebenzi owenziwayo nezinye izinkampani zemithi yokwelapha ukukhiqiza imigomo ye-COVID-19.6.4.    IKhabhinethi icela wonke umuntu ukuthi ahlale eqaphile futhi baqhubeke nokulandela imithethomgomo yezempilo yokugqoka isifonyo uma usezindaweni ezinabantu abaningi, ukuhlanza izandla njalo ngensipho namanzi noma ukusebenzisa isibulali-magciwane esine-alcohol engama-70%, ukuqhelelana ngegebe okungenani eliyimitha nesigamu nokugwema imibuthano yabantu abaningi. Ukugwema ihlandla lesithathu elingahle lifike kusezandleni zethu.B.    Izinqumo zeKhabhinethi1.    Isikimu Sikazwelonke Sokuxhasa Abafundi (i-NSFAS)1.1.    IKhabhinethi yamukele umbiko ovela kuNgqongqoshe Wezemfundo Ephakeme, Ezesayensi Nobuchwepheshe, uDkt u-Blade Nzimande, ngezinselele zokushoda kwemali ezikhona njengamanje ezibhekene ne-NSFAS. Lezi zinselele sezibambezele ukuphothulwa kokubhaliswa kwabafundi bonyaka wokuqala enyuvesi. 1.2.    Ubhubhane lwe-COVID-19 luzenze zanzima izinselele zalesi sikimu. Ezinye zazo kube ukuqhutshezelwa konyaka wokufunda kanye nabafundi abaningi abafaneleke ukuthola uxhasomali ngenxa yokuthi abazali balahlekelwe imisebenzi yabo. Ukuxazulula le nselele, iKhabhinethi ivume uxhasomali olwengeziwe imininingwane yalo izochazwa nguNgqongqoshe uNzimande manje nje emva kwalo mhlangano. 1.3.    IKhabhinethi ibeke ukuthi omunye umsebenzi omningi kumele wenziwe ukuthola indlela esimeme yokuxhasa abafundi emfundweni yabo ephakeme. IKhabhinethi isalokhu izinikele ekuqinisekiseni ukuthi bonke abafundi abafanelekile abavaleleki ngaphandle ngenxa yokweswelakala koxhasomali.  2.    Umthetho Ohlongozwayo Wokuphathwa Komhlaba Nezinguquko Zokubuswa Komhlaba Ezindaweni Zomphakathi2.1.    IKhabhinethi igunyaze umthetho osahlongozwa Wokuphathwa Komhlaba Nezinguquko Zokubuswa Komhlaba Ezindaweni Zomphakathi ukuthi uqhubeke kuxoxiswane ngawo nababambiqhaza abathintekayo. Izinguquko eziphakamisiwe zihlinzeka uhlaka lomthetho ukuze kuqaliswe inqubo yokudlulisela umhlaba osemphakathini kubantu noma imiphakathi lapho ukubuswa komhlaba kungavikelekile ngokomthetho. 2.2.    Lezi zinguquko zizophinde zikhulise isisekelo sempahla yomphakathi ukunika amandla imiphakathi ukuzibandakanya kwimisebenzi abayithandayo yamasiko, yezenhlalo kanye neyomnotho. Izingxoxo zizoba uvuthondaba ekungeneni kweNgqungquthela Yezemihlaba Kazwelonke esacatshangwa.3.    Ukuthengwa komgomo3.1.    IKhabhinethi yamukele umbiko kaNgqongqoshe Wezempilo uZwelini Mkhize kanye noNgqongqoshe Wezezimali uTito Mboweni mayelana nezingxoxo zezivumelwano zokuthengwa komgomo nezinkampani zemithi elaphayo ezehlukene.  IKhabhinethi iyicabangile imibandela enzima ekwizivumelwano engahambisani nalokho okuhlinzekwa nguMthetho Wezokulawulwa Kwezimali Zikahulumeni, wangowe-1999 (Umthetho woku-1 wangowe-1999) futhi iyakwamukela ukuphambuka osekuvele kugunyazwe nguMnyango Wezezimali Kuzwelonke ngokubhekela izimpilo zabantu baseNingizimu Afrika. 3.2.    Ukuphambuka kubandakanye ukukhokha kuqala ukuze kuqinisekiswe ukuthi abantu baseNingizimu Afrika bayafinyelela emigomweni ngokushesha. IKhabhinethi yesekele imizamo yoMnyango Wezezimali Kuzwelonke kanye noMnyango Kazwelonke Wezempilo ukuthi iqhubeke nezingxoxo futhi iqinisekise ukufinyelela okusheshayo emigomweni kuwo wonke umuntu.4.    Isimo Senhlekelele Sikazwelonke 4.1.    IKhabhinethi igunyaze ukwelulwa Kwesimo Senhlekelele Sikazwelonke kuya mhla ziyi-15 kuMbasa 2021. Lokhu kwenziwe ngokweSahluko 27(5) (C) soMthetho Wokulawulwa Kwenhlekelele, wangowezi-2002 (Umthetho wama-57 wangowezi-2002). Umphakathi uyanxuswa ukuthi uqhubeke nokuthobela zonke izinyathelo kanye nemikhawulo yezempilo ye-COVID-19 ukuze kuzogwenywa ukubhebhetheka kwegciwane.C.    Imithethosivivinywa1.    UMthethosivivinywa Wezempilo Nokuphepha Emsebenzini (i-OHS) wangowezi-20201.1.    IKhabhinethi igunyaze ukushicilelwa koMthethosivivinywa we-OHS wangowezi-2020 ukuze umphakathi uphawule ngawo. UMthethosivivinywa ubheke ukuchibiyela uMthetho we-OHS, wangowe-1993 (Umthetho wama-85 wangowe-1993) ukuze uhambisane nokwenziwa emhlabeni jikelele. Uphinde ubheke ukuqinisa izinyathelo zokuphepha kwabasebenzi ezindaweni zabo zokusebenza.1.2.    UMthethosivivinywa wethula ukuhlinzekwa kokunikwa amandla abasebenzi okumisa umsebenzi uma bebona ukuthi indawo abasebenzela kuyo iyingozi futhi ayiphephile, ngaphandle kokuhlukunyezwa ngabaqashi. 2.    UMthethosivivinywa Ovikela Abathengi Bezindlu 2.1.    IKhabhinethi igunyaze ukulethwa koMthethosivivinywa Ovikela Abathengi Bezindlu ukuze uzodingidwa ePhalamende. UMthethosivivinywa uchitha uMthetho Ovikela Abathengi Bezindlu, wangowe-1998 (Umthetho wama-95 wangowe-1998). Izichibiyelo ezethuliwe zibandakanya ukwelula ukuvikeleka kwabathengi bezindlu – okubandakanya ukukhanda, ukulungiswa kabusha, ukushintshwa kanye nokwengezela emakhaya asevele ekhona. UMthethosivivinywa uphinde wethule izinhlelo zezinguquko emkhakheni wokwakhiwa kwamakhaya. 2.2.    Sekutholwe imibono eminingi kubabambiqhaza embonini ngezingxoxo zomphakathi. UMthethosivivinywa uzodluliselwa phambili kuyoxoxiswana ngawo ephalamende ngaphambi kokuba ugunyazwe ukuthi ube ngumthetho.  D.    Imicimbi Ezayo1.    Usuku Lomhlaba Lwamanzi1.1.    INingizimu Afrika izohlanganyela nomphakathi emhlabeni jikelele ekubungazeni uSuku Lomhlaba Lwamanzi ngoMsombuluko, mhla wama-22 kuNdasa 2021. Lolu suku luqwashisa ngosizi lwamanzi emhlabeni jikele futhi lugxile ekufezekiseni ukuThuthukisa Okusimeme Komgomo wesi-6: Wamanzi Ahlanzekile Nokuthuthwa Kwendle kwawo wonke umuntu ngonyaka wezi-2030.1.2.    UMnyango Wezamanzi Nokuthuthwa Kwendle sewethule umkhankaso wokugcina amanzi obizwa nge #SaveWater ukuze kuzokhunjuzwa bonke abantu baseNingizimu Afrika ukuthi iconsi neconsi libalulekile. Yize kube nezimvula ezinhle, izwe eliswele amanzi lisathintekile yizomiso ezibekhona ezidalwe ukuguquka kwesimo sezulu.1.3.    IKhabhinethi icela abantu baseNingizimu Afrika ukuthi basebenzise amanzi ngokuwonga njengoba ukuwasebenzisa budedengu namuhla kungaba nomphumela ezizukulwaneni ezizayo. Masibe isizukulwane esinobuqotho esiphethe ikusasa ezandleni zethu sonke ngokuvala ompompi abamosha amanzi. E.    Imiyalezo1.    UkuhalalisaIKhabhinethi ihalalisela laba:Nks Tshepho Faith Koopa, usosayensi walapha ekhaya kwezokulapha ovela e-Pathology LabOne othole i-antigen yokuhlola i-COVID-19. I-antigen iyingxenye yamathuluzi okuhlola i-COVID-19 elisetshenziswa amalabhorethri ase-LabOne eKhayelitsha, eNtshonalanga Kapa nase-Midstream, e-Gauteng.  I-Pathology LabOne yathenga leli thuluzi lokuhlola ngokusebenzisana no-Prince Amon Moagi wesizwe sama-Bakgatla eNyakatho Ntshonalanga, i-Africapacity Investment Group kanye ne-Brawne Capital. 2.    Amazwi enduduzo IKhabhinethi idlulisa amazwi enduduzo emindenini nakubangani baka: Nks Karima Brown (54), umakadebona wentatheli kanye nesishoshovu.   Mnu Peter Matlare (61), usomabhizinisi kanye nePhini lika-CEO wase-Absa owaphinde wanezikhundla eziphezulu ezehlukene emabhizinisini amakhulu aseNingizimu Afrika nase-SABC.Mnu Azwifarwi Dick Ralushi (71) umakadebona womzabalazo wenkululeko. U-Ralushi wayeyilungu le-Black Peoples Convention (i-BPC) futhi wasebenza njengoNobhala wayo. Wayeyilungu leKomidi i-Northern Transvaal Action Committee elalilinxusa le-UDF, futhi eyisishoshovu somshoshaphansi sombutho woMkhotho Wesizwe we-African National Congress ngaphansi kwe-Northern Transvaal Rural Machinery. F.  Abaqashiwe Bonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1. Nks Mamogala Jennifer Musekene – IPhini loMqondisi-Jikelele: Kwezokulawulwa Kwamakhemikhali Nemfucuza, uMnyango Wezemvelo, Amahlathi Nezokudoba. Imibuzo:Nks Phumla Williams – uSomlomo weKhabhinethi Iselula: 083 501 0139 "
"Statement on the virtual Cabinet Meeting of Wednesday, 24 March 2021",25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/zu/speeches/statement-virtual-cabinet-meeting-24-march-2021-25-mar-2021-0000,"Isitatimende soMhlangano weKhabhinethi Obubanjwe Nge-inthanethi ngoLwesithathu, mhla zingama-24 kuNdasa 2021A. Ezisematheni1. UHlelo Lokukhishwa Komgomo1.1. Uhlelo lweSisonke lokugomela Isifo segciwane le-Corona (i-COVID-19) selwelulelwe ezikhungweni zokugoma ezingama-54 kulo lonke izwe. Kuze kube manje lolu hlelo selugome abantu abangaphezu kwezi-207 808.1.2. Izigaba ezintathu zohlelo lokukhishwa koMgomo eNingizimu Afrika zime kanje:Isigaba soku-1: Siqaliswe ezinyangeni ezintathu kusuka ngoNhlolanja kuya kuMbasa kowezi-2021, nokubhekelwe kubasebenzi bezempilo abayizigidi ezi-1.5 (abayizi-608 295 babhalisile) ezweni lonke. UMnyango Wezempilo usahamba kahle ngokugoma bonke abasebenzi bezempilo ngokuphela kweSigaba soku-1.Isigaba sesi-2: Sizoqhutshwa izinyanga eziyisithupha, sizoqala ngoNhlaba kuya kuMfumfu ngowezi-2021. Lesi sigaba sizobhekelela abantu abayizi-13 350 140 ababuthakathaka, abasebenzi bemisebenzi engumongo kanye nomkhakha wezempilo nezokuphepha; abasebenzi emikhakheni ebucayi ekuvuselelweni komnotho efana nezimayini, ezokuvakasha, imboni yamatekisi, izitolo neziphaza, abathengisi bezithelo nezitshalo, abezindaba kanye nabanye abafanelekile.Izikhungo zokugoma eSigabeni sesibili nesesithathu zizokwandiswa zibe yizi-2085 futhi lokhu kubandakanya ukuthi izikhungo zomkhakha ozimele zithuthukise ukusebenza nesivinini sokuqhutshwa kohlelo lokugoma.Isigaba sesi-3: Sizoqhutshwa izinyanga ezintathu (ngoLwezi wezi-2021 kuya kuNhlolanja wezi-2022) ukubhekela labo abasele eNingizimu Afrika, kubandakanya nalabo abangazange bagome eSigabeni sesibili, nokubhekelelwe ukuthi kube ngabantu abayizi-22 600 640.1.3. IKhabhinethi liyakwamukela ukufika okuqhubekayo kwemithamo yomgomo wakwa-Johnson & Johnson (i-J&J) ezweni, okuqinisekisa inqubekela-phambili yokusebenza kweSigaba sokuqala sohlelo lweSisonke lokugoma.1.4. IKhabhinethi lisalokhu lizethembile ngenqubekelaphambili enhle kakhulu eyenziwe Iziphathimandla Ezilawula Imikhiqizo Yezempilo eNingizimu Afrika (i-SAHPRA) ekugunyazeni umgomo we-J&J ukugoma abantu. Ukugunyazwa kwakamuva okwenziwe yi-SAHPRA komgomo wakwa-Pfizer/BioNTech kumele kunikezele izwe ukufinyelela kwimigomo eminingi ezosindisa izimpilo.1.5. IKhabhinethi ithanda ukuphinde iqinisekise abantu baseNingizimu Afrika ngekhono loMnyango Wezempilo, ngokubambisana nomkhakha ozimele, ukwenza umsebenzi wokugoma abantu abaningi uma sekuqala iSigaba sesibili.1.6. IKhabhinethi liphinde lamukela ukuvakashelwa kweSikhungo Sokukhiqiza i-Biovac esiseNtshonalanga Kapa ngoLwesine, mhla ziyi-18 kuNdasa 2021 nguSihlalo WeKomidi loNgqongqoshe (i-IMC) elibhekele Imigomo ye-COVID-19, iPhini likaMongameli u-David Mabuza. Lolu hambo lwahlolisisa ikhono lesikhungo, ingqalasizinda kanye notshalomali ukuze kwesekelwe ukukhiqizwa nokuthuthukiswa komgomo.1.7. Ukusebenzisana phakathi kwe-Biovac kanye nenkampani ekhiqiza imigomo yaseMelika, i-ImmunityBio, ukuthuthukisa ikhono leNingizimu Afrika ukuthi ikhiqize imigomo ye-COVID-19, kuzoholela ukuthi imigomo ye-COVID-19 elandelayo ye-ImmunityBio ikhiqizwe lapha ezweni.1.8. IKhabhinethi licela bonke abantu baseNingizimu Afrika nabo bonke abantu ezwenikazi ukuthi badlale indima yabo bathobele imikhawulo yokuvalwa kwezwe – ikakhulukazi ngesikhathi esizayo semigubho yezenkolo ye-Pesach, iPhasika kanye ne-Ramadan – ukuze kuzoncishiswa okunye ukuqubuka kokusuleleka nge-COVID-19 nokugwema ihlandla lesithathu elinamandla. 1.9. IKhabhinethi liphinde lagcizelela ukubaluleka kokulandela izindlela ezingahlanganisi imithi zokugwema ukusulelana nge-COVID-19 ngokuqhubeka nokugqoka izifonyo ezindaweni ezinabantu, ukuqhelelana ngegebe eliyimitha nesigamu, ukuhlamba njalo izandla ngensipho namanzi noma ukusebenzisa isibulali-magciwane esine-alcohol, nokugwema imibuthano enabantu abaningi. 2. Ezamandla2.1. IKhabhinethi liyazi ngomthelela ongemuhle kwezenhlalo nomnotho, ukuphazamiseka kanye nokubambezela okudalwe ukucinywa kogesi ngenhloso yokuwonga kwizakhamuzi kanye nakumabhizinisi emavikini ambalwa edlule.2.2. Kwenziwa wonke umzamo ukuxazulula izinselele ezikhona zogesi nokuletha ukuphehlwa kwamandla amasha ngokushesha okukhulu, okuyinto ebalulekile ekuvuselelweni komnotho waseNingizimu Afrika. Ngasikhathi sinye, uhulumeni uyaqhubeka nokweseka imizamo ebumbene yokuletha uzinzo kwa-Eskom nokuyibeka emgudwini osimeme wokukhula.2.3. IKhabhinethi yamukele isimemezelo esenziwe uNgqongqoshe Wezimbiwa Nezamandla uGwede Mantashe sabahlinzeki abayisishiyagalombili abakhethiwe ukuthi bahlinzeke ngogesi ophuthumayo owengeziwe ongama-megawatts ayizi-2 000 ozosiza ukweseka umthamo kazwelonke isikhathi esifushane.2.4. Abahlinzeki abakhethiwe oHlelweni Lwabakhiqizi Bogesi Abazimele balindeleke ukuthi bakhiqize ugesi usuka emisebeni yelanga, emoyeni, kwigesi yemvelo engamanzi kanye nasekulondolozweni kwamabhethri. Ukuxhunywa kokuqala kubekelwe ukuqala ngoNcwaba kowezi-2022.2.5. Imisebenzi eyisishiyagalombili izofaka izigidigidi ezingama-R45 emnothweni, okuzoba nokwenziwe lapha ekhaya okungama-50% futhi kusungule amathuba emisebenzi ayizi-3 800 ngesikhathi sekwakhiwa. Amanye amathuba emisebenzi ayizi-13 500 azosungulwa ngeSikhathi Seminyaka engama-20 Yesivumelwano Sokuthengwa Kogesi.2.6. Amaqhinga okungenelela uhulumeni awenzayo ukuhlela kabusha nokuqinisa uhlelo logesi azothuthukisa amandla okuphehlwa kukagesi ezweni. Inqubekela-phambili ebonakalayo iyabonisa ukuthi imizamo yethu yokubhekana nezinselele zogesi ithola umfutho.2.7. IKhabhinethi liphinde icela thina sonke ukuthi sesekele imizamo yokuqinisa ukusebenza kuka-Eskom ngokubika ukuxhunywa kogesi okungekho emthethweni, ukuphazamiswa kwamamitha ogesi kanye nokuthengiswa okungekho emthethweni kwamavawusha ogesi kwabomthetho. Kumele sonke sibe ngabathengi abazibophezele bogesi ngokukhokhela izindleko zogesi zanyanga zonke.3. Isivumelwano sezimali samanyuvesi3.1. IKhabhinethi isalokhu izinikele ekutholeni isixazululo esisimeme nesizoba ngesesikhathi eside sokuxhasa imfundo ephakeme ngezimali, ukuqinisekisa ukuthi bonke abafundi abafanelekile ngokwemfundo abavalelwa ngaphandle ngokwezimali.3.2. Isivumelwano sezimali phakathi koMnyango Wezemfundo Ephakeme Nokuqeqeshwa (i-DHET) kanye nezikhungo zemfundo ephakeme sihambisana nokwehla kwamandla emali, njengengxenye yokwenza imfundo ephakeme ingabizi. 3.3. IKhabhinethi likhathazekile ngokukhula kwezikweletu ezindala zabafundi ohlelweni lwemfundo ephakeme. I-DHET njengamanje ihlanganisa imininingwane yabafundi abathintwa yilesi sikweletu, ezoba ingxenye yokubuyekezwa okuhleliwe kwenqubomgomo yokuxhaswa kwabafundi ezokwethula indlela yokuxhasa esimeme yemfundo ephakeme.3.4. Okwamanje, iKhabhinethi ligqugquzela izikhungo zemfundo ephakeme ukuthi zixoxisane nezinhlangano zabafundi bazo ukuthola izisombululo ezizovumela abafundi abaningi ukuthi babhalise.3.5. IKhabhinethi lamukele uphenyo olusheshayo kanye nokuboshwa kwamaphoyisa amane ngezinsolo zokubulala uMnu Mthokozisi Ntumba (oneminyaka engama-35) ngesikhathi sombhikisho wakamuva wabafundi ngaphandle kweNyuvesi yase-Wits eGoli. Okunye futhi, iKhabhinethi lamukele ukuboshwa kwalabo abathinteka kudlame lomphakathi kanye nokuhlaselwa okuqhubekayo kwamaphoyisa ngesikhathi semibhikisho.3.6. IKhabhinethi lihlonipha ilungelo lomthethosisekelo lokubhikisha ngokuthula ngokulandela umthetho. Noma kunjalo, abomthetho angeke bavumele izigebengu ukuthi zisebenzise ithuba lemibhikisho esemthethweni bese zenza ubugebengu ngokushisa nokudicilela phansi impahla yalabo abazimele nekahulumeni.4. Ukubulawa kwamaphoyisa4.1. IKhabhinethi lisalokhu likhathazekile ngokuhlaselwa okubikwayo kwamalungu oMbutho Wamaphoyisa eNingizimu Afrika. Amaphoyisa abeka izimpilo zawo engcupheni nsuku zonke ukuqinisekisa ukuphepha kwemiphakathi yethu kanye nezwe.4.2. Enyangeni eyedlule, kusukela mhla wama-25 kuNhlolanja 2021, inani eliphelele lamaphoyisa ayi-12 abulawa ngesihluku esemsebenzini amanye engekho emsebenzini ezingxenyeni ezehlukene zezwe. 4.3. Zonke izenzo zodlame kanye nokubulala ezibhekiswe emaphoyiseni akuzona ezobugwala kuphela kodwa futhi zibonisa ukungalithandi izwe, futhi akumele zibekezelelwe emphakathini wethu. IKhabhinethi icela abomthetho ukuthi baqinisekise ukuthi ubulungiswa buyenzeka kuwo wonke amaphoyisa abulewe. 4.4. Njengomphakathi othobela umthetho nothanda ukuthula, ake sibonise ukudinwa kwethu ngalokhu kubulawa kwamaphoyisa ngokubika bonke abenzi bokubi nababalekela umthetho kwabomthetho. Ukufa kwephoyisa elilodwa kungukufa kwamaningi.5. Usuku Lwamalungelo Abantu5.1. IKhabhinethi libonga bonke abantu baseNingizimu Afrika abahlanganyele emibungazweni yezwe yoSuku Lwamalungelo Abantu ngeSonto, mhla wama-21 kuNdasa 2021 ngaphansi kwesiqubulo esithi: “Unyaka ka-Charlotte Maxeke: Ukuthuthukiswa Kwamalungelo Abantu Ngesikhathi se-COVID-19”. Isikhumbuzo salo nyaka siqondane nokubungazwa kweminyaka engama-25 kwamukelwa uMthethosisekelo weRiphabhlikhi yaseNingizimu Afrika wangowe-1996. 5.2. Lolu suku lusikhumbuze umsebenzi wethu wokuziphatha njengesizwe ukuthi siqhubeke silwe nokucwasana ngokobuhlanga, ukucwasana ngokobulili, ukucwaswa kwabokufika nalo lonke udlame oluhlobene nokungabekezelelani, okubandakanya udlame olubhekiswe kwabobulili obuthile kanye nezinsalela zesihluku samaphoyisa.5.3. IKhabhinethi licela bonke abantu baseNingizimu Afrika ukuthi basebenzise izinsuku ezisele eNyangeni Yamalungelo Abantu ukukhulisa ukuhlangana okukhulu ngokwenhlalo, ukwakhiwa kwesizwe kanye nokwabelana ngobunikazi bezwe.B. Izinqumo zeKhabhinethi1. Umthethonqubo Kazwelonke we-Data Nokugcinwa Kwemininingwane Emkhathini1.1. IKhabhinethi ligunyaze ukushicilelwa kusomqulu koMthethonqubo Ohlongozwayo Kazwelonke we-Data Nokugcinwa Kwemininingwane Emkhathini ukuze umphakathi uphawule ngawo. Umthethonqubo uhlose ukulinganisa imithethonqubo ekhona kanye nomthetho ukuqinisekisa ukuthi izwe liyayisebenzisa intuthuko yomnotho wezobuchwepheshe bedijithali.1.2. Izinsiza ze-Data Nokugcinwa Kwemininingwane Emkhathini izona zinto ezibalulekile ekwenzeni umnotho wezobuchwepheshe bedijithali. Umthethonqubo futhi uhlose ukuqinisekisa ukuthi izwe libamba iqhaza esikhathini esisha se-data. Uma sewamukelwe, umthethonqubo uzophinde uqinise amandla oMbuso ukuhlinzeka ngezinsiza kuzakhamuzi.2. Umthetho Ohlongozwayo Kazwelonke Wokunikela Ngokuzimisela (i-NDC) ekubhekaneni komhlaba nokuguquka kwesimo sezulu2.1. IKhabhinethi igunyaze umthetho ohlongozwayo obuyekeziwe we-NDC ekubhekaneni komhlaba nokuguquka kwesimo sezulu ukuze umphakathi uphawule. Isivumelwano i-Paris Agreement sidinga ukuthi iNingizimu Afrika ilethe ama-NDC ezikhathi ezithile achaza ngokucacile okuphokophelelwe ukunciphisa igesi engadingekile emoyeni.2.2. Selokhu kwamukelwa isivumelwano i-Paris Agreement ngoZibandlela wangowezi-2015, iNingizimu Afrika seyenze inqubekela-phambili ebonakalayo ekuqhubeleni phambili intuthuko nokuqaliswa kokusebenza kwama-NDC ayo.2.3. Umthetho ohlongozwayo obuyekeziwe ucabangela nezimo zikazwelonke zeNingizimu Afrika, izidingo zomthetho zesivumelwano i-Paris Agreement, ukulingana kanye nobuchwepheshe besayensi bakamuva.3. I-IMC koweNdebe Yomhlaba Yebhola Lomnqakiswano yangowezi-2023 (i-NWC)3.1. IKhabhinethi igunyaze ukusungulwa kwe-IMC ye-NWC yangowezi-2023 ngenhloso yokusingatha i-NWC yangowezi-2023. I-IMC izohola umsebenzi wokulungiselela lo mcimbi.3.2. INingizimu Afrika, ezoba izwe lokuqala ngqa e-Afrika ukusingatha i-NWC, izosingatha amazwe ayi-16 aqhudelanayo. 4. Umbukiso Womhlaba Wezitembu (i-IPEX)   4.1. IKhabhinethi ligunyaze ukusingathwa kwe-IPEX, ophinde waziwe ngokuthi umbukiso wezitembu, eKapa kusuka mhla we-9 kuya mhla ziyi-19 kuZibandlela 2021 ngaphansi kwesiqubulo esithi: Indlela eya kwiNtando yabantu”. Umfelandawonye we-International de Philatelie (i-FIP) kwasekuqaleni wawuhlele ukuba nalo mbukiso eKapa kusuka mhla ziyi-17 kuya mhla zingama-20 kuNdasa 2021 kodwa wahlehliselwa olunye usuku ngenxa ye-COVID-19.4.2. UMnyango Wezokuxhumana Nobuchwepheshe Bedijithali uzohlela futhi usingathe lo mcimbi ngokubambisana nekomidi elihlelayo le-FIP.4.3. Izitembu eziqoqiwe zizobonisa izikhathi zomlando, abantu kanye nezehlakalo ezaba negalelo ekuthuthukiseni intando yabantu eNingizimu Afrika. Izihambeli ezilindelekile zizofaka igalelo kwezokuvakasha zezwe, zikhulise umnotho wasekhaya, futhi zithuthukise ukuhlangana ngokwamasiko nakwezenhlalo.5. Uhlelo Lweminyaka Eyishumi Lokuqalisa Ezesayensi, Ubuchwepheshe kanye Nokuqamba Kabusha (i-STI Decadal Plan)5.1. IKhabhinethi ligunyaze Uhlelo Lwesu lwe-STI Lweminyaka Eyishumi kusuka kowezi-2021 kuya kowezi-2031 ukuqalisa ukusebenza ngesayensi kanye nokuqamba kabusha. Uhlelo lulandela Umthetho Odingidwayo Kwezesayensi Nokuqamba Kabusha owagunyazwa yiKhabhinethi ngowezi-2019.5.2. Umthethonqubo uphendula ukuthuthuka okusheshayo kwezobuchwepheshe kanye nokuqondisa i-STI ukuze kuzothuthuka ezenhlalo nomnotho ezweni. Lolu Hlelo Lweminyaka Eyishumi luzoba iqhinga elikhulu likahulumeni, elizohlanganisa eminye iminyango efana neMinyango Yezolimo, Eyokuguqulwa Komhlaba Nokuthuthukiswa Kwezindawo Ezisemakhaya; Owezimbiwa Nezamandla; Owezempilo; kanye noWokuhwebelana, Ezezimboni kanye Nokuncintisana. Ukuqalisa kokusebenza kwawo kuzoba ngokusebenzisana nayo yonke iminyango efanelekile.C. Imicimbi Ezayo1. Iqembu LikaMongameli Lokufunda Izincwadi nge-inthanethi1.1. IKhabhinethi ligqugquzela abantu baseNingizimu Afrika ukuthi bahlanganyele esikhathini sesine seQembu likaMongameli Lokufunda Izincwadi ngoLwesine, mhla zingama-25 kuNdasa 2021 kusuka ngehora le-16:30 kuya ku-18:30, okuzokwenzeka ngobuchwepheshe be-Microsoft Teams (https://nrc.org.za/).1.2. Kulokhu kuhlanganyela kuzofundwa izincwadi zakudala zaseNingizimu Afrika ethi: The Suit ebhalwe ngu-Can Themba kanye nethi: I am not a Tramp ebhawe ngu-Leslie Sehume.1.3. Selokhu wethulwa ngowezi-2019, uMfelandawonye Kazwelonke Wokufunda Izincwadi ususekele umkhankaso wokufunda izincwadi i-Read to Lead Campaign kanye nekhwela likaMongameli lokuthuthukisa ukufunda izincwadi kuzwelonke – kusuka eklasini kuya ekhaya.1.4. Ngokusebenza ngokubambisana singakha phezu kwaleli khono eliyisisekelo sakhe ukufinyelela emathubeni emisebenzi.D. Imiyalezo1. UkuhalalisaIKhabhinethi lihalalisela futhi lidlulisa okuhle kodwa kulaba:Dkt Patrice Motsepe, usomabhizinisi owaziwayo obe ngowokuqala eNingizimu Afrika ukukhethwa njengoMongameli weNhlangano Yebhola Lezinyawo e-Afrika.IKhabhinethi liphinde lifisela bonke abantu baseNingizimu Afrika amaholidi ePhasika anenjabulo nokuphepha, nemiphakathi yezenkolo iPhasika elihloniphekile nelibusisekile ngokomoya.2. Amazwi EnduduzoIKhabhinethi lidlulisa amazwi enduduzo emndenini nakubangani baka:Bayede iNkosi Goodwill Zwelithini kaBhekuzulu, obe yinkosi ebuse isikhathi eside eBukhosini bakwaZulu. UMongameli uRamaphosa uvumele ukuthi uBayede Umngcwabo Wombuso Okhethekile: ISigaba soku-1, esibandakanya ukuhlonishwa ngumbutho wezempi. UBayede uzokhunjulwa njengenkosi enombono eyabumbanisa abantu bakwaZulu, abaholi bendabuko futhi yaba negalelo empumelelweni yabantu bakwaZulu.UMhlonishwa uMongameli John Pombe Magufuli weRiphabhlikhi yase-Tanzania. INingizimu Afrika ihlangene ngobuhlungu nohulumeni nabantu base-Tanzania njengoba bedlula kulesi sikhathi esinzima. Ukuhlonipha uMongameli Magufuli, uMongameli u-Ramaphosa uthe: “Sibakweleta lukhulu abantu base-Tanzania ngenkululeko yethu esayithola ngenxa yobubele nokuzidela kwabo. Yilo mlando esabelana ngawo owenza ukuthi thina, njengabantu baseNingizimu Afrika, ukulahlekelwa nguMongameli uMagufuli sikuzwe kakhulu futhi kushaye kithina siqu. I-Tanzania ilahlekelwe ngubaba kanye nobhuti, i-Afrika ilahlekelwe umholi onombono, futhi iNingizimu Afrika ilahlekelwe umngani omuhle.”Mnu Menzi Ngubane, umakadebona womlingisi osewine izindondo obekade enekhono elihle kakhulu ekulingiseni futhi oyiciko. Ube negalelo elikhulu ekuthuthukiseni ubuciko bokulingisa, kumabonakude nangaphandle komabonakude. Umsebenzi wakhe njengeciko uyaqhubeka nokugqugquzela abaningi emkhakheni wobuciko.Nks Noxolo Maqashalala, obengumlingisi osemncane okhaliphile owabusisa omabonakude bethu ngokubonisa ikhono lakhe elimangazayo.Dkt Nawal El Saadawi, wase-Egypt olwela abesifazane, isishoshovu samalungelo abantu, umbhali kanye nodokotela oweluleka ngokwengqondo. Ube negalelo ekulweni nokucindezelwa kwabesifazane ngokwamasiko, inkolo kanye nangokwezigaba zezinhlaka zenhlalo ngemibhalo yakhe nobushoshovu bakhe. Wayaziwa umhlaba wonke ngomsebenzi wakhe owawulwa nokusikwa kwezitho zangasese kubantu besifazane.Mnu Pathasarvasan Govender, ophinde aziwe ngelika “Charm Govender”, isishoshovu soMzabalazo sase-Chatsworth KwaZulu Natali, owayeyilungu le-Natal Indian Congress kanye nesishoshovu somshoshaphansi se-African National Congress (i-ANC).Mnu Cecyl Esau, owayeyiqhawe loMzabalazo nowayeyisiboshwa sepolitiki e-Robben Island nowayeyilunga eledlule lombutho wezempi we-ANC, woMkhonto weSizwe. UMnu Esau wachitha ubusha bakhe bonke nobudala bakhe elwela iNingizimu Afrika ekhululekile, engacwasi ngokobuhlanga futhi engacwasi ngokobulili.E. AbaqashiweBonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1. Nks Nolwazi BK Gasa njengePhini Lomqondisi-Jikelele (u-DDG): Planning, Policy and Strategy kwa-DHET.2. Mnu Samuel Zamokuhle Zungu njenge-DDG: Technical and Vocational Education and Training kwa-DHET.3. Nks Pretty Nozipho Makukule njengeSikhulu Esiyinhloko Esilawula Izimali (i-CFO) kwa-DHET.4. Nks Memme Sejosengwe, inkontileka yakhe njengoNobhala-Jikelele ehhovisi Lejaji Eliyinhloko yelulwa.Imibuzo:Nks Phumla Williams – USomlomo weKhabhinethiUmakhalekhukhwini: 083 501 0139"
"Isitatimende Somhlangano WeKhabhinethi WangoLwesithathu, ziyi-21 kuMbasa 2021",22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-ziyi-21-kumbasa-2020-22-apr-2021,"IKhabhinethi libambe umhlangano walo wokuqala lihlangene siqu selokhu kwethulwa ukuvalwa kwezwe ngowezi-2020, lokhu kuyingxenye yokuziguqulela iKhabhinethi endleleni yokuphila entsha okumele ijwayelwe njengoba izwe liqhubeka nokuzivula kabusha.A. Izindaba Ezisematheni1. Ukumiswa okwesikhashana koHlelo Lokugoma lweSisonke kanye nesincomo sokuba kususwe lokhu kumiswa1.1. IKhabhinethi libikelwe ngokumiswa okwesikhashana koHlelo Lokugoma lweSisonke lwe-Johnson and Johnson (i-J&J), obekuyindlela yokugwema ubungozi nokunika ososayensi baseNingizimu Afrika ithuba lokubuyekeza imininingo yaseNingizimu Afrika ngomgomo we-J&J. Lokhu kuze emuva kokumiswa kokuqaliswa kohlelo lomgomo we-J&J e-Melika (e-USA) emuva kokuba abantu abayisithupha abagonywa ngomgomo we-J&J bebe nohlobo olungavamile lwehlule legazi. Esinye isizathu sokumiswa okwesikhashana kube yisinqumo esithathwe i-J&J ngokwayo sokumisa okwesikhashana ukuqaliswa komgomo wayo emazweni aseYurophu.1.2. Ukumiswa okwesikhashana eNingizimu Afrika bekuhambisana nokuzinikela kukahulumeni ukuqinisekisa ukuthi kusetshenziswa izindlela ezididiyelwe zokuvikela ubungozi obuqondene nokuqaliswa komgomo. Imininingo ebuyekeziwe iqinisekisile ukuthi iNingizimu Afrika beyingabhekananga nhlobo namahlule egazi angavamile kubasebenzi bezempilo asebegonyiwe (ama-HCW).1.3. IKhabhinethi lamukele isincomo seZiphathimandla Ezilawula Imikhiqizo Yezempilo eNingizimu Afrika sokuqeda ukumiswa okwesikhashana koHlelo Lokugoma lwe-Sisonke lwe-J&J. 1.4. Ososayensi bethu bazoqhubeka nokuziqapha zonke izakhamuzi zaseNingizimu Afrika uma sezigonyiwe. Maphakathi nenyanga kaMbasa 2021, abesengaphezu kwezi-292 623 ama-HCW abesegonyiwe ngaphansi koHlelo Lokugoma lweSisonke.2. Ukuqaliswa kohlelo lokugoma 2.1. IKhabhinethi lamukele inqubekela-phambili ngokusayina inkontileka ne-J&J ngokutholakala kwemigomo ye-J&J maqondana nokuqaliswa ngokugcwele kohlelo, futhi lancoma uNgqongqoshe Wezempilo, uDkt Zweli Mkhize kanye noNgqongqoshe Wezohwebo, Izimboni Nezokuncintisana, uMnu Ebrahim Patel, ngokuxazulula izinkinga ezisasele eziqondene nokutholakala kwemigomo ngaphandle kokubeka isimo seNingizimu Afrika engcupheni.2.2. Phezu kwalokho, iKhabhinethi lamukele ukubonisana ngempumelelo ngemithamo yokwengezela eyizigidi eziyi-10 zemigomo yakwa-Pfizer, okwenza imigomo yakwa-Pfizer ifinyelele kuzigidi ezingama-30. Lokhu kusho ukuthi iNingizimu Afrika izokwazi ukugoma abantu abayizigidi eziyi-15 ngemigomo yakwa-Pfizer kunokuthi ibe yizigidi eziyi-10 kuphela.2.3. Ukuze kulungiselelwe Isigaba sesibili sohlelo lokuqaliswa kwemigomo oluzoqala mhla ziyi-17 kuNhlaba 2021, iKhabhinethi likhuthaza abantu abaneminyaka engama-60 nangaphezulu ukuba babhalise oHlelweni Lokubhalisela Ukugoma Ngendlela Yezobuchwepheshe ku: https://vaccine.enroll.health.gov.za.2.4. Abantu abangakwazi ukufinyelela ku-inthanethi bangabhalisa siqu ezikhungweni zokugoma ezingaphezu kwezi-3 338 ezweni lonke. Kuzokhishwa amathimba awomahambanendlwana azosiza abantu asebekhulile, abangenamakhaya kanye nabantu abahlala ezindaweni zasemakhaya. 3. Amazinga okutheleleka ngeSifo segciwane le-Corona (i-COVID-19)3.1. IKhabhinethi lithola ulwazi lwakamuva ngokutheleleka nge-COVID-19 ezweni lonke futhi lancoma izakhamuzi zaseNingizimu Afrika ngokuqhubeka nokulandela imigomo yezempilo engasiyo eyokusebenzisa imithi ngokugqoka izifonyo uma zisezindaweni zomphakathi, ukugcina ibanga lokuqhelelana kwabantu ngamamitha ayi-1.5 nokugeza izandla ngensipho namanzi njalo noma ukusebenzisa isibulali-magciwane sezandla esine-alcohol engama-70%.  3.2. Nokho, umbiko uveze nokunyuka kancane ngama-4,9% kwabantu abatholakala benegciwane ezinsukwini eziyi-14 ezidlule, ngomhla ziyi-18 kuMbasa 2021. Izigameko zinyuke zisuka kuzi-14 113 ezinsukwini ezi-14 emuva kwalokho lezi zigameko sezibe yizi-14 807 ezinsukwini eziyi-14 ezidlule. 3.3. Ukunyuka kancane kwezigameko kuhambisana nokuqubuka kwegciwane emaqoqweni abantu e-Free State naseNyakatho Kapa, kanye nokushesha ukungenelela kwamathimba asizayo osekuqalisiwe ukuze kube nokulandelela abantu abaxhumane nalabo abathelelekile.4. Ukuvuselelwa komnotho 4.1. IKhabhinethi lamukele Ucwaningo lwe-Front Office Business Process Outsourcing (i-BPO) Lwaminyaka Yonke lowezi-2021, olubeke iNingizimu Afrika ezingeni lokuqala emhlabeni njengendawo ye-BPO. 4.2. Lolu cwaningo belubandakanya izikhulu ezingaphezu kwama-600 zasezimakethe eziyisishiyagalombili ezisemqoka, okubandakanya i-Australia, i-Canada, i-France, i-Germany, i-Italy, i-Spain, i-United Kingdom (i-UK) kanye ne-USA.4.3. Lokhu kuqinisekisa umsebenzi owenziwe uhulumeni kuqala kanye nomkhakha ekwakheni amandla okusebenzisa i-BPO yezwe, ngokukhulisa izikhungo zezingcingo, ukwesekwa ngobuchwepheshe kanye nemisebenzi yababa semuva nangaphambili emahhovisini okwamukela abantu emafemini amazwe amaningi kanye nawaseNingizimu Afrika.  4.4. Ingqalasizinda yezobuchwepheshe yezwe esezingeni eliphezulu, abasebenzi abanamakhono, ulwazi lwezobuchwepheshe kanye nemisebenzi yezimali, kanye nolwazi lwesiNgisi, kuyaqhubeka nokwenza ukuthi leli lizwe libe yindawo eheha i-BPO.5. Ukwakhiwa kwemisebenzi 5.1. IKhabhinethi lijabulile ngokuthi inqwaba yezinhlelo zokungenelela kukahulumeni ngenhloso yokusimamisa ukubamba iqhaza kwezakhamuzi zaseNingizimu Afrika eziningi emnothweni, ikakhulukazi abantu abasha, sekuqalile ukuba nezithelo.5.2. Uxhaso Lwezomsebenzi lukaMongameli olwethulwa kuMfumfu 2020 ukuze kungenelelwe emtheleleni we-COVID-19 kwezomnotho ludale noma lwagcina imisebenzi eyizi-360 010 ekupheleni kukaNhlolanja 2021, ikakhulukazi entsheni engasebenzi. Phezu kwalokho, uxhaso lwabangasebenzi lweseke indlela yokuphila yabahlomulile abayizi-60 539 ngokudluliselwa kokweseka, okubandakanya ukukhishwa kwamavawusha abalimi abalimela ukuziphilisa.5.3. Angaphezu kwezi-300 000 amathuba avele ngokuqashwa kwabantu abasha babe ngabasizi ezikoleni ezweni lonke ngokoHlelo Lokuqasha Lwezemfundo Eyisisekelo. Laba basizi basezikoleni babambe iqhaza elibaluleke kakhulu ekuqiniseni isimo sendawo yokufunda ezikoleni ngesikhathi esinzima.6. Ukwakhiwa kwengqalasizinda6.1. IKhabhinethi lincome inqubekela-phambili ebekhona yokuthuthukisa ukugculisa nokuncintisana kweChweba laseThekwini edale ukuncipha okukhulu kokuminyana futhi kwathuthukisa izikhathi zokuqedwa komsebenzi.6.2. UMongameli Ohloniphekile u-Cyril Ramaphosa uvakashele iChweba laseThekwini ngoLwesine, ziyi-15 kuMbasa 2021 ukuhlola inqubekela-phambili yokuthuthukiswa kwengqalasizinda yechweba emuva komhlangano wakhe nabasebenzisi bechweba nababambiqhaza kuMfumfu 2019.6.3. Ukuthuthukisa ukusebenza kwamachweba aseNingizimu Afrika, ikakhulukazi eChwebeni laseThekwini, kusemnyombweni wezimpokophelo zikahulumeni zokugcina isimo seNingizimu Afrika phakathi kwamachweba ohwebo amakhulu nasebenza ngokugculisayo njengesango lesifunda nezwekazi.6.4. IKhabhinethi liphinde lamukela umbiko ovele ngokuvakashelwa kweChweba laseSaldanha Bay eNtshonalanga Kapa wuNgqongqoshe Wezemisebenzi Kahulumeni Nezingqalasizinda uPatricia de Lille - ehamba nePhini likaNgqongqoshe uNoxolo Kiviet noDkt Kgosientsho Ramakgopa, iNhloko Yezotshalomali Nengqalasizinda eHhovisi likaMongameli - ngoLwesibili, ziyi-6 kuMbasa 2021.  6.5. UHlelo Lokulungiswa Nokugcinwa Kwamachweba Amancane, okuwuMsebenzi Wohlelosu Oludidiyelwe njengengxenye yoHlelo Lotshalomali Kungqalasizinda olwagunyazwa yiKhabhinethi kuNhlaba 2020, sewuqedwa ngama-77% njengamanje. Lidale amathuba omsebenzi angama-611 kanye nenqwaba yamabhizinisi amancane, amaphakathi kanye namancinyana alethe inzuzo elinganiselwa kuzigidi ezingama-R55. Umsebenzi bekulindeleke ukuthi uqedwe kuNdasa 2022.7. Imibiko Yezibalo Zanyangazonke7.1. Ezezibalo eNingizimu Afrika ziyaqhubeka nokukhipha inqwaba yemibiko yenyanga ngokusebenza kwemikhakha enhlobonhlobo emnothweni. Yize eminye imikhakha iqhubeka nokulwa nokuvuselelwa komnotho, ukubekezela kwezimboni zezolimo, ezokukhiqiza nezokuvukuza kuyaqhubeka nokukhuthaza ukuzimisela ngokuvuselela umnotho waseNingizimu Afrika. 7.2. IKhabhinethi lithokozile ngokuthi ukuqaliswa koHlelo Lokwakhiwa Kabusha Nokuvuselelwa Komnotho selunomthelela obonakalayo ekuvuselelweni komnotho waseNingizimu Afrika.8. Ukubhoklolo ezikoleni8.1. IKhabhinethi lidlulise ukukhathazeka ngokuvama kobubhoklolo ezikoleni zethu, okubandakanya izigameko zakamuva ezikoleni zamabanga aphezulu iMbilwi Secondary School eThohoyandou, eLimpopo, esikoleni i-Dinwiddie High School e-Germiston, e-Gauteng kanye nasesikoleni iMathole High School KwaZulu-Natali. 8.2. IKhabhinethi lidabukile ngokushona kukaLufuno Mavhunga (15) wasesikoleni samabanga aphezulu iMbilwi Secondary School eThohoyandou, eLimpopo, futhi ladlulisa amazwi enduduzo emndenini wakwaMavhunga nabangani bakhe. IKhabhinethi linxuse bonke abasemagunyeni ukuba benze uphenyo olusheshayo ngalolu daba futhi kuqinisekiswe ukuthi kuba nobulungiswa obunempumelelo.8.3. IKhabhinethi linxuse ukuthi ababambiqhaza kwezemfundo, okubandakanya abazali nabanakekeli bezingane, bahlangane balwisane nobubhoklolo ukuze kwakhiwe indawo elungele ukufunda. Kuwumsebenzi womunye nomunye wethu ukukhuluma futhi sibike ngezigameko zobubhoklolo kuziphathimandla ezifanele, ikakhulukazi lapho izisulu zingakwazi noma zesaba ukwenza njalo.9. Ubugebengu obudalwa yinzondo9.1. IKhabhinethi libugxeka kakhulu ubugebengu obudalwa wukuzonda ama-LGBTIQ+ okudale ukuthi kushone u-Andile Ntuthela, uSiphamandla Khoza noNathaniel Mbele.9.2. USomqulu Wamalungelo obhalwe kuMthethosisekelo weRiphabhulikhi yaseNingizimu Afrika yowe-1996 unxusa ukuthi sonke siwahloniphe amalungelo awo wonke amalungu omphakathi kunoma iluphi uhlobo lokucwaswa.  La macala amabi kangaka kanye nezenzo zokuhlukumeza akunandawo kuntando yeningi labantu yethu, futhi kumele agxekwe kakhulu yithi sonke. 9.3. IKhabinethi linxusa noma ubani ongase asize ngokuboshwa nokushushiswa kwababhebhethekisi bala macala ukuthi bathinte amaphoyisa ngenombolo yamahhala ethi: 10111 noma baye esiteshini samaphoyisa esiseduze.10. Umkhuhlane Wezingulube (i-ASF) kanye Nomkhuhlane Wezinyoni  10.1. IKhabhinethi liqaphele ukuqubuka kwe-ASF epulazini lase-Potchefstroom eNyakatho Ntshonalanga kanye noMkhuhlane Wezinyoni epulazini elihwebayo eMpumalanga Randi e-Gauteng. 10.2. UMnyango Wezolimo, Izinguquko Zomhlaba kanye Nokuthuthukiswa Kwezindawo Zasemakhaya kanye nabanye ababambiqhaza abathintekayo banyuse izindlela zokuphepha futhi baqalisa ukuvalelwa kwezilwane.10.3. I-ASF iyisifo esithathelanayo esithelela izingulube zasemakhaya nezasendle. Umkhuhlane Wezinyoni uthinta izinkukhu futhi ngeke udluliseleke ebantwini.11. Imisebenzi Yokucisha umlilo11.1. IKhabhinethi lincome izinhlelo zabasebenzi bezotakulo kanye nezicishamlilo ezisebenze ngobuqhawe ngaphandle kokuyeka kuze kuphele umsebenzi wokucisha imililo eKapa nasesiBhedlela i-Charlotte Maxeke Academic Hospital eGoli ngokwahlukana kwalezi zindawo.11.2. Imililo yaseKapa idicilele phansi amabhilidi anomlando kube umlilo wasesiBhedlela i-Charlotte Maxeke Academic Hospital ubize ukuthi kudluliselwe iziguli ezingaphezu kwama-400 kwezinye izibhedlela. IKhabhinethi lifisele bonke labo abalimele ukwelulama ngokushesha. Uphenyo lokunquma ngembangela yale mililo seluqaliwe.12. Umdonsiswano waseMozambique12.1. IKhabhinethi lamukele izinhlelo zeNhlangano Yokuthuthukisa Amazwe aseNingizimu ne-Afrika (i-SADC) zokuletha ukuthula nokuvikeleka okungezukuphela, kanye nokubuyisana kanye nokuthuthuka, eRiphabhulikhi yaseMozambique.12.2. INgqungquthela ye-Extraordinary Double Troika Yomongameli Bamazwe kanye oHulumeni be-SADC ebanjwe ngoLwesine, mhla ziyi-8 kuMbasa 2021 eMaputo iveze ukuthi kumele kuthunyelwe ithimba longoti eMozambique ngokuphazima kweso.12.3. IKhabhinethi liphinde laneliseka ngokuthi izakhamuzi zaseMozambique zithole usizo lwamanye amazwe esiKhungweni Samanxusa soMnyango Wezobudlelwane Namanye Amazwe esisebenza ubusuku nemini. Kunenqwaba yezakhamuzi zaseNingizimu Afrika ezibuyile kube ezinye zithuthele ezindaweni eziphephile eMozambique.13. Isenzo Sobuwula Sokubulawa kwezinsizwa ezizalanayo zakwaCoka13.1. IKhabhinethi ligxeke ukubulawa, okubonakalisa ubuwula, kwakamuva kwezinsizwa ezizalanayo, uZenzele no-Amos Coka, epulazini eliseMpumalanga. Laba abazalanayo bebengabanye beqembu labantu abahlala epulazini befuna umsebenzi wamatoho epulazini.13.2. IKhabhinethi lincome amaphoyisa ngokungenelela ngokushesha ukubopha abasolwa ngokwenza icala asebeyibingelelile imantshi eNkantolo kaMantshi yase-Piet Retief. 13.3. IKhabhinethi linxuse ukuthi umphakathi wehlise umoya ukuze kubonakale ukusebenza kobulungiswa futhi kuqinisekiswe ukuthi labo abatholakale benecala babhekana nengalo yomthetho ngokuphelele.14. Isixazululo ngababhikishi baseKapa14.1 UNgqongqoshe woMnyango Wezasekhaya, uDkt Aaron Motsoaledi, wazise iKhabhinethi ngenqubekela-phambili eyenziwe Inhlangano Yezomhlaba Ebhekelele Ezokufuduka (i-UNHCR) ukuxazulula inkinga eqondene nababhikishi eKapa, iningi labo bayizakhamuzi zase-Democratic Republic of Congo. 14.2 Ababhikishi banikwa indawo yokuhlala yesikhashana e-Paint City nase-Wingfield eKapa ngaphansi kweMithethonqubo yeSimo Senhlekelele Kuzwelonke se-COVID-19. 14.3 I-UNHCR ithe izobasiza bonke ababhikishi ukuze bakwazi ukubuyela baye kohlala emiphakathini yaseKapa naseduze kwakhona. Inhlangano Yamazwe Ngamazwe Yezofuduko (i-IOM) iphinde yahlinzeka labo abafisa ukubuyela ezweni abadabuka kulo ngethikithi lebhanoyi. IKhabhinethi liyasamukela lesi siphakamiso sosizo, futhi linxusa ukuthi ababhikishi basamukele.B. Izinqumo ZeKhabhinethi1. UMthethosivivinywa Osadingidwa Wezemishado 1.1. IKhabhinethi ligunyaze ukushicilelwa koMthetho Osadingidwa Wezemishado ukuze kutholakale izimvo zomphakathi. Lo Mthethosivivinywa Osadingidwa ubheke ukuthuthukisa uMthethosivivinywa omusha Womshado Owodwa. Wenza umthetho womshado uhambisane nomgomo womthethosisekelo wokulingana.1.2. Lo Mthethosivivinywa wenza iziphakamiso ebantwini abathandana nabantu banoma ibuphi ubulili, inkolo kanye namasiko abawalandelayo. Uphakamisa ukuthi kube nokususwa ngokuphelele kwemishado yezingane emthethweni womshado wethu wangomuso. 2. Uhlelo Lokuvuselela Umkhakha Wezokuvakasha2.1. IKhabhinethi ligunyaze uHlelo Lokuvuselela Umkhakha Wezokuvakasha. Lolu hlelo lumele ukungenelela ngokuhlanganyela kukahulumeni nomkhakha wezokuvakasha emonakalweni odalwe wubhubhane lwe-COVID-19. Uhlelo oluwuhlaka lwakhishwa ukuze kubonisanwe nomphakathi kuNcwaba 2020. 2.2. Lolu hlelo luhlongoza ukungenelela ngokwamasu okuyisikhombisa, okubandakanya ukusimamisa ukudingwa kwalo mkhakha ngaphakathi ezweni; ukwethulwa kotshalomali kanye nezinhlelo zokunxenxa okudingekayo; kanye nokudidiyela ezokuvakasha ezifundeni.  2.3. Izindlela zokungenelela eziphakanyiswayo ziphinde zihambisane noHlelo Lokwakhiwa Kabusha kanye Nokuvuselelwa Komnotho (i-ERRP) yezwe. Impokophelo yalolu hlelo wukugcina imisebenzi nezindlela zokuphila, kanye nokwakha amathuba omsebenzi amasha. Uhlelo luzophinde luqinise ukungenelela kokuletha uguquko emkhakheni futhi luhole ukuthuthukiswa kwabantu besimame, intsha kanye nabantu abaphila nokukhubazeka emkhakheni. 2.4. UNgqongqoshe Mamoloko Kubayi-Ngubane wethule uHlelo Lokuvuselela Ezokuvakasha ngokuhlanganyela nemboni yezokuvakasha ekuseni namuhla.3. Umbiko ngoHlelo Lokwenziwa Kocwaningo Nokuthuthukiswa (i-R&D) Kwenzuzo Yezentela 3.1. IKhabhinethi ligunyaze ukwethulwa koMbiko ngoHlelo Lokwenziwa kwe-R&D Yenzuzo Yentela yowezi-2018/19 ePhalamende njengoba kudingeka ngokweSigaba 11 D soMthetho Wezentela Yengeniso, 1962 (uMthetho 58 we-1962).  3.2. Uhlelo lwenzuzo yentela lwethulelwa ukusiza izwe lifinyelele emgomweni wemikhiqizo yangaphakathi ezweni engaba yi-1% ngezindleko ze-R&D ngowezi-2024. Lo mbiko uzotholakala emphakathini uma sewudlule enqubweni yasephalamende. 4. Uhlelo Lwesikhwama Sokunxephezela Lingekho Iphutha4.1. IKhabhinethi ligunyaze ukusungulwa kweSikhwama Sokunxephezela Lingekho Iphutha. Ukusungulwa kwalesi Sikhwama kuhambisana nezivumelwano zenkontileka nezinkampani ezikhiqiza imithi ezizohlinzeka iNingizimu Afrika ngemigomo ye-COVID-19.4.2. ISikhwama sibalulekile futhi ukuze kuvikelwe izakhamuzi zaseNingizimu Afrika okungenzeka zithikanyezwe imiphumela engemihle yomgomo ukuze zithole ukwesekwa nokwelashwa kangcono.4.3. Isikhwama sizosungulwa ngokuchitshiyelwa kweSigaba 27 soMthetho Wokuphathwa Kwenhlekelele, 2002 (uMthetho 57 wezi-2002). Lolu hlelo luzophathwa umahluleli.5. Umbiko wePhaneli Elisezingeni Eliphezulu (i-HLP) Wezokuphathwa Kokuphila Kwezilwane Zasendle5.1. IKhabhinethi ligunyaze umbiko we-HLP Wezokuphathwa Kokuphila Kwezilwane Zasendle, elasungulwa uMnyango Wezamahlathi, Ezokudoba Nezemvelo ukuba libuyekeze izinqubomgomo, umthetho nezinqubo eziqondene nokuphatha, ukukhulisa, ukuzingela, ukuhweba nokuphathwa kwalokho okuphila endle okusengcupheni ezweni. Lokhu kubandakanya indlovu, ibhubesi, ingwe nobhejane. 5.2. UMnyango kulindeleke ukuba ukhiphe izincomo ephanelini ukuze ziqaliswe futhi kube nokubonisana okudingekayo.C. UMthethosivivinywa 1. UMthethosivivinywa Oyisichibiyelo Wenqubo Yezobugebengu 1.1. IKhabhinethi ligunyaze ukuthunyelwa koMthethosivivinywa Oyisichibiyelo Wenqubo Yezobugebengu owethulwe ePhalamende. Lo Mthethosivivinywa uchibiyela Isigaba 154(3) soMthetho Wenqubo Yezobugebengu, 1977 (uMthetho 51 we-1977), lapho isinqumo seNkantolo yoMthethosisekelo yathola ukuthi uyehluleka ukuhlonza izisulu eziyizingane ezinqubweni zamacala obugebengu. 1.2. Isigatshana somthetho samanje sivikela ukuhlonza izingane eziyizaphulimthetho, izisulu nofakazi ekulinyazweni wukushicilelwa kokubandakanyeka kwazo enqubweni yecala lezobugebengu ize ibe neminyaka eyi-18.1.3. Izichibiyelo ezihlongozwayo zinqanda ukuchitshiyelwa kwanoma iluphi ulwazi, oluveza noma olungase luhlonze umsolwa noma ufakazi oneminyaka noma uneminyaka engaphansi kweyi-18 ngesikhathi sokwenzeka kwecala.  Ukushicilelwa kungase kwenziwe emuva kokugunyazwa yisikhulu esingumahluleli noma umahluleli ecaleni.D. Imicimbi Ezayo1. Inyanga Yenkululeko Nosuku Lwenkululeko 1.1. Inyanga yeNkululeko yakulo nyaka ibungazwa ngaphansi kwesihloko esithi: ""Unyaka ka-Charlotte Maxeke: Incazelo Yenkululeko Ngaphansi kwe-COVID-19"".1.2. IKhabhinethi linxusa bonke abantu ukuba basebenzise Inyanga Yenkululeko noSuku Lwenkululeko ukuqhubeka nokulwa negciwane kube kuphokophelwe ekubandakanyeni okukhulu kanye nokubunjwa komphakathi.1.3. Sonke sinomsebenzi wokusebenzisa intando yeningi labantu nenkululeko ukuze sisebenzisane futhi sibumbe uhlelo okuvunyelwene ngalo lokwakha ubunye neNingizimu Afrika ephumelele.1.4. Embungazweni wakulo nyaka ozosingathwa e-Free State sizosebenzisa uhlelo oluzoba nabantu abahambele umbungazo siqu bese abanye bazibandakanye kuwo ngohlelo lwe-inthanethi.2. Usuku Lwezincwadi Lomhlaba2.1. Usuku Lwezincwadi Lomhlaba, olubuye lwaziwe ngoSuku Lwezincwadi Lwamazwe Ngamazwe, luhlonishwa minyaka yonke mhla zingama-23 kuNhlaba. Lolu suku lusetshenziselwa ukukhuthaza abantu ukuba bathande izincwadi futhi lusiza ukusungula usiko lokufunda olungcono. 2.2. IKhabhinethi linxuse izakhamuzi zaseNingizimu Afrika ukuba zeseke usiko lokufunda futhi zilwenze lube yingxenye yezimpilo zazo zansuku zonke. Ukufunda kuyikhono eliyisisekelo okwakhelwa kulo okunye ukufunda futhi kudale ithuba lokufinyelela emathubeni omsebenzi ofundelwayo. E. Imiyalezo1. Amazwi Enduduzo IKhabhinethi lidlulise amazwi enduduzo kumndeni nabangani babalandelayo: • UDkt Sindisiwe van Zyl (45), obengudokotela wezempilo obethandwa kakhulu futhi engumphathi wohlelo emsakazweni i-Kaya FM owaba nomthelela ezimpilweni zabantu abaningi futhi waba negalelo elikhulu kwezempilo nakunhlalonhle yezwe. • UVukosi Ringani, uNhlaluko Maluleke, uFreedom Rihlamfu, u-Aubrey Chauke, uTemba Nyambi, noThomy Masipenda abayizingane eziyisithupha ebezifunda esikoleni iJim Chavani Secondary School esifundeni saseVhembe, eLimpopo abashone lapho imoto eyisikhenke abebehamba ngayo ishayisa umuzi.• Umntwana Wasebukhosini baseNgilande uPhilip, uMbusi wase-Edinburgh (100) e-UK• UMnu Bhekizizwe Vusimuzi  Mpila (43), obewumkhwenyane wePhini likaMongameli uDavid Mabuza.• UMongameli Idriss Déby Itno (69) weRiphabhulikhi yase-Chad. IKhabhinethi ligxeke udlame oludlule nemiphefumulo eminingi, okubandakanya uMongameli Déby, odlule ngenxa yokulimala ngenkathi ehola amasosha akhe kuliwa namavikelambuso abehlasele.  F.  AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.    IBhodi Labaqondisi beSikhwama Somshwalense Wabalahlekelwe Umsebenzi: (i)    Mnu Zola Luswazi (USihlalo);(ii)    Mnu Edward Malometje Thobejane;(iii)    Nks Martle Keyter;(iv)    Mnu Donald Khumalo;(v)    Nks Louressé Specht;(vi)    Nks Vuyiswa Miya;(vii)    Mnu Thembinkosi Josopu;(viii)    Nks Thandiwe Mfulo;(ix)    Dkt Hamilton Daluxolo Ntsinde;(x)    Mnu Takalani Musekwa;(xi)    Nks Brenda Sibeko; kanye(xii)    noNks Ogalaletseng Gaarekwe.2. Ukwandiswa kwesikhathi sokusebenza samalungu eBhodi leZokuvakasha eNingizimu Afrika:(i)    Mnu Siyabonga Dube (USihlalo);(ii)    Nks Mojankunyana Gumbi;(iii)    Mnu Aloysius Ikalafeng;(iv)    Mnu Enver Duminy;(v)    Nks Michelle Constant; (vi)    Mnu Ravi Nadasen;(vii)    Nks Kathleen Elizabeth Rivett-Carnac;(viii)    Nks Lindiwe Sangweni-Siddo;(ix)    Mnu Mduduzi Zakwe;(x)    Nks Zola Baba Tshefu;(xi)    Nks Gloria Serobe; kanye(xii)    noNks Nomzamo Bhengu.3. IBhodi Labaqondisi be-National Nuclear Regulator: (i)    Nks Vuyiswa Miya;(ii)    Mnu Allan Taylor;(iii)    Mnu Peter Becker; kanye(iv)    Nks Khangela Baloyi.4. Amalungu oMkhandlu weBhodi lezokuqoshwa kweFilimu kanye Nokushicilelwa: (i)    Nks Zamantungwa Mkosi (USihlalo);(ii)    Dkt Siyasanga Mhlangabezi Tyali; (iii)    Nks Lungelo Nxele;(iv)    Nks Agalutchmi Pillay;(v)    Mnu Phosa Mashangoane;(vi)    Nks Gloria Zanele Nkosi;(vii)    Nks Mpho Sedibe;(viii)    Dkt Andile Nontso; kanye(ix)    noMmeli Lufuno Tokyo Nevondwe.5. IBhodi Labaphathiswa be-Independent Development Trust:(i)    Nks Tebogo Magogodi Malaka;(ii)    Mnu Krishen Sukdev;(iii)    Nks Lerato Kumalo;(iv)    Nks Karabo Siyila;(v)    Nks Nthabiseng Mkhwanazi;(vi)    Slwz Raymond Nkado;(vii)    Mnu Mpilo Sakile Mbambisa; (viii)    Nks Zimbini Hill;(ix)    Mnu Tim Sukazi; kanye(x)    noDkt Michael Sutcliffe. 6. Inxusa Elikhulu kanye Nelinye Inxusa Elingasetshenziswa kuKhomishana ye-Lesotho Highlands Water: (i)    Mnu Teboho Nkhahle; kanye(ii)    noDkt Musa Furumele.7. Nks Thembelihle Mbatha njengeSikhulu Esiphezulu Sezimali (i-CFO) we-Community Schemes Ombud Service kuMnyango Wezokuhlaliswa Kwabantu, Ezamanzi Nezemfucuza.8. Nks Nonhlanhla Nyewula njengo-CFO we-SENTECH. 9. Mnu Shonisani Mathews Munzhedzi njengeSikhulu Esiphezulu se-South African National Biodiversity Institute. 10. Nks Nondumiso Mandisa Tshikwatamba njengePhini Likamqondisi-Jikelele (i-DDG): Wemisebenzi Yesikhungo eMnyangweni Wezemidlalo, Ezobuciko Namasiko.  11. Nks Constance Moitse njenge-DDG: Wezenkohlakalo Nezokuvikela eMnyangweni Wezasekhaya. 12. Dkt Nicholas Gilmour Crisp njenge-DDG: YoMshwalense Wezempilo Kazwelonke eMnyangweni Wezempilo.  13. Mnu Allan Golden Zimbwa njenge-DDG: Yezokwesekwa Ngokwezobuchwepheshe kwi-Ejenti Yokweseka Ingqalasizinda Yomasipala.14. Mnu Lindokuhle Cedric Mkhumane njengoMqondisi-Jikelele woMnyango Wezokuthuthukiswa Kwamabhizinisi Asafufusa. Imibuzo: Nks Phumla Williams - USomlomo weKhabhinethi Iselula: 083 501 0139"
"Isitatimende Somhlangano weKhabhinethi wangoLwesithathu, mhla ziyi-12 kuNhlaba 2021",13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-mhla-ziyi-12-kunhlaba-2021-13-may,"A.    Ezisematheni1.    Ukukhishwa komgomo weSifo segciwane le-Corona (i-COVID-19)  1.1.    IKhabhinethi iphinde yakuqinisekisa ukuqaliswa kweSigaba Sesibili sohlelo Lokugoma ngoMsombuluko, mhla ziyi-17 kuNhlaba 2021. Lesi sigaba sizoqala ngokugonywa kwabantu abaneminyaka yobudala engama-60 nangaphezulu futhi iminyango Yezempilo kuzwelonke nasezifundazweni izosabalalisa ulwazi mayelana nendawo yezikhungo zokugoma ezingaphezu kwezinkulungwane ezintathu (izi-3000).  Ukuqaliswa kweSigaba Sesibili kuzoqhubeka kanyekanye nokugonywa okuqhubekayo kwabasebenzi bezempilo (ama-HCW) ukugonywa kwabo okwaphazanyiswa izinkinga zokulawuleka zomgomo we-Johnson & Johnson e-USA nase-Europe. Uhlelo lokugoma lweSisonke olunwetshelwe ezikhungweni ezingama-95 ezweni lonkana kuze kube manje selugome abasebenzi bezempilo (ama-HCW) abayizi-434 980 futhi luzophela mhla ziyi-14 kuNhlaba 2021. IKhabhinethi iyathokoza ukuthi abasebenzi bezempilo abasele bazogonywa ngomgomo wakwa-Pfizer kuze kube khona esinye isaziso. 1.2.    IKhabhinethi icela abantu abaneminyaka engama-60 nangaphezulu ukuthi babhalise oHlelweni Lokubhalisela Ukugoma Ngendlela Yobuchwepheshe ku- https://vaccine.enroll.health.gov.za. Labo abangenayo i-inthanethi noma omakhalekhukhwini besimanjemanje bangabhalisa nge-SMS ngokushaya u- *134*832*inombolo yakho kamazisi bese ugcina ngo-#. Uma ungenayo inombolo kamazisi, shaya u-*134*832#. Ukubhalisa kungenziwa futhi ngokusebenzisa inombolo ye-COVID-19 ye-WhatsApp ngokuthumela igama elithi “REGISTER” ku-0600 123 456. Izakhamuzi kumele ziqinisekise ukuthi zifaka inombolo yocingo okuyiyonayona kanye nekheli lokuhlala ukuze zizokwazi ukuthola imininingwane ngohlelo lokugoma, uma kunesidingo. Labo abangakwazi ukufinyelela kubuchwepheshe, bangakwazi ukubhalisa esikhungweni sokugoma esiseduzane noma kubasebenzi bezempilo basemphakathini abazovakashela imiphakathi eyahlukene.1.3.    Ukubhalisa kubalulekile kubantu ukuze bezoba yingxenye yohlelo lokugoma futhi kuvumela ukulandelelwa komkhondo ngezizathu zokulandelelwa okudinga ukwelashwa uma lokhu kungadingeka esikhathini esizayo. 1.4.    Awuyidingi idatha noma i-airtime ukuze uthumele i-SMS yamahhala kanye nokubhalisa ku-WhatsApp. Labo abahlangabezana nezinkinga ngesikhathi bebhalisa bangashayela inombolo ephuthumayo ye-COVID-19 ku: 0800 029 999.1.5.    IKhabhinethi lethulelwa umbiko ngesimo esihlobene nokusuleleka nge-COVID-19 esibheduke e-India futhi liyaseseka isinqumo sokunikela ngemishini yokuphefumula e-India njengengxenye yokuzinikela kweNingizimu Afrika ukuthi impi ebhekene ne-COVID-19 emhlabeni wonkana idinga ubambiswano. 1.6.    IKhabhinethi futhi iyazi ngokukhathazeka okukhona phakathi kwabantu baseNingizimu Afrika ngesimo se-COVID-19 sase-India, futhi ifisa ukuqinisekisa abantu baseNingizimu Afrika ukuthi uMnyango Wezempilo kanye nososayensi bethu bayaqhubeka nokuqapha okwenzakalayo kuleliya lizwe nokuthi ukuqaphela okudingekayo nokufanele kanye nemithethomgomo iyabekwa ukuze kuvikelwe abantu baseNingizimu Afrika. 1.7.    Ngaphezu kwalokhu, iKhabhinethi yabikelwa ngokukhula kancane kwezigameko zokusuleleka nge-COVID-19 kuleli lizwe kanye nokubekwa kwezinyathelo ezidingekayo ukunciphisa ukubhebhetheka. 1.8.    IKhabhinethi ikhumbuza bonke abantu baseNingizimu Afrika ukuthi baqhubeke nokulandela izindlela okungezona ezemithi yokwelapha ukuvikela ukubhebhetheka kwe-COVID-19 okungukuqhubeka nokugqoka izifonyo phakathi kwabantu; ukuqhelelana ngegebe okungenani eliyimitha nesigamu; ukuhlanza izandla njalo ngamanzi nensipho noma ukusebenzisa isibulali-magciwane esine-alcohol engama-70%; kanye nokugwema ukuvakasha okungenasidingo bese uhlala ekhaya.2.    Ukuvikeleka Kwamalungelo Obuhlakani (i-IP) Nokuqamba Kabusha (i-TRIPS) kwimigomo ye-COVID-19 2.1.    IKhabhinethi ikwamukele ukwesekelwa yi-United States ngokuthi i-WTO ibeke i-TRIPS emigomweni ye-COVID-19. 2.2.    INingizimu Afrika kanye ne-India bebelokhu behola umzamo weNhlangano Yomhlaba Yezokuhweba (i-WTO) ukuthi kubekwe i-TRIPS. Ukubekwa kwe-TRIPS kuzovumela ukufinyeleleka kubuchwepheshe obuzonikeza umfutho ekukhiqizweni okubanzi kwemigomo ye-COVID-19. Lesi senzo sesenze sabona amazwe angaphezu kwayi-100, kubandakanya i-China, esekela umzamo wokuyekela ezingxenyeni ze-TRIPS ye-WTO.2.3.    Ukungafinyeleli kahle kumgomo we-COVID-19 sekuvimbele amazwe asathuthuka amaningi ikakhulukazi ezwenikazi lase-Afrika ukuthi abe nenqubekela-phambili ebonakalayo ekulweni ne-COVID-19. Umbono weKhabhinethi ngukuthi ukuvimbela amazwe ukuthi azikhiqizele imigomo yawo kuleli zinga lokufa ngenxa yegciwane le-corona kungukungacabangeli amazwe. 2.4.    Ngalokhu-ke, iKhabhinethi yamukela umnikelo wezigidigidi ezintathu zamarandi wobuchwepheshe besimanjemanje obuzokhiqiza imigomo kanye nezindlela zokwelapha eNingizimu Afrika omenyezelwe ngu-Dkt Patrick Soon-Shiong, ongusomabhizinisi kwezobuchwepheshe bezokulapha ngezinto eziphilayo waseNingizimu Afrika – osehlala eMelika.2.5.    IKhabhinethi liyabonga liyanconcoza usizo okubonakalayo luka-Dkt Soon-Shiong kanye nabanye abasebenzi abaletha usizo ekusabalaliseni ngokulingana imigomo ye-COVID-19, ukuhlonzwa kanye nokulashwa kwayo. 2.6.    IKhabhinethi iphinde yabonga ukubonakala kokuthuthuka kwezesayensi kuka-Dkt Soon-Shiong waseNingizimu Afrika, imali esiza abantu, ikhono kanye nesifiso sokukhiqiza imigomo yesikhathi sesibili ukuze izobhekana namagciwane avela egciwaneni le-corona angahle enze imigomo ekhona njengamanje ingasebenzi kahle.3.    Ukunikezelwa komhlaba kumphakathi wase-Covie  3.1.    IKhabhinethi ikwamukele ukunikezelwa kwezincwadi zobunikazi bomhlaba yiPhini likaMongameli uDavid Mabuza – ngokwesikhundla sakhe njengoSihlalo Wekomidi Longqongqoshe Kwizinguquko Zomhlaba (i-IMC) – kumphakathi wase-Covie eNtshonalanga Kapa ngoLwesihlanu, mhla zingama-30 kuMbasa 2021.3.2.    Ukunikezelwa komhlaba kumphakathi wase-Covie kuyingxenye yomsebenzi osaqhubeka we-IMC kuziNguquko Zomhlaba ukuqhuba ngesivinini ukufinyelela kumhlaba njengengxenye yokwenza izilungiso zokungabikho kobulungiswa esikhathini esedlule Sombuso wobandlululo. 4.    Usuku Lwabasebenzi  (mhla lu-1 kuNhlaba)4.1.    IKhabhinethi ligcizelele ukuthi abasebenzi basalokhu bengumgogodla womnotho womphakathi futhi bangukhiye ekwakheni ikusasa elingcono lawo wonke umuntu.4.2.    IKhabhinethi liwubonile umphumela omubi owenziwe ubhubhane lwe-COVID-19 kubasebenzi, abasebenzi abaningi balahlekelwe imisebenzi, ukuncipha kwemiholo njengoba abaqashi bashintsha izinto babeka phambili izinsiza emizamweni yokusindisa izimpilo.4.3.    Ngaphandle kobunzima kwezomnotho, uhulumeni usalokhu emile ekuzinikeleni ukuqinisekisa ukuthi iNingizimu Afrika iyaqhubeka nokuqhakambisa nokuvikela amalungelo abasebenzi. 5.    Usuku Lomhlaba Lwabahlengikazi (mhla we-12 kuNhlaba)5.1     IKhabhinethi ikuphawulile ukuthi umhlangano wayo wenzeka ngosuku olubekelwe Usuku Lomhlaba Lwabahlengikazi futhi iyawuphinda umyalezo wayo wokubonga abahlengikazi baseNingizimu Afrika, ezwenikazi lase-Afrika kanye nasemhlabeni jikelele ngokuzidela kanye nokuzinikela ekubhekaneni nobhubhane olubulalayo lwe-COVID-19.5.2    Abahlengikazi, bekanye nabanye abasebenzi bezempilo, basayibambe ekhaleni impi belwa ne-COVID-19 ngokubeka engcupheni izimpilo zabo nokubeka engozini imindeni yabo. Uhulumeni usalokhu engazi uzokubonga ngani ukuqina, ukuzidela nokuphikelela kwabahlengikazi abalwa ne-COVID-19. 6.    Ukunikela ngegazi6.1.    IKhabhinethi icela bonke abantu baseNingizimu Afrika abayimiqemane ukuthi banikele ngegazi kwiNhlangano Yokunikela Ngegazi eNingizimu Afrika (i-SANBS), okuyimanje ibhekene nokuswelakala kwegazi. 6.2.    I-SANBS isilandela izinyathelo ezinzulu zokuqinisekisa ukuphepha kwabanikela ngegazi ngokuhlolisisa bonke abantu abaya emitholampilo yokunikela ngegazi. 6.3.    Ukuthola imininingwane ethe xaxa, abafuna ukunikela ngegazi bangaxhumana ne-SANBS kunombolo yamahhala ethi: 0800 11 9031 kusuka ngoMsombuluko kuya kuLwesihlanu (07:00 – 17:00).7.    Izwe lase-Palestine7.1    IKhabhinethi ikugxeka kakhulu ukuhlaselwa kwababhikishi base-Palestine e-Al Aqsa Mosque kanye nase-Dome on the Rock kanye nokukhishwa ngokungemthetho kwabantu base-Palestine emakhaya abo e-Sheikh al Jarrah aphumela eMpumalanga ye-Jerusalema ukwenzela indawo yokuhlala abantu bama-Israeli. Izenzo zabantu bama-Israeli zingukuphula umthetho ngokugcwele komthetho wamazwe ngamazwe, futhi kungukushaya indiva Izinqumo Zomkhandlu Wezokuphepha Zomhlabuhlangene, (i-UNSC) kubandakanya Izinqumo zama-446 (zangowe-1979) kanye nezezi-2334 (zangowezi-2016)  ezibeka ngokusobala ukuqedwa kokuhlala kwabantu bama-Israeli kanye nokugcwaliseka kwamalungelo abantu base-Palestine, kubandakanya nokuzithathela izinqumo nokuzimela.7.2    IKhabhinethi icela izwe lakwa-Israel ukuthi liyeke ukuhlasela okungubulwane kubantu base-Palestine futhi lizinikele lona emizamweni yamazwe ngamazwe okuhloswe ngayo ukuvuselela ipolitiki, okuzoholela ekusungulweni kombuso wase-Palestine ophilayo, uxolo macala onke nezwe lakwa-Israel phakathi kwemingcele eyaziwayo emhlabeni, okuyilezo ezazikhona mhla we-4 kuNhlangulana 1967, neMpumalanga Jerusalema njengenhloko-dolobha yase-Palestine.  8.    Izinyathelo ezithathwe i-United Kingdom (i-UK) ukwesekela imizamo yama-ejensi ezomthetho eNingizimu Afrika.8.1    IKhabhinethi yamukele izinyathelo ezithathwe i-UK ekusizeni iNingizimu Afrika ekulweni nenkohlakalo ngokubhekana nalabo abasolwa ngamacala okukhwabanisa nenkohlakalo ezweni lethu.8.2    Ngalokhu-ke, iKhabhinethi yamukele ukuboshwa kukaMnu Michael Lomas e-UK ngokuhlobana necala eNingizimu Afrika lenkohlakalo nokukhwabanisa e-Kusile futhi lamukele nokubekwa kwemibandela yebheyili eqinile yizinkantolo e-UK.  8.3    Ukwengeza kulokhu, iKhabhinethi yamukele ukujeziswa okubekwe i-United Kingdom kwizelamani oMnu Ajay, uMnu Atul kanye noMnu Rajesh Gupta, kanye nozakwabo uMnu Salim Essa ngeqhaza labo “kwinkohlakalo eqhubekayo eNingizimu Afrika eseyenze umonakalo omkhulu” emnothweni nakubantu baseNingizimu Afrika.9.    Udweshu oluse-Mozambique 9.1.    IKhabhinethi lisalokhu likhathazekile ngesimo e-Mozambique futhi liyaqhubeka nokuqapha okwenzekayo khona. Ngokufanelekile, iKhabhinethi lidlulisa ukwesekela kwalo okugcwele imizamo yeNhlangano yeNtuthuko YaseNingizimu ne-Afrika yokuletha ukuthula nokuphepha okungapheliyo, kanjalo nokubuyisana kanye nentuthuko e-Mozambique.10.    Uxhasomali lwenkampani i-ACWA Power lweSiphehlimandla i-Redstone 10.1    IKhabhinethi lamukele isimemezelo sokuthi inkampani i-ACWA Power isithole uxhasomali oluyizigidigidi eziyi-11.6 zamarandi lwesiphehlimandla i-Redstone esiseNyakatho Kapa. Lesi siphehlimandla siyingxenye yemisebenzi yengqalasizinda emikhulu yaseNingizimu Afrika futhi singesikhulu kakhulu kwezotshalomali lwezamandla ezweni lakithi. 10.2    Isiphehlimandla i-Redstone sesilungele ukukhiqiza ugesi ongama-100 megawatts okulindeleke ukuthi uhanjiswe ngokuphela kowezi-2023 futhi uzothumela uzinzo ekuhanjisweni kogesi emakhaya angaphezu kwezi-200 000.B.    Izinqumo zeKhabhinethi1.    UHlelo Lwesikhumbuzo Sikazwelonke Lokugujwa Kweminyaka engama-25 yoMthethosisekelo waseRiphabhlikhi  yaseNingizimu Afrika wangowe-19961.1.    Lo nyaka uphawula ngqo iminyaka engama-25 selokhu iNingizimu Afrika yamukela uMthethosisekelo mhla ziyi-8 kuNhlaba 1996, uMthethosisekelo usathathwa njengomuhle kakhulu emhlabeni. 1.2.    Ngalokhu-ke, iKhabhinethi igunyaze uHlelo Lwesikhumbuzo Sikazwelonke lonyaka wonke Lokugujwa Kweminyaka engama-25 yoMthethosisekelo waseRiphabhlikhi yaseNingizimu Afrika ukuqaliswa kwawo okuzoholwa nguMnyango Wezobulungiswa Nokuthuthukiswa koMthethosisekelo. 2.    Ingqungquthela Yesihlanu Yongqongqoshe ngoKuqedwa Kokusetshenziswa Kwezingane2.1.    IKhabhinethi likwamukele ukuthi iNingizimu Afrika isingathe Ingqungquthela Yamazwe Ngamazwe Yesihlanu Ngokuqedwa Kokusetshenziswa Kwezingane kusuka mhla we-2 kuya mhla we-4 kuNhlaba 2022. Ingqungquthela ibanjwa njalo eminyakeni emithathu ngaphansi kobuholi beNhlangano Yomhlaba Yemisebenzi. Ngenxa yobhubhane lwe-COVID-19, yahlehliswa ngowezi-2021 ukuya kowezi-2022.2.2.    Ingqungquthela izoqondiswa emizamweni yomhlaba yokuqeda inkinga yokusetshenziswa kwezingane. Amalungu emibuso azothola ithuba lokubuyekeza izingenelelo zawo zokuqeda ukusetshenziswa kwezingane emazweni awo. INingizimu Afrika inoHlelomsebenzi Olumayelana Nokusetshenziswa Kwezingane, oluzohlinzeka ngomhlahlandlela wezwe ekuqedeni ukusetshenziswa kwezingane. 3.    Inqubo Yokusebenza nomphakathi ekuqalisweni kwemisebenzi yengqalasizinda3.1.    IKhabhinethi igunyaze iNqubo Yokusebenza Nomphakathi eyethuliwe, indlela yokusebenza kanye nezinqubo zokuqaliswa kwemisebenzi yengqalasizinda, njengoba yethulwa nguMnyango Wezemisebenzi Yomphakathi neNgqalasizinda (i-DPWI). Le nqubo yokusebenza izoqinisekisa ukuthi kuxoxiswana nemiphakathi ngemisebenzi yokwakha emiphakathini.  3.2.    Indlela yokusebenza ihlinzeka ngezinqubo zokusebenza ezijwayelekile okuzothi uma zisetshenziswa zizoqinisa ubudlelwano nokuthembana phakathi kukahulumeni nemiphakathi. 4.    Ukwelulwa Kwesimo Senhlekelele Kuzwelonke 4.1.    IKhabhinethi livume ukwelulwa Kwesimo Senhlekelele Kuzwelonke ngenxa ye-COVID-19 ukuya mhla ziyi-15 kuNhlangulana 2021. Ukwelulwa kuhambisana neSahluko 27(5)(c) soMthetho Wokulawulwa Kwenhlekelele, wangowezi-2002 (Umthetho wama-57 wezi-2002). Ukwelulwa kubheke isidingo sokuqhubeka nokwengeza umthethonqubo okhona kanye namalungiselelo ezehlakalo enziwe izinhlaka zombuso ukunciphisa imithelela yomonakalo ezimpilweni kanye nasezindleleni zokuziphilisa zabantu. 5. Ukungenelela kuMasipala Wendawo wase-Lekwa 5.1. IKhabhinethi lithole umbiko mayelana noMyalelo Wenkantolo oyalela uHulumeni kaZwelonke ukuthi ungenelele ekulawulweni komasipala Wendawo wase-Lekwa, eMpumalanga ngokuhambisana nemibandlela yeSahluko 139 (7) soMthethosisekelo ohlinzeka ngokungenelela okuhlangene kukahulumeni kazwelonke ukubhekana nokuhluleka kokwenganyelwa kanye nezezimali komasipala. 5.2. Umyalelo Wenkantolo owanikezwa imvume iwona wonke amaqembu ayebiziwe, phakathi kokunye, ukuthi uHulumeni waseNingizimu Afrika uyalelwe ukuthi ungenelele kumasipala wendawo wase-Lekwa ngokwesahluko 139(7) soMthethosisekelo uma ufundwa ngokuhambisana nesahluko 150(1)(b) soMthetho Wokulawulwa Kwezimali Zikamasipala (i-MFMA), wangowezi-2003 kungakapheli izinsuku eziyishumi nane kusuka kwaphuma uMyalelo Wenkantolo.5.3. IKhabhinethi lanquma emhlanganweni walo wangomhla we-12 kuNhlaba 2021 ukuthi kubekwe uhlelo lokutakula lo masipala kwezezimali, kuhlakazwe uMkhandlu Womasipala wase-Lekwa bese kubekwa uMlawuli ngokwesahluko 139(5)(a) kanye no (b) woMthethosisekelo, uma ufundwa ngokuhambisana nesahluko 146(3)(a) se-MFMA.  5.4. IKhabhinethi liphinde lesekela ukuhlakazwa koMkhandlu Kamasipala wase-Lekwa. ONgqongqoshe beMinyango Yezezimali noKwengamela Ngokubambisana kanye nowezeNdabuko ngokuhamba kwesikhathi bazomemezela amalungiselelo alesi sikhungo azosetshenziswa ukuletha uzinzo kumasipala kanye nokuqinisekisa ukubuyela ekuhlinzekeni ngezidingo zomphakathi.C.    IMithethosivivinywa1.    UMthethosivivinywa Ochitshiyelwe Wezibhamu wangowezi-20211.1.    IKhabhinethi ligunyaze ukushicilelwa koMthethosivivinywa Ochitshiyelwe Wezibhamu wangowezi-2021 ukuze umphakathi uphawule ngawo. Umthethosivivinywa wethula ukulawulwa okuqinile kanye nokuphathwa kwezibhamu nokusungulwa kweRejista Likazwelonke Lezibhamu. Izinguquko zizosiza ekunciphiseni inani lezibhamu elikubantu abazimele kanye nokunciphisa izigameko zobugebengu obunodlame. UMthethosivivinywa uphinde wenze kangcono ukukhishwa, ukulawulwa kwezibhamu kanye nendlela yokufaka izicelo.  2.    UMthethosivivinywa Ochitshiyelwe Ovikela Intando Yabantu ngokoMthethosisekelo Kubashokobezi Nezinye Izenzo Ezihlobene Nalokhu2.1.    IKhabhinethi igunyaze ukushicilelwa koMthethosivivinywa Ochitshiyelwe Ovikela Intando Yabantu ngokoMthethosisekelo Kubashokobezi nezinye Izenzo Ezihlobene Nalokhu ukuze umphakathi uphawule ngawo. Ukubuyekezwa kwawo kuhlose ukuthi Uhlaka lomthetho waseNingizimu Afrika luhambisane nemithetho yomhlaba ehlose ukuqeda ubushokobezi. 2.2.    UMkhandlu Wezokuphepha we-UNSC wamukele izinqumo ezengeziwe eziningi ukuqinisa izinyathelo zokuqeda ubushokobezi emhlabeni jikelele. Imibuso engamalungu inesibopho sokulandela lezi zinyathelo emazweni ayo.  2.3.    Izichibiyelo zicacisa okunye okuchazwa kuMthetho futhi zengeza amanye amacala, ikakhulukazi kubantu abasuka, abasendleleni noma abafika kunoma yiliphi izwe ngenhloso yokuba yingxenye noma yokweseka amaqembu abashokobezi. Ivimbela ukushicilelwa kolwazi oluhlobene nobushokobezi. Izichibiyelo ziphinde ziphendule kwigebe elalithintwe nguMqondisi Omkhulu Kwezokuqedwa Kobushokobezi kuMhlabuhlangene.3.    UMthethosivivinywa Ochitshiyelwe Wamazinga Emikhiqizo yezolimo 3.1.    IKhabhinethi ligunyaze ukwethulwa koMthethosivivinywa Ochitshiyelwe Wamazinga Emikhiqizo Yezolimo ukuthi udingidwe ePhalamende. UMthetho Wamazinga Emikhiqizo Yezolimo, wangowe-1990 (Umthetho we-119 wangowe-1990) uhlinzeka ngokulawulwa kokuthengwa kanye nokuthunyelwa kwamanye amazwe kwemikhiqizo yezolimo ethile nokugqugquzela ukuphepha kokudla.3.2.    Izingenelelo zihlose ukuvikela abathengi. Izichibiyelo ezethuliwe siqinisa uhlaka lokulawula ukukhiqizwa kwezolimo, impilo kanye nokuphepha kokudla kwemikhiqizo ethile yezolimo. UMthethosivivinywa uqinisa izindlela zokulawula ezindaweni zezimangalo zamalebuli emikhiqizweni edayiswayo, futhi yethula ukuhlola okuhlukahlukene kanye nezindlela zokucwaninga amabhuku, phakathi kokunye. 3.3.    UMthethosivivinywa usudlule ezingxoxweni ezibanzi zomphakathi nabo bonke ababambiqhaza abathintekayo futhi uzodlula kwenye inqubo enzima yephalamende ngaphambi kokuba uphasiswe ube ngumthetho.4.    UMthethosivivinywa Wempilo Yezitshalo (i-Phytosanitary) wangowezi-20204.1.    IKhabhinethi ligunyaze ukwethulwa koMthethosivivinywa Wempilo Yezitshalo wangowezi-2020 ukuthi ulethwe ePhalamende. UMthethosivivinywa uhlose ukugqugquzela ukuphepha mayelana nokuthuthwa kwemikhiqizo yezitshalo ukuyiswa kwamanye amazwe kanye nelethwa kuleli lizwe. Lo mthetho uchibiyela izinyathelo ezivimbela ukuba khona kwezinambuzane ezibalulekile emnothweni kanye nezifo, nokulawulwa kwezinambuzane ezingadingeki. Lezi zichibiyelo zihambisana nezindlela zomhlaba iNingizimu Afrika eyazisayina.  4.2.     INingizimu Afrika yasayina iSivumelwano se-WTO sokuSetshenziswa kweSivumelwano Sezinyathelo Zokuphepha Kokudla kanye Nempilo Yezilwane Nezitshalo kanye noMhlangano Womhlaba Ngokuvikelwa Kwezitshalo. 4.3.    Lo Mthethosivivinywa uzochitha uMthetho Wezinambuzane Zezolimo okhona, wangowe-1983 (Umthetho wama-36 wangowe-1983) ongafaki Isivumelwano kanye noMhlangano Womhlaba Wokuvikelwa Kwezitshalo. Uzogqugquzela ukuhanjiswa ngokuphepha kwamanye amazwe kanye nokulethwa kohwebo lwezolimo eNingizimu Afrika.   5.    UMthethosivivinywa Ochitshiyelwe Kazwelonke Wokulawulwa Kwenuzi 5.1.    IKhabhinethi igunyaze ukushicilelwa koMthethosivivinywa Ochitshiyelwe Kazwelonke Wokulawulwa Kwenuzi ukuze umphakathi uzophawula ngawo. UMthethosivivinywa uhlose ukubhekana nezinkinga ezikhona kuMthetho okhona Kazwelonke Wokulawulwa Kwenuzi, wangowe-1999 (Umthetho wama-47 wangowe-1999). Uqinisa ukuphoqelelwa kokuhlinzekwa kwabahloli kanye nobungozi obukhona emsebenzini kubasebenzi bezindizamshini. Uphinde uhlose nokuzilinganisa nemiyalo nokusebenza kahle kwe-Ejensi Yomhlaba Yezamandla Enuzi i-International Atomic Energy Agency. INingizimu Afrika iyilungu le-International Atomic Energy Agency.6.    UMthethosivivinywa Osahlongozwa Wezokuthuthukiswa Kwemithombo Ka-Oyela6.1.    IKhabhinethi igunyaze ukulethwa koMthethosivivinywa Osahlongozwa Wezokuthuthukiswa Kwemithombo ka-Oyela ePhalamende. UMthethosivivinywa uhlinzeka ngomthetho kanye nohlaka lokulawula ukwenza isimondawo esivumela utshalomali, ukukhula kanye nokusungulwa kwemisebenzi emakethe yemithombo ka-oyela. Uphinde ucacise, phakathi kokunye, uhlelo lokufaka isicelo; izimvume kanye nokukhishwa kwamalungelo; ukudluliselwa kwamalungelo; ukubamba iqhaza kwabantu abamnyama; ukubamba iqhaza koMbuso; okudingekayo ukuze kwenzeke uguquko kanye namasu esitoko esidingekayo ukuze labo abanamalungelo ka-oyela bezothengisela iNkampani Ka-Oyela kaHulumeni ingxenye ka-oyela ngentengo yemakethe enenzuzo.  D.    Imicimbi Ezayo1.    Usuku lwe-Afrika1.1.    INingizimu Afrika izohlanganyela nezwekazi lonke ukubungaza Usuku lwe-Afrika ngoLwesibili, mhla zingama-25 kuNhlaba 2021. Lolu suku luyithuba lokugqugquzela ubumbano lwe-Afrika, lujulise ukuhlangana kwesifunda kanye nokuzinikela futhi kwe-Afrika ukuya kwikusasa elifanayo.1.2.    Usuku lwe-Afrika kanye neNyanga ye-Afrika iyasisiza ukuthi siziqonde omunye nomunye njengama-Afrika, asezwenikazi kanye nasabalalele kwamanye amazwe. Njengoba sikhumbula uSuku lwe-Afrika, sikwenza lokho ngokwazi ukuthi i-COVID-19 isaqhubeka nokusabisa zonke izizwe kwizwekazi. Kumele sonke sibumbane ekulweni negciwane futhi siqinisekise ukuphepha kwabo bonke abantu ezwenikazi. 2.    Ingqungquthela Yezempilo Yomhlaba2.1    Mhla we-12 kuNhlaba 2021, uMongameli uRamaphosa uzoba yingxenye yeNgqungquthela Yezempilo Yomhlaba ezobanjwa nge-inthanethi ezosingathwa ngokubambisana yiKhomishana yase-Europe kanye ne-Italy njengoSihlalo we-G20.2.2    Le ngqungquthela iyithuba le-G20 kanye nabaholi abamenyiwe, izinhloko zezinhlangano zomhlaba nezezifunda, kanye nabamele izinhlangano zezempilo zomhlaba, ukuthi babelane ngezifundo ezifundwe kubhubhane lwe-COVID-19, bathuthukise futhi bavumele ‘Isivumelwano sase-Rome’ sezimiso. 2.3    Kulindelekile ukuthi izimiso zizobhekana nokuqhubeka nokusebenzisana okuhlukahlukene kanye nezenzo ezihlangene ukuvikela izinkinga zezempilo zomhlaba zangomuso, kanjalo nokuzinikela okuhlangene ukwakha umhlaba onempilo, ophephile, olungile futhi osimeme kakhulu.  3.    Ukuvakasha ngokomsebenzi kukaMongameli e-France3.1    UMongameli u-Cyril Ramaphosa uzovakasha Ngokomsebenzi e-Paris, e-France, kusuka mhla ziyi-17 kuya mhla ziyi-19 kuNhlaba 2021, ukuze azoba yingxenye yeNgqungquthela Yokuxhaswa Komnotho wase-Afrika ezobe iphethwe uMongameli u-Emmanuel Macron wase-France mhla ziyi-18 kuNhlaba. 3.2    Ingqungquthela isuselwe ekuboneni ukuthi ubhubhane lwe-COVID-19 seluholele osizini olungakaze lubonwe lwezempilo kanye nomnotho emhlabeni jikelele. Noma kunjalo, umnotho wase-Afrika, ikakhulukazi e-Afrika ese-Sub-Sahara, ushayeke kakhulu ngokwehla kwamandla omnotho okulokhu kwenzeka ngowezi-2020 emva kweminyaka engama-25 yokukhula okuqhubekayo, kanye nokuvuselelwa okubekiwe ngowezi-2021 kusalokhu kuntekenteke. Ngaso leso sikhathi, izwekazi linamandla amaningi ahamba phambili kanye namathemba okukhula. 3.3    Ingqungquthela izoqoqa ndawonye abaholi base-Afrika, kubaholi bezikhungo zezimali zomhlaba, ngombono wokusebenzisa izinyathelo ezihlangene ezizosiza zinike amandla ukuvuseleleka okuqinile nokubandakanya wonke umuntu. Lokhu kuvuseleleka kuzoba semkhakheni ozimele kanye nasekukhuthazweni nasekunwetshweni kokusungulwa kwamabhizinisi. Uhlelo lokuvuselela luzophinde luhlose ukukhuthaza ukuchuma kanye nokuqhuba ngesivinini uguquko lwezemvelo nobuchwepheshe bedijithali ngokuhambisana Nezinjongo Zentuthuko Ezisimeme kanye neSivumelwano sase-Paris Ngokuguquguquka Kwesimo Sezulu. E.    Imiyalezo1.    UkuhalalisaIKhabhinethi ihalalisela laba abalandelayo: Iqembu laseNingizimu Afrika eligijima linikezelane induku lebanga lamamitha angu-4X100 ngokuhlabana ngendondo yegolide eMincintiswaneni Yomhlaba e-Silesia, e-Poland. Abakhiqizi bombukiso we-Netflix osihloko sithi, My Octopus Teacher, eyahlabana ngendondo ye-Oscar yoMbukiso Owedlula Zonke i-Best Documentary Feature.Iqembu lebhola Lezinyawo i-Tshakhuma Tsha Madzivhandila, ngokuqopha umlando ngokwehlula i-Chippa United ngelilodwa eqandeni kumdlalo wamanqamu we-Nedbank Cup eNkundleni Yezemidlalo eFreyistata, e-Bloemfontein ngoMgqibelo, mhla we-8 kuNhlaba 2021, esikhathini sabo sokuqala ku-DStv Premiership. Leli qembu selizomela izwe ku-CAF Confederation Cup kwihlandla lomqhudelwano elilandelayo.2.    Amazwi enduduzo IKhabhinethi idlulise amazwi enduduzo emndenini nakubangani balaba: Mnu Abderrahmane Benkhalfa (72), Ungcweti kwezezimali kanye noNgqongqoshe Wezezimali waphambilini wase-Algeria. Ngesikhathi eside sikaMongameli u-Cyril Ramaphosa njengoSihlalo we-AU, wabeka uMnu Benkhalfa njengomunye wabahlanu abayiziThunywa Ezikhethekile ze-COVID-19 ku-AU ukuze bezonxenxa izimali emhlabeni jikelele kanye nolunye usizo ukuze kuzosizakala umzamo wezwekazi lase-Afrika wokulwa nobhubhane lwe-COVID-19.Nks Nadia Goetham (46), umshicileli owaqala umsebenzi wakhe wobuntatheli nokubhala waqhubeka waqala umsebenzi owaba nenzuzo emkhakheni wokushicilela, lapho aba negalelo elibonakalayo. Wayeyiqhawe lezincwadi kanye nokuxoxa izindaba, futhi wayekuthanda kakhulu ukuthuthukisa abanye abantu.Mnu Isaac Mogase (78), owayekhethwe njengeMeya yaseGoli kusuka ngowe-1995 kuya kowezi-2000. Wayeyisishoshovu soMzabalazo kanye nengqalabutho yenhlangano yomphakathi. INdlovukazi uShiyiwe Mantfombi Dlamini Zulu (65), iBambabukhosi lesizwe samaZulu. Wabekwa njengeBambabukhosi Lesizwe samaZulu emva kokukhothama komyeni wakhe, iSilo iNkosi u-Goodwill Zwelithini kaBhekuzulu (73) kuNdasa 2021.  F.     AbaqashiweBonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1.    Amalungu oMkhandlu Kazwelonke Wezokumaketha Kwezolimo (i)    Mnu Gerhard Schutte;(ii)    Mnu Angelo Petersen;(iii)    Slwz Mzukisi Qobo;(iv)    Mnu André Jooste;(v)    Nks Thandeka Ntshangase;(vi)    Mnu Sifiso Julius Mhlaba;(vii)    Nks Nonie Mokose;(viii)    Nks Shandini Naidoo;(ix)    Nks Fezeka Mkile; kanye no(x)    Dkt Sharon Thembi Xaba.2.    Nks Susan Clare Middleton njengePhini LikaMqondisi-Jikelele (i-DDG): NjengoMphathi Kwezokudoba eMnyangweni Wezamahlathi Nokudoba kanye Nemvelo. 3.    Nks Thembisa Futshane njengo-DDG: Kwezemfundo Yomphakathi kanye Nokuqeqeshwa kuMnyango Wezemfundo Ephakeme Nokuqeqeshwa.4.    Mnu Khumbula Ndaba njengo-DDG: Kwezokwesekela Ezemisebenzi kuMnyango Wezokuthuthukiswa Komphakathi. 5.    Nks Sebolelo Mercedes Zwane njengo-DDG: Kwezokuhlela Nokwesekelwa Kwesikhungo kuMnyango Wezesayensi Nokuqamba Kabusha. 6.    Dkt Kgosientso David Ramokgopa njengoMphathi Omkhulu: weNgqalasizinda eNingizimu Afrika wase-DPWI. Imibuzo: Nks Phumla Williams – USomlomo weKhabhinethi Umakhalekhukhwini: 083 501 0139"
"Isitatimende soMhlangano weKhabhinethi wangoLwesithathu, zingama-26 kuNhlaba 2021",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-zingama-26-kunhlaba-2021-27-may,"A.    Izindaba Ezisematheni1.    Ukusatshalaliswa Komgomo Wesifo Segciwane i-Corona (i-COVID-19)1.1.    IKhabhinethi lithokozile ngokuthi Isigaba sesibili sohlelo lokusatshalaliswa komgomo eNingizimu Afrika luqale kahle futhi izinkulungwane zabantu abafanelekile sezigonyiwe.  1.2.    Zonke izikhungo zokugoma ezweni sezikulungele ukusiza labo asebezitholile izikhala zokugoma. IKhabhinethi likhumbuza bonke abantu abaya ezikhungweni zokugoma ukuba balandele imithetho yezempilo emisiwe yokugqoka isifonyo, ukusebenzisa isibulali-magciwane nokuqhelelana nabantu ukuze bazivikele bona kanye nabanye abantu. Lezi zikhungo zingatholakala ku-: https://sacoronavirus.co.za/2021/05/12/active-vaccination-sites/.  1.3.    Njengoba sisondela ekufinyeleleni esibalweni sabantu okumele bahlinzekelwe ngokwezempilo bebonke, iKhabhinethi likhuthazekile ngokuthi abantu abangaphezu kwezigidi ezimbili sebebhalisile ngokoHlelo Lwezobuchwepheshe Lokubhalisela Ukugomela i-COVID-19 (i-EVDS)  ku-https://vaccine.enroll.health.gov.za.  1.4.    Ukuqinisekisa ukuthi akekho umuntu osala ngaphandle, kunezindlela eziningi ezingasetshenziswa ngabantu ukuze babhalise. IKhabhinethi linxusa bonke abantu abaneminyaka engama-60 nangaphezulu ukuthi babhalise ku-EVDS. Amalungu emindeni nabangani babantu abaneminyaka engama-60 nangaphezulu banxuswa ukuba bakhuthaze futhi babasize ukubhalisa. 1.5.    Abantu bangasebenzisa i-WhatsApp ukubhalisa ngokuthumela igama elithi 'Register' ku-0600 123 456 noma ushaye u-*134*832*Inombolo Kamazisi bese ugcina ngo#. Lezi zinhlelo zisetshenziswa mahhala kuwo wonke amanethiwekhi omakhalekhukhwini aseNingizimu Afrika. Abantu bangabhalisa ngokushayela inombolo yamahhala eqondene nalolu hlelo ethi: 0800 029 999. 1.6.    IKhabhinethi liqhubekile nokukhumbuza izakhamuzi zaseNingizimu Afrika ngokuqubuka ihlandla lesithathu kobhubhane futhi lagcizelela ukubaluleka kokuvikela ukudluliseka kwe-COVID-19 ngokulandelisisa izindlela zokunqanda ukudluliseka kwegciwane ngaphandle kwemithi, ezingukugqoka isifonyo emphakathini, ukuqhelelana nabantu emphakathini ngebanga okungenani eliyimitha nesigamu, nokuvama ukugeza izandla ngensipho namanzi noma usebenzise isibulali-magciwane esine-alcohol engama-70%.    2.    UHlelo LukaMongameli Lokusungulwa Kwemisebenzi2.1. IKhabhinethi lamukele umbiko ngenqubekela-phambili yokuqaliswa koHlelo Lukamongameli Lokusungulwa Kwemisebenzi, oluhlose ukudala imisebenzi emisha, ukuhlinzeka ngosizo lwendlela yokuphila kanye nokuvikela imisebenzi ekhona emikhakheni esengcupheni. 2.2    Umbiko uveza ukuthi ekupheleni kukaNdasa 2021, abantu abasebehlomule ngqo kulolu hlelo bayizi-532 180 futhi kwadaleka noma kwagcinwa imisebenzi eyizi-422 786 kwaphinde kwaxhaswa izindlela zokuphila eziyi-109 394. 2.3.      Phezu kwalokho kunamathuba emisebenzi ayizi-161 972 asalungiswa njengengxenye yeSigaba soku-1 sohlelo lokuqasha, okwenza isibalo esiphelele samathuba oxhaso sibe yizi-694 152.3.    Ingqungquthela yase-Paris Yoxhaso Lwezomnotho Wase-Afrika 3.1.    IKhabhinethi lesekele isiphakamiso sabaholi eNgqungqutheleni Yoxhaso Lwezomnotho Wase-Afrika ebeyibanjwe e-Paris, e-France ngoLwesibili, mhla ziyi-18 kuNhlaba 2021, sokuthi amazwe ase-Afrika kumele akwazi ukuthola amalungelo okukhipha imali okungenani eyizigidigidi ezingama-US$100 emalini ebekiwe yesiKhwama Semali seZizwe ngezizwe.3.2.    Lesi sabelo sizoxhasa amathuba okutakulwa komnotho ngokuqinile nangokugcinekayo emazweni ase-Afrika ashaywe kakhulu wubhubhane lwe-COVID-19 futhi akwazi ukuhlinzeka ngemali ohlelweni lomhlaba jikelele.3.3.    Ingqungquthela iqinisekise umbono abantu abaningi abakholelwa kuwo wokuthi wonke amazwe kumele akwazi ukuthola imigomo ikakhulukazi e-Afrika nasemazweni asathuthuka, njengoba kunezivumelwano zemigomo zamazwe ngamazwe ezithi imigomo kumele ithathwe ngokuthi iyimpahla yabantu bonke emhlabeni jikelele.3.4.    Kuphinde kwaziswa iqhaza lokwandisa ukugomela i-COVID-19 njengempahla yabantu bonke emhlabeni jikelele. Iphinde yazibophezela ekuqinisekiseni nasekusheshiseni ukutholakala ngokulingana kwemigomo e-Afrika ngokuphephile nangendlela engambi eqolo, imithi nokuhlola ngokokuFinyelela kweNhlangano Yezempilo Yomhlaba Ekusheshiseni Izinsiza ze-COVID-19 (okwaziwa ngokuthi i-ACT-A) kanye nesikhungo sokuTholakala Komgomo Emhlabeni Jikelele (okwaziwa ngokuthi i-COVAX). 3.5.    IKhabhinethi liphinde lagcizelela isicelo esenziwe nguMongameli Ramaphosa sokuthi ukubekwa kwesikhashana kweMithethonqubo ye-TRIPS yeNhlangano Yomhlaba Yezokuhweba kumele kusekelwe yibo bonke. Ukungelela kwalolu hlobo kuzoqinisekisa ukwandiswa kokukhiqizwa kwemigomo kanye nobunye ubuchwepheshe bezempilo njengengxenye yendlela yokungenelela efanele esimweni esiphuthumayo sobhubhane.4.    Ukudluliswa kwamatayitela ase-Tafelkop4.1. IKhabhinethi lamukele ukudluliselwa kubalimi abampisholo abangama-30 amahektha ayi-189 omhlaba kanye namatayitela e-Tafelkop esifundeni sase-Groblersdal eLimpopo. 4.2. Lokhu kungukuphumelela kwenqubo yokubuyiselwa komhlaba kanye nengxenye yomsebenzi oqhubekayo weKomidi Elihlanganise oNgqongqoshe (i-IMC) lokuBuyiswa Komhlaba ukuze kusheshiswe ukubuyiswa komhlaba.4.3.     Laba balimi baphumelele kwezolimo ngokukhiqiza imikhiqizo enhlobonhlobo iminyaka engama-25 kulo mhlaba futhi behlinzeka izitolo ngokudla, nezinhlelo zokondla izingane zesikole kanye namamakethe okudla asePitoli naseGoli. 5.    Amavoti Ezabelomali 5.1.    IKhabhinethi lamukele ukuqala kwamavoti ezabelomali, okunike iminyango ithuba lokuchaza kabanzi ngezinhlelo zayo kanye nangalokho okuseqhulwini onyakeni. IPhalamende, njengoba limele abantu, libamba umhlangano onzulu wamavoti ezabelomali futhi liqinisekise ukuthi izimali zikahulumeni zisetshenziselwa ukuhlomulisa umphakathi.5.2.    Amavoti ezabelomali akhelwa phezu kokuseqhulwini okwendlalwe wuMhlonishwa uMongameli u-Cyril Ramaphosa ngesikhathi seNkulumo Ngesimo Sezwe (i-SoNA) kuNhlolanja 2021. Aphinde asuselwe oHlelweni Lwentuthuko Lukazwelonke: Umbono wowezi-2030 kanye noHlaka Lweqhingasu Lwehlandla Elimaphakathi Nonyaka lowezi-2019 kuya kowezi-2024. 5.3.    Kulo nyaka uhulumeni ugxile ekukhuliseni umnotho wethu, ukuxhasa ukukhula komnotho kanye nokwakha imisebenzi edingeka kakhulu. Sizogxila kakhulu ezindaweni ezine esisemqoka kakhulu ezagqanyiswa ngesikhathi se-SoNA: (a) Ukulwa nobhubhane lwe-COVID-19; (b) Ukusheshisa ukuvuselelwa komnotho; (c) Ukuqalisa izindlela zokuvuselela umnotho ukuze kudaleke imisebenzi egcinekayo nokuhola ukukhula okubandakanyayo, kanye (d) Nokulwa nenkohlakalo nokuqinisa Izwe.6.    Ukulwa nobugebengu 6.1.      IKhabhinethi lihlanganyele neKhomishana Lezokulingana Ngokobulili ngokwamukela isigwebo sodilika-jele abayisithupha anikezwe uMnu. Nowa Makula (32) ngokubulala intombi yakhe, uNksz. Nomzamo Mhlanti nezingane ezinhlanu. Lokhu kuthumela umyalezo oqinile wokuthi bonke ababhebhethekisi bobugebengu obunyantisa igazi njengalobu babhekana nengalo yomthetho ngokugcwele.6.2.     IKhabhinethi ligxeke ukubulala okungenangqondo kwakamuva kwaseKhayelitsha eNtshonalanga Kapa nase-Zandspruit e-Gauteng okudlule nabantu abangama-21. IKhabhinethi lincome amaphoyisa ngokushesha ukungenelela ngokubopha abasolwa futhi lanxusa umphakathi ukuthi usebenzisane namaphoyisa ukuze imigwaqo iphephe kubo bonke abantu. 6.3.      IKhabhinethi lamukele ukubambisana phakathi kwama-ejensi ezomthetho akuleli nawakumazwe ngamazwe okuholele ekubanjweni kwezidakamizwa e-Afrika nase-Middle East. Le misebenzi, ebeyiholwa yi-Interpol, ibibandakanya amazwe angama-41 okuholele ekubanjweni kwezidakamizwa ezicishe zibize ama-euros ayizigidi ezingama-100. Njengengxenye yempumelelo yalo msebenzi, amaphoyisa aseNingizimu Afrika abambe izidakamizwa ezingabiza imali elinganiselwa kuma-euro ayizigidi ezingama-32 ezikebheni zokudoba kwase kuboshwa abantu abayi-10. 7.    Izibalo zabantu zokuhlola7.1.     Ezezibalo eNingizimu Afrika (i-Stats SA) izokwenza izibalo zabantu zokuhlola ezindaweni ezikhethiwe njengendlela yokulungiselela ukubalwa kwabantu okukhulu ukuze kuhlolwe zonke izinhlelo nezinqubo.7.2.     Ukubhalisela ukubalwa kwabantu kokuhlola kuvulelekile kusukela kumhla ziyi-17 kuNhlaba kuya kuma-30 kuNhlangulana 2021. Imizi nezakhamuzi zizokhetha ukugcwalisa iphephambuzo lemibuzo yokubalwa kwabantu ngocingo bazoshayelwa ucingo ama-ejenti esikhungo sezingcingo se-Stats SA. 7.3.     IKhabhinethi likhuthaza imizi nezikhungo ukuba zibhalise ukuze ziqinisekise ukuthi ziyabalwa. Izakhamuzi zikhuthazwa ukuba zivakashele i-getcounted.statssa.gov.za ukuze babhalise ngendlela yezobuchwepheshe. Usuku lokubalwa kwabantu olukhulu luzomenyezelwa ngokuhamba kwesikhathi.8.    Ukusizwa kwabantu eZimbabwe.8.1.    IKhabhinethi ligunyaze ukuba kusizwe abantu baseZimbabwe. Lokhu bekwenziwe ngenxa yesicelo esavela kuhulumeni waseZimbabwe kuNdasa 2019 becela usizo kulandela Isishingishani u-Idai esadala izikhukhula ezinkulu ezabhidliza ingqalasizinda sabulala nabantu.8.2.    INingizimu Afrika, ngokusebenzisa Isikhwama Sokuvuselelwa kwe-Afrika kanye Nokusebenzisana Kwamazwe Omhlaba,  yathembisa ngezigidi ezingama-50 zamarandi zokusiza iZimbabwe. Nokho, ukuqubuka kobhubhane lwe-COVID-19 emhlabeni jikelele kubambezele ukuqala komsebenzi. 8.3.    Ingxenye yokuqala yomsebenzi ongamasaka angama-450 000 empuphu eyi-12,5 kg azodluliselwa emindenini okulele ikati eziko kuyo yathunyelwa ngoSuku Lwe-Afrika ngoLwesibili, zingama-25 kuNhlaba 2021. B.    Izinqumo ZeKhabhinethi1.    Uhlelo Lwenyanga Yentsha 1.1.    IKhabhinethi ligunyaze uHlelo Lwenyanga Yentsha lowezi-2021 ngaphansi kwesiqubulo esithi: Unyaka ka-Charlotte Mannya Maxeke: Ukukhulisa ukuqashwa kwentsha ukuze kube nesizwe esibandakanyayo nesiguqukayo. Usuku Lwentsha ngomhla ziyi-16 kuNhlangulana luzobungazwa esiFundeni i-Harry Gwala  KwaZulu-Natali. Lo mcimbi uzobandakanya ukwethulwa koMsebenzi Wentsha Kamongameli futhi kukhishwe Isu Elididiyele Lokuthuthukiswa Kwentsha (2021-2023), okwenza uhlaka lokuqalisa ukukhula nokuthuthukiswa kwentsha eNingizimu Afrika. 1.2.    Imisebenzi yenyanga kaNhlangulanga ehleliwe yokubungazwa kweNyanga Yentsha izokwenzeka ngaphansi kwemithetho yezempilo ye-COVID-19.2.    Inqubekela phambili ngokungenelela kukahulumeni kazwelonke eNyakatho Kapa 2.1.    IKhabhinethi lichazelwe ngenqubekela phambili eseyenzekile maqondana nokungenelela kukahulumeni kazwelonke kuHulumeni Wesifundazwe weNyakatho Kapa ngaphansi kwesigaba 100(1) soMthethosisekelo waseRiphabhulikhi yaseNingizimu Afrika we-1996. IKhabhinethi lithokozile inqubekela phambili enkulu yokuletha uzinzo eminyangweni yesifundazwe ebeyingaphansi kolawulo lukahulumeni.  2.2.    Umbiko uzokwethulelwa iKomidi Lesikhashana loMkhandlu Kazwelonke Wezifundazwe ukuze liqhubeke nokuwulungisa. Ikomidi lizodingida lo mbiko uma indlu seyihleli mhla zingama-24 kuNhlangulana 2021. 3.    Ukungenelela kuMasipala Wendawo waseMfuleni 3.1.    IKhabhinethi ligunyaze ukungenelela kukahulumeni kazwelonke ukuxazulula izinselele zamanzi nokulahlwa kwemfucuza umphakathi obhekene nakho ngaphansi koMasipala Wendawo waseMfuleni esiFundeni sase-Sedibeng e-Gauteng. Ukungenelela ngokweSigaba 63(2) soMthetho Wezemisebenzi Yamanzi, we-1997 (uMthetho 108 we-1997). 3.2.    Isimo esibi sokubusa nokuphathwa kwezezimali kuMasipala Wendawo waseMfuleni sidale ukulungiswa ngokunganelisi kwengqalasizinda yamanzi nendawo yokulahlwa kwemfucuza. Lokhu kudale ukuqhubeka kokuchitheka kwemfucuza emiphakathini yasendaweni naseMfuleni i-Vaal okudale isimo ebesingabeka engcupheni impilo yabantu abahlala emakhaya ayizi-120 000 endaweni. 3.3.    UMnyango Wezamanzi Nokulahlwa Kwemfucuza uyalelwe ukuba uqaphe lolu hlelo lokungenelela futhi ubikele iKhabhinethi ngokwenzekayo minyakayonke. IKhabhinethi liqhubeke nokumisa i-IMC ezobhekelela izinselele ezinkulu zamanzi omasipala abaningi ababhekene nazo. Imihlahlandlela yokusebenza kanye namalungu ale IMC kuzomenyezelwa ngokuhamba kwesikhathi.C.    Imicimbi Ezayo 1.    Uhambo Lukamongameli wase-France1.1.    NgoLwesihlanu zingama-28 kuNhlaba 2021, uMhlonishwa uMongameli u-Emmanuel Macron weRiphabhulikhi yase-France wasingathwa wuMongameli Ramaphosa Ohambweni Lukamongameli eZindlini Zombuso ePitoli.1.2.    UMongameli u-Macron obeqala ukuhambela eNingizimu Afrika ngokumenywa uMongameli uRamaphosa uhlose ukuqinisa ubudlelwano obumiswe ngokweqhingasu phakathi kwala mazwe womabili, okusekelwe yinqwaba yezivumelwano zamazwe ezindaweni ezinhlobonhlobo okusetshenziswana kuzo.1.3.    Lolu hambo luzogxila ezinkingeni eziqondene nokungenelela komhlaba jikelele kwi-COVID-19 kanye nezomnotho, ezempilo, ucwaningo nezokukhiqiza kubhubhane olukhona kanye nokunye.1.4.    Laba baholi bazophinde baxoxe ngokwandisa ukuhwebelana kanye namathuba otshalomali okuzohlomulisa la mazwe womabii. INingizimu Afrika iyizwe elihwebelana kakhulu ne-France e-Afrika ngesikhathi i-France iyizwe lesibili elihweba neNingizimu Afrika ngaphakathi kwamazwe okuhwebelanwa nawo ku-European Union.2.    Uhambo LukaNdunankulu wase-Sudan 2.1. UNdunankulu weRiphabhulikhi yase-Sudan, uDkt. Adballa Hamdok, ngokumenywa uMongameli Ramaphosa, uzohambela iNingizimu Afrika ngoLwesine, ziyi-17 kuNhlangulana 2021. 2.2. Kulolu hambo, laba baholi ababili kulindeleke ukuba baxoxisane ngamasu okuthuthukisa ubudlelwane bamazwe amabili futhi kushintshisanwe ngemibono ngezimo izwekazi lethu elibhekene nazo. 3.    Iqembu Likamongameli Lokufunda Izincwadi Ngohlelo Lwe-inthanethi 3.1. IKhabhinethi limeme izakhamuzi zaseNingizimu Afrika ukuba zijoyine umhlangano wesithupha weQembu Likamongameli Lokufunda Izincwadi Ngohlelo Lwe-inthanethi ngoLwesine, zingama-27 kuNhlaba 2021 kusukela ngo-16:30 kuya ku-18:30. Lo mcimbi uzokwenzeka nge-Zoom futhi ababambiqhaza abanentshisekelo bangabhalisela ukungena emhlanganweni ku-www.nrc.org.za. Kulo mhlangano kuzobe kuxoxwa ngencwadi ka-Frantz Fanon ekhuluma ngokuqedwa kokuqonelwa kwabantu izwe, ethi- The Wretched of the Earth. 3.2. IKhabhinethi likhuthaze izakhamuzi zaseNingizimu Afrika ukuba zeseke usiko lokufunda njengoba kuyikhono elisemqoka okwakhelwa kulo lonke uhlobo lokufunda futhi oluzodala amathuba okufinyelela kwamanye amathuba omsebenzi ofundelwe. D    Imiyalezo 1.    Amazwi OkuhalalisaIKhabhinethi lihalalisela laba abalandelayo: USolz. Pitika Ntuli, umbazi, umhayi wezinkondlo kanye nombhali waseNingizimu Afrika ohlomule ngendondo ebizwa ngokuthi i-""You-2"", ongomunye wabantu ababili ababe emiklomelweni ebizwa ngokuthi i-People's Choice awards yemiKlomelo yaminyaka yonke ye-Global Fine Arts ebanjelwe e-Paris, e-France ebeyibanjwe okwesikhombisa. Indawo yemibukiso yobuciko i-Melrose Gallery yaseGoli esingathe imibukiso yomsebenzi wobuciko bamathambo bukaSolz. Ntuli, obubizwa ngokuthi Mazibuyele Emasisweni (Return to the Source).  Incekukazi uMbhishobhu uNaledzani Sikhwari, emuva kokukhethwa njengoMbhishobhu wokuqala wesifazane webandla i-Northern Ciocese Evangelical Lutheran Church yaseNingizimu ne-Afrika emuva kweminyaka engamashumi ayisithupha amaBhishobhu besilisa. Ukuqokwa kumBhishobhu Sikhwari ukuze abe yinhloko yebandla elineminyaka engama-503 kuwuphawu lokulinganisa ngokobulili noguquko emphakathini.  UNksz. Nolitha Fakude, emuva kokuqokwa njengoMongameli wesifazane wokuqala woMkhandlu Wezimbiwa eNingizimu Afrika eminyakeni eyi-131. IKhabhinethi lifisela uNksz. Fakude, ophinde abe wuSihlalo we-Anglo American South Africa, impumelelo yonke kulokho agxile kukho kokuqinisekisa ukuthi ukuvukuza kuba negalelo elihle lokukhulisa umnotho wezwe lethu. 2.    Amazwi enduduzo IKhabhinethi lidlulise amazwi enduduzo emndenini nakubangani balaba abalandelayo: UMnu. Emmanuel Mojalefa ‘Mjokes’ Matsane, oshone engozini yemoto ngeSonto, zingama-23 kuNhlaba 2021, emuva kokucula eSoweto. Njengelungu leqembu le-Kwaito elalidle ubhedu, i-Trompies, ubeyingxenye yeqoqo labantu abaqhamuka nohlobo lomculo olwaluhlukile eNingizimu Afrika. USlz. Stanislaus (Stan) Skumbuzo Mzilankatha Sangweni (87), oshone ngoLwesibili, ziyi-18 kuNhlaba 2021. Wanikela impilo yakhe emzabalazweni wenkululeko futhi wachitha iminyaka engama-30 ekudingisweni ehlala emazweni ahlukene. Wabuye wasebenza njengoMqondisi oyibamba kwiKhomishana Yezomnotho wase-Afrika Lomhlabuhlangene futhi kwathi lapho ebuyela eNingizimu Afrika, waqokwa njengoSihlalo weKhomishana Yezemisebenzi Yomphakathi.Uhulumeni nabantu base-Democratic Republic of Congo kulandela ukuqhuma kwentabamlilo e-Mount Nyiragongo ngoMgqibelo, zingama-22 kuNhlaba 2021. Kukholakala ukuthi kungenzeka babe yi-15 abantu abashonile futhi izinkulungwane zigcine zingasenamakhaya ngenxa yokuqhuma kwale ntabamlilo. Inxusa u-Ismael Coovadia, owayeyinxusa lakwa-Israyeli, elishone ngoMsombuluko, zingama-24 kuNhlaba 2021. Waba negalelo elikhulu emzabalazweni wenkululeko eNingizimu Afrika.  E    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    UNksz. Elizabeth Rhulani Ngwenya njengePhini LikaMqondisi-Jikelele (u-DDG): Ukuphathwa Kwemisebenzi eMnyangweni Wezokuvakasha. 2.    Unksz. Irene Nomalungelo Mpolweni njengoMqondisi-Jikelele woMnyango Womakadebona Bezempi. Imibuzo: Nksz Phumla Williams – USomlomo WeKhabhinethi Iselula: 083 501 0139"
"Isitatimende Somhlangano WeKhabhinethi wangoLwesithathu, mhla wesi-9 kuNhlangulana 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-mhla-wesi-9-kunhlangulana-2021-10,"A.    Ezisematheni1.    Ukukhishwa komgomo weSifo seGciwane le-Corona (i-COVID-19) 1.1.    IKhabhinethi liyamukele inqubekela-phambili yemigomo ye-COVID-19 okuthe ngoLwesibili, mhla we-8 kuNhlangulana 2021 yafinyelela kwisi-1 524 589 nemigomo yakwa-Pfizer eyedlule isigidi eyayibekelwe sona ngesi-1 045 245 okuyinani eliyisimanga. Ukwengeza kulokhu, abantu abangaphezu kwezigidi ezintathu babhalisile kuHlelo Lokubhalisela Ukugoma Lwe-inthanethi, okuyisona sizathu sokuthokoza ekulweni kwethu nokubhebhetheka kwegciwane. 1.2.    Ukusebenzisana nomkhakha ozimele ohlelweni lokugoma nakulolonke nje uhlelo lwe-COVID-19 kuqinisa imizamo kazwelonke ekuqinisekiseni ukuthi imigomo esindisa izimpilo kanye nomyalezo ngezinyathelo zokuphepha kubhubhane lwe-COVID-19 ifinyelela kubantu abaningi. 1.3.    IKhabhinethi lamukele ukugunyazwa komgomo we-COVID-19 wakwa-Sinovac ukuze usetshenziswe ngokuphuthuma yiNhlangano Yezempilo Yomhlaba, lokho okuvumela Iziphathimandla Ezilawula Imikhiqizo Yezempilo eNingizimu Afrika ukuthi zicubungule isicelo esivela kwa-Sinovac.1.4.    IKhabhinethi likhumbuza bonke abantu baseNingizimu Afrika ukuthi bahlale beqaphile futhi bathobele imikhawulo ngaphansi kweSigaba Sokuqapha Sesibili sokuvalwa kwezwe. Ihlandla lesithathu liseduzane kakhulu futhi sinawo amandla okunciphisa izinga lokwesuleleka. Kumele sizibophezele ekugqokeni izifonyo uma siphakathi kwabantu, sigcine igebe elingangemitha nesigamu kwabanye abantu, sihlanze izandla njalo-nje ngamanzi nensipho noma ngesibulali-magciwane esine-alcohol engama-70%, nokugwema izindawo zomphakathi kanye nemibuthano enabantu abaningi.2.    Ucwaningo Lwabasebenzi Olwenziwa njalo ngeKota (i-QLFS)2.1.    IKhabhinethi iyibonile imiphumela ye-QLFS yekota yokuqala yowezi-2021 ebonisa ukuthi inani labantu abasebenzayo alikaguquki lisalokhu limile kwizigidi eziyi-15.0, lehla kancane ngezi-28 000 ekoteni yokuqala kowezi-2021. Inani labantu abangasebenzi nalo lilokhu lingaguquki kwizigidi eziyisi-7.2 uma kuqhathaniswa nekota yesine yowezi-2020 (elenyuke ngezi-8 000). Inani labantu asebephelelwe ithemba abasafuna umsebenzi likhule ngezi-201 000 (6.9%) phakathi kwamakota amabili, nenani elikhule ngezi-164 000 labantu abangenagalelo emnothweni.2.2.    Lezi zinguquko ezincane ziholele ekukhuleni kwezinga ngokusemthethweni labantu abangasebenzi ngamaphesenti angu-0.1 kusuka kuma-32.5% kwikota yesine yangowezi-2020 kuya kuma-32.6% kwikota yokuqala yangowezi-2021 – okuyizinga eliphezulu kakhulu selokhu kwaqala i-QLFS ngowezi-2008. Izinga labantu abangasebenzi ngokuchazwa ngokujulile mayelana ngokungasebenzi likhuphuke ngamaphesenti angu-0.6 laya kuma-43.2% kwiKota yokuqala yowezi-2021 uma kuqhathaniswa neKota yesine yowezi-2020.2.3.    Izinga labantu abangasebenzi entsheni (iminyaka eyi-15 kuya kuma-34) lalingama-46.3% kwiKota yokuqala ngowezi-2021. Izinga laliyi-9% kwabaneziqu zasenyuvesi. Imisebenzi emkhakheni ohlelekile ikhule ngezi-79 000 ngesikhathi eminye imikhakha yabhekana nokwehla kwemisebenzi ngekota yokuqala yezi-2021. Imisebenzi emkhakheni ongahlelekile yehle ngezi-19 000 (0.8%); Emakhaya azimele ngezi-70 000 (5.8%), nemisebenzi Kwezolimo yehle ngezi-18 000 (2.2%).2.4.    Ezinye izimboni zisungule imisebenzi ngesikhathi ezinye zilahlekelwe imisebenzi phakathi kweKota yesine ngowezi-2020 neKota yokuqala ngowezi-2021, lokho okuholele ekwehleni kwemisebenzi ngezi-28 000 seyiyonke. Imisebenzi yenyuka Kwezezimali (yenyuka ngezi-215 000) nezinye izimboni ezaba nemisebenzi kubandakanya Ezemiphakathi Nezenhlalo (ngezi-16 000), Ezezinsiza (ngezi-16 000), Izimayini (ngezi-12 000) kanye neZokukhiqiza (ngezi-7 000). Ukulahleka kwemisebenzi kwabonakala embonini Yezokwakha (ngezi-87 000), Yezohwebo (ngezi-84 000), Emakhaya azimele (ngezi-70 000), Kwezokuthutha (ngezi-40 000) kanye Nezolimo (ngezi-18 000).3.    Imiphumela Yesamba Semikhiqizo Yasekhaya (i-GDP) 3.1.    Umnotho waseNingizimu Afrika ukhule nge-1.1% kwikota yokuqala yowezi-2021 (ngoMasingana kuya kuNdasa), okuholele ezingeni lokukhula lonyaka lama-4.6%. Lokhu kulandela ukukhula okubuyekeziwe kwe-1.4% (konyaka: okungama-5.8%) ku-GDP yangempela kwikota yesine ngowezi-2020.3.2.    Izimboni zezimali, zezimayini kanye nezohwebo izona ebezihamba phambili ohlangothini lwemikhiqizo (imikhiqizo ephakelwayo) lwezomnotho, ngesikhathi izindleko zasekhaya kanye nezinguquko ohlwini lwempahla lusize ukukhuthaza ukukhula ohlangothini lwezindleko (imikhiqizo efunwayo).                                                                                                                                                                                                                                                                                                                                                                                                                                                                                                                                                                                                                                                                        3.3.    Yize lokhu kube ikota yesithathu elandelana yokukhula okuhle, umnotho waseNingizimu Afrika mncane ngama-2.7% kunalokho owawuyikho ngekota yokuqala kowezi-2020.4.    Ukutholakala kogesi4.1.    IKhabhinethi liyayibona intukuthelo yabantu baseNingizimu Afrika ngokucima kukagesi okuqhubekayo ngenxa yokwehluleka kokusebenza kwamanethiwekhi kagesi kwingqalasizinda yakwa-Eskom. IKhabhinethi isalokhu izinikele ekuqalisweni koHlelo Oluhlanganisile Lwezinsiza lowezi-2030, okuhloswe ngalo ukuhlukanisa ukuhlanganiswa kukagesi ozonciphisa ukuthembela kumthombo wogesi owodwa noma emibalwa. 4.2.    I-DMRE isivule Ithuba Lesihlanu Lokufaka Izicelo zoMkhiqizi Ozimele Kagesi Ovuselelekayo ozokhiqiza ugesi ongama-megawatts ayizi-2 600 womoya kanye namandla elanga ukusekela isizinda sikagesi sikazwelonke. Izinguquko zemithethonqubo yogesi sezivumele omasipala abanamandla ukuthi bazithengele ugesi wabo kwabanye abakhiqizi bogesi. Lokhu kuzokwehlisa ingcindezi kugesi wakwa-Eskom.5.    Imibhikisho 5.1.    IKhabhinethi liyayigxeka kakhulu imibhikisho yakamuva enodlame eSoweto esiholele ekuvalweni thaqa komphakathi futhi linxusa ababhikishi ukuthi behlise umoya futhi bazibambe. 5.2.    Yize ilungelo lokubhikisha ngokuthula liyingxenye ebaluleke kakhulu emphakathini wentando yabantu, kumele lisetshenziswe ngokulandela umthetho lingahlukumezi amalungelo abanye abantu.5.3.    Uhulumeni uzinikele ekusebenzisaneni nemiphakathi kulolonke izwe ukuthuthukisa izimo abaphila kuzona. 6.    Ukunqandwa kobugebengu6.1.    IKhabhinethi lincoma umsebenzi wethimba eliqondisa izigwegwe elashaqa izidakamizwa ze-cocaine elinganiselwa kuma-800kg enani elilinganiselwa kwizigidi ezingama-R400. 6.2.    IKhabhinethi lidlulise ukukhathazeka ngokwenyuka kwezigameko ezibikiwe zokuqhunyiswa kwamasondo ezimoto emigwaqeni enguthelawayeka kuleli lizwe nasemigwaqeni engasese, osekuholele ekubanjweni kwenkunzi nasekubulaweni kwabanye abashayeli. IKhabhinethi licela abomthetho ukuthi baqinise imizamo yabo ekuboshweni kwalezi zigilamkhuba zalobu bugebengu obesabekayo.6.3.    IKhabhinethi licela amalungu omphakathi ukuthi abike ngobugebengu, kubandakanya nobugebengu obuhlobene nezidakamizwa, emaphoyiseni futhi bangazithatheli umthetho ngezandla zabo noma ubulungiswa ezandleni zabo.  7.    Ikomidi Labaphathi Bombuso base-Afrika kanye Nohulumeni elibhekele Ukuguquguquka Kwesimo Sezulu (i-CAHOSCC)7.1.    UMongameli u-Ramaphosa, ngokwesikhundla sakhe njengoMxhumanisi we-CAHOSCC, ube yingxenye yomhlangano obubanjwe nge-inthanethi ngoLwesibili, mhla wesi-8 kuNhlangulana 2021. Umhlangano wamukela uMbiko Wabaxhumanisi be-CAHOSCC ngokubaluleka kokuthi i-Afrika ilungiselele iNkomfa yama-26 Yamaqembu eNgqungquthela Yohlaka Lwezizwe Ezihlangene emayelana Nokuguquguquka Kwesimo Sezulu (i-UNFCCC COP 26), okuqhubekayo emsebenzini wezinhlelo Zokuguquguquka Kwesimo Sezulu e-Afrika, kanjalo noHlelo Lokugqugquzela Ezemvelo e-Afrika. 7.2.    Ingqungquthela iqinisekisa ukuthi umphakathi wasemhlabeni jikelele udinga ukukhuphula imizamo yawo, ikhuphule izinga lokuvelela bese usekela amazwe asathuthuka ngezindlela zokuqalisa izinyathelo zesimo sezulu ngokubheka ukuzibophezela kwethu okwehlukahlukene. Wonke amazwe ase-Afrika adinga ukwesekwa yilabo esibambisene nabo emhlabeni jikelele futhi isikhathi sethu sokuthuthuka kumele sihlonishwe ukuze sizozuza amaphupho esiwahlosile ngesimo sezulu kanye nezifiso zethu, ngesikhathi nathi sifaka igalelo lethu emzamweni womhlaba.7.3.    Umhlangano uqinisekise isidingo sokwaziwa kwezimo zethu zikazwelonke ezehlukile kanye namandla ethu njengoba kungeke kulindeleke ukuthi i-Afrika ifinyelele kumnqamulajuqu ofanayo njengamazwe athuthukile ukuguqula iminotho yethu nokungatshali izimali kwizimbiwa. Lokhu kubalulekile, ikakhulukazi ngokubona amazinga aphezulu okungalingani, ukuntuleka kwemisebenzi kanye nezidingo zokuthuthuka kulolonke iZwekazi, ikakhulukazi phakathi kwabantu besifazane nentsha. Ngaphezu kwalokho, sidinga ukuthumela uphawu olucacile lokuthi ukuqaliswa kokusebenza kanye nokufisa ukusebenza ngokulingana nokunciphisa, ukujwayela kanye nokweseka.  8. Isinqumo Somkhandlu Wamalungelo Abantu Wezizwe Ezihlangene (i-UN) ngeZindawo ZasePhalestina8.1. IKhabhinethi lamukele ukwamukelwa kweSinqumo Somkhandlu Wamalungelo Abantu we-UN ekuqinisekiseni ukuhlonishwa komthetho womhlaba wamalungelo abantu kanye nomthetho womhlaba wokusiza abantu ezindaweni zasePhalestina, kubandakanya ne-East Jerusalem nakwa-Israel. 8.2. Isinqumo siphinde sinxuse ukusungulwa okuphuthumayo kwekhomishana yamazwe ngamazwe ezimele ezophenya zonke izinsolo zokwephulwa kwamalungelo abantu. IKhabhinethi ligcizelele ukubaluleka kwesisombululo nje futhi esizobakhona njalo kwingxabano yakwa-Israel nasePhalestina esibhekele ukubakhona kwemibuso emibili. B.    Izinqumo zeKhabhinethi1.    Ukwelulwa Kwesimo Senhlekelele Kuzwelonke 1.1.    IKhabhinethi ligunyaze ukwelulwa Kwesimo Senhlekelele Kuzwelonke ngenxa ye-COVID-19 kuze kube ngumhla we-15 kuNtulikazi 2021. Ukwelulwa kuhambisana neSahluko 27(5)(c) soMthetho Wokulawulwa Kwenhlekelele, wezi-2002 (Umthetho 57 wezi-2002). 1.2.    Ukwelulwa kuvumela izwe ukuthi liqhubeke nezingenelelo okungezona imithi ekulweni ne-COVID-19.  2.    Imibiko NgeNqubekela-phambili ekuqalisweni kokusebenza koHlaka Lweqhingasu Lwesikhathi Esimaphakathi (i-MTSF)2.1.    IKhabhinethi igunyaze imibiko yemisebenzi ngokuqaliswa kwe-MTSF yangowezi-2019 kuya kowezi-2024 ehlanganiswe uMnyango Wezokuhlela Nokuhlolwa Komsebenzi.   2.2.    Ubhubhane lwe-COVID-19 lube nomthelela ekuqalisweni kwe-MTSF, imisebenzi eminingi ezindaweni ebezibekwe eqhulwini beyilokhu imile ngesikhathi sokubuyekezwa, ngesikhathi kunokubambezeleka okubonakalayo kweminye imisebenzi eminye ngenxa yokuhlelwa kabusha kwesabelo-mali. 2.3.    Imibiko yokusebenza izodluliselwa emphakathini futhi oNgqongqoshe bamaklasta bazobamba izithangami ezehlukene zabezindaba ukucacisa imibiko ngempumelelo kanye nezingenelelo eziqhubekayo zokuthuthukisa ukusebenza.3.    Umqulu Wohlaka Lwamagugu Kazwelonke aseNingizimu Afrika3.1.    IKhabhinethi igunyaze Umqulu Wohlaka Lwamagugu Kazwelonke aseNingizimu Afrika ezingxoxweni zalo ngezindaba zalapha ekhaya nezamazwe ngamazwe. Umqulu wohlaka ususwa kuMthethosisekelo weRiphabhulikhi yaseNingizimu Afrika wangowe-1996 kanye ne-NDP.3.2.    Umqulu ucacisa phakathi kokunye ukuthi izwe limephi emandleni alo okuzibusa kanye nokuhleleka komthethosisekelo; ukuphepha kanye nokuphatheka kahle kwezakhamuzi zalo; ukuchuma kwalo kwezomnotho nendlela izwe elizokwakha ngayo i-Afrika engcono nomhlaba ongcono.3.3.    Umqulu uzodluliselwa emphakathini ngewebhusayithi kahulumeni kanye neyoMnyango Wezobudlelwano Bamazwe Nokubambisana. C.    Imicimbi Ezayo1.    Ingqungquthela Yabaholi be-G7   1.1.    IKhabhinethi liyathemba kakhulu ukuthi ukuba yingxenye kweNingizimu Afrika kwiNgqungquthela Yabaholi be-G7 e-United Kingdom kusuka mhla we-11 kuya mhla we-13 kuNhlangulana 2021, iholwa nguMhlonishwa uMongameli u-Cyril Ramaphosa, kuyithuba lokusekela izinkinga eziningi zezwe lethu kanye nezwekazi.1.2.    Imibuthano efana neNgqungquthela Yabaholi be-G7 ingamathuba abalulekile eNingizimu Afrika ukuthi igqugquzele umbono wayo womhlaba omuhle nonokuthula. INingizimu Afrika izogqamisa ngokukhahlamezeka kwezomnotho nenhlalo okudalwe ubhubhane, futhi izophinde ibonise ukuthi sivuka kanjani kulokhu kukhahlamezeka ngenxa yezezimali kanye nemithetho yezenhlalo. 1.3.    INingizimu Afrika izophinde isebenzise iNgqungquthela Yabaholi be-G7 ukuqhubeka nokunxenxa ukumiswa kwesikhashana kweSivumelwano Samalungelo Abaqambi Nabakhiqizi eNhlanganweni Yomhlaba Yezokuhweba ukuze kuzoqinisekiswa ukufinyelela ngokulinganayo kwimigomo ye-COVID-19. Lokhu kuzokwenza ukuthi amazwe akwazi ukuzikhiqizela imigomo yawo futhi kuphendle nendlela yokuthuthukisa imboni yasekhaya yokukhiqizwa kwemithi ezweni lakithi kanye nasezwenikazi. D.    Imiyalezo 1.    UkuhalalisaIKhabhinethi lihalalisela laba: •    Mnu Pitso Mosimane (Umqeqeshi u-Pitso), ngokundizisa ifulegi leNingizimu Afrika phezulu ngokuhola iqembu likanobhutshuzwayo eliphezulu kwizwekazi, i-Al Ahly, lize linqobe kwindebe ye-African Super Cup. Umphathi waphambilini weqembu le-Mamelodi Sundowns uzuze lesi sicoco sakhe sesine ne-Al Ahly kusuka afika eqenjini elise-Cairo, e-Egypt ezinyangeni eziyisithupha ezedlule.2.    Amazwi enduduzo IKhabhinethi lidlulisa amazwi enduduzo emndenini nakubangani baka: •    Mnu MacDonald Ndodana Mathunjwa, umlingisi owaziwayo obelingisa ku-Home Affairs, Generations, Soul City, Intsika naku-Bones of Bones. •    Mnu Mabi Gabriel Thobejane, owayengomunye wabaculi bomculo we-jazz. •    Mnu Ben Kruger, ingqalabutho yomlingisi, umbhali kanye nomdidiyeli owaziwa kakhulu ngokulingisa ku-Binnelanders. •    Nks Shaleen Surtie-Richards, umlingisi osezuze okuningi owaziwa kakhulu ngokulingisa kumdlalo wangowe-1988 i-Fiela se Kind, nangokulingisa ku-Egoli: Place of Gold naku-7de Laan.•    Nks Ivy Cikizwa Gcina, osesebenze ezinhlakeni eziningi ngesikhathi sakhe elwa nombuso wobandlululo, kubandakanya nokusebenza kwinhlangano i-Port Elizabeth Black Civic Organisation kanye nelungu laphambilini lePhalamende lokuqala lentando yabantu (ngowe-1994 kuya kowe-1999).E.    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    Mnu Nhlanhla Michael Mabaso njengePhini loMqondisi-Jikelele: Kwezokunikezela Ngolwazi kuMnyango Wezasekhaya. 2.    Ukuqashwa kwamalungu eBhodi Elizimele Labalawuli Labacwaningi-mabhuku iminyaka eyisihlanu:a.    Mnu Fulvio Tonelli;b.    Nks Ruth Benjamin-Swales;c.    Nks Thabiso Kutumela;d.    Nks Nalini Maharaj;e.    Mnu Prostas Phili;f.    Nks Zine Mshengu;g.    Mnu Eugene Zungu;h.    Nks Chuma Mjali;i.    Mnu Richard Hawkins; kanye noj.    Nks Naidene Ford-Hoon.3.    UMongameli ubeke uMnu. Hlengani Mathebula njengoSihlalo weBhodi Labaqondisi be-Media Development and Diversity Agency. Imibuzo: Nks Phumla Williams – USomlomo weKhabhinethi Umakhalekhukhwini: 083 501 0139 "
"Isitatimende soMhlangano weKhabhinethi wangoLwesithathu, zingama-30 kuNhlangulana 2021",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/zu/speeches/isitatimende-somhlangano-wekhabhinethi-wangolwesithathu-zingama-30-kunhlangulana-2021-1-jul,"A. Izindaba Ezisematheni1. Ukunyukela Esigabeni Sesine Sokumiswa Kwemisebenzi Ethile Kuzwelonke1.1. IKhabhinethi liphinde lagcizelela Ukunyukela Esigabeni Sesine Sokumiswa Kwemisebenzi Ethile ezweni njengoba simenyezelwe nguMhlonishwa uMongameli uCyril Ramaphosa ngeSonto, zingama-27 kuNhlangulana 2021 njengesinyathelo esidingekayo ekulweni nehlandla lesithathu lobhubhane i-COVID-19 eNingizimu Afrika.1.2. Ukuqiniswa kwemikhawulo kuzoqinisa amandla ethu okunciphisa ukunyuka kokusulelana okuzobe sekunciphisa umthwalo ohlelweni lokunakekela ngezempilo ovele selukhungethwe wubuningi bomsebenzi.1.3. Imikhawulo elandelayo izobuyekezwa emuva kwezinsuku eziyi-14 futhi kuqikelelwe ukuthi ungabi mkhulu umthelela emisebenzini yezomnotho njengoba kumele kuqhubeke ukulinganisa impilo kanye nendlela yokuphila. 1.4. IKhabhinethi liphinde lagcizelela ukuthi uhlobo lwaleli gciwane olubizwa nge-Delta ludluliseka kakhulu kunezinhlobo zaleli gciwane ezike zaba khona, ngakho kudingeka ukuqikelela kakhulu ekuxhumaneni kwethu nabantu kwansuku zonke ngoba abantu abaningi abasuleleka nge-COVID-19 ababi nazimpawu ezibonakalayo.1.5. Imiyalelo Yezokuphepha Emsebenzini Edidiyelwe evela kuNgqongqoshe Wezokuqashwa Nezemisebenzi ihlinzeka ngeziqondiso ezilinganisa isidingo sokugcina amabhizinisi esebenza kube kuqinisekiswa ukuphila nokuphepha kwabo bonke abantu emsebenzini.1.6. Ngalesi sikhathi esinobungozi, kuhle futhi kusemqoka ukusindisa izimpilo zabantu ngokwenza konke okusemandleni ukugwema izindawo zomphakathi, kulandelwe Imithethonqubo Yokuphathwa Kwesimo Senhlekelele ye-COVID-19 nokulandelwa kwezimiso zezempilo ezingaqondene nokwelashwa ngemithi okuwukugqoka izifonyo emphakathini, ukuvama ukugeza izandla ngensipho namanzi noma ukusebenzisa isibulali-magciwane sezandla esine-alcohol engama-70%, ukugqagqana nabantu ngebanga elingamamitha ayi-1.5 ngaso sonke isikhathi.  2. Uhlelo lokugomela i-COVID-192.1. INingizimu Afrika iyaqhubeka nokuqinisa uHlelo Lokugomela i-COVID-19 ukuvikela izakhamuzi emtheleleni omubi kakhulu wegciwane.  Kusukela mhla zingama-30 kuNhlangulana 2021, bangaphezu kwezigidi ezintathu (3 026 636) abantu abagonyiwe futhi lokhu kubandakanya abasebenzi bezempilo, abantu abaneminyaka engama-60 nangaphezulu, kanye nothisha. Bayizi-238 315 othisha asebegonyiwe.2.2. IKhabhinethi lincome uMnyango Wezempilo nowezeMfundo Eyisisekelo ngokuthatha izinyathelo eziyizo ngokubeka phambili izidingo zothisha kanye nabanye abasebenzi abasemkhakheni wezemfundo ngaphansi kukahulumeni nozimele ngokulandela uhlelo lokugoma olunzulu.2.3. Ukugonywa kwabasebenzi bezokuvikela kuzoqala ngoMsombuluko, mhla ziyi-5 kuNtulikazi 2021 ngamalungu e-SAPS bese ngoLwesine, mhla ziyi-8 kuNtulikazi 2021 kube wuPhiko Lwezokuvikela Kuzwelonke eNingizimu Afrika.2.4. Ukubhalisela ukugoma ku-EVDS sekuvulelwe ukubhalisa abantu abaneminyaka engama-50 kuya phezulu, futhi uhlelo lwabo lokugoma luzoqala ngoLwesine, mhla ziyi-15 kuNtulikazi 2021. Abantu abakuleli qoqo leminyaka bakhuthazwa ukuba babhalise ngokusebenzisa i-inthanethi bangene ku-https://vaccine.enroll.health.gov.za noma nge-WhatsApp ku: 0600 123456. 2.5. Izinsuku zokugoma abasebenzi abenza imisebenzi esemqoka emikhakheni yezokukhiqiza umnotho wezwe njengezimayini, abasebenzi basezitolo kanye nabanye zizomenyezelwa yi-IMC osihlalo wayo kuyiPhini likaMongameli.3. Usuku Lwentsha  3.1. IKhabhinethi libonge zonke izakhamuzi zaseNingizimu Afrika ngokuhlanganyela embungazweni Wosuku Lwentsha ngoLwesithathu, mhla ziyi-16 kuNhlangulana 2021 ngaphansi kwesiqubulo esithi: ""Unyaka ka-Charlotte Mannya Maxeke: Ukukhulisa ukuqashwa kwentsha ukuze kube nesizwe esibandakanyayo nesiguqukile"". 3.2. UMongameli uRamaphosa uvule izinkundla zokufunda ngohlelo lwe-inthanethi kanye namathuba emisebenzi, i-SA Youth ne-mPowa, ebheke ukudala amathuba oxhaso kanye nemisebenzi yabantu abasha ngokubahlanganisa nabantu abangase babaqashe kanye nabaxhasi. Intsha ingakha iphrofayela, ibheke amathuba okufunda nokuhola, futhi ithole uxhaso ngezinhlelo ezinhlobonhlobo enkundleni.3.3. Vakashela ku: http://SAYouth.mobi noma udayele inombolo yamahhala ethi: 0800 72 72 72 ukuthola uchungechunge lwamathuba nokwesekwa kuHlelo Lokuqashwa Kwentsha lukaMongameli.B. Izinqumo ZeKhabhinethi1. Umbiko Ngohulumeni Wasekhaya1.1. IKhabhinethi lixoxe ngesimo sikahulumeni wasekhaya ngokususela emibikweni yoMnyango Wezokubusa Ngokubambisana Nezomdabu (i-CoGTA), uMgcinimafa Kazwelonke kanye noMcwaningi-mabhuku-Jikelele waseNingizimu Afrika.  1.2. IKhabhinethi lisibonile isimo esibucayi sabanye omasipala nokuthi kwezinye izimo, uhulumeni kazwelonke kuzodingeka ukuba ungenelele ngokuthatha izinqumo zokuthuthukisa ukuhlinzeka ngemisebenzi kanye namandla omasipala ababaliwe maqondana nezinhlinzeko zeSigaba 139(7) zoMthethosisekelo weRiphabhulikhi yaseNingizimu Afrika we-1996.1.3. Phezu kwalokho, uhulumeni kazwelonke uholwa yi-CoGTA, uMgcinimafa Kazwelonke kanye neminyango ehlinzeka ngemisebenzi uzoqinisa ukwesekela omasipala ngokoHlelo Lwentuthuko Lwezifunda (i-DDM) kanye nemisebenzi yawo ehlinzekwe kuSigaba 154 yoMthethosisekelo.2. Ukungenelela kweNhlangano Yokuthuthukisa Amazwe aseNingizimu ne-Afrika (i-SADC) esimweni sase-Mozambique2.1. IKhabhinethi lamukela izinqumo zeNgqungquthela Enkulu yoMongameli Bamazwe noHulumeni we-SADC ebanjwe eMaputo, e-Mozambique ngoLwesithathu, zingama-23 kuNhlangulana 2021.2.2. Le ngqungquthela igunyaze ukubamba iqhaza kwamazwe angamalungu ekungeneleleni ukuze kube nozinzo esimweni sase-Mozambique. Njengengxenye ye-SADC, iNingizimu Afrika nayo izobamba iqhaza kulezi zinhlelo ngenhloso yokubuyisela uzinzo esifundeni.3. Ukusingatha iNgqungquthela Yamazwe Ngamazwe yama-21 yeNgculazi kanye Nezifo Ezisulelana Ngocansi (ama-STI) e-Afrika (i-ICASA)3.1. IKhabhinethi ligunyaze iNingizimu Afrika ukuba isingathe i-ICASA yama-21, ezobanjelwa eThekwini ngomhla ziyisi-6 kuya kumhla ziyi-11 kuZibandlela 2021.3.2. Ukusingatha i-ICASA kuzonika iNingizimu Afrika ithuba lokuveza ukuzinikela kwayo ekubhekaneni nemigomo yeNhlangano Yezizwe i-90-90-90 ukusiza ukuqeda ubhubhane lweNgculazi. INingizimu Afrika ibe nempumelelo enkulu ekulweni neSandulela Ngculazi neNgculazi, kodwa kusekuningi okusamele kwenziwe ukunciphisa ukusuleleka okusha.3.3. Le ngqungquthela izophinde ihlinzeke ngenkundla yokuxoxisana kanye namathuba okufunda ngamasu okuvikela iSandulela Ngculazi nama-STI ngaphansi kobhubhane lwe-COVID-19.4. Amazwi enduduzo aqondiswe ebantwini base-Zambia4.1. IKhabhinethi lidlulise amazwi enduduzo emndenini nasebantwini base-Zambia ngokudlula emhlabeni kukaMongameli weRiphabhulikhi yase-Zambia wokuqala, uDkt. Kenneth ""KK"" Kaunda (97), ngoLwesine, ziyi-17 kuNhlangulana 2021. UDkt. Kaunda wayengomunye wabaholi ababemele abantu abangabomsinsi wokuzimilela e-Afrika i-Pan-Africanism, kanye nengqalabutho eyayilwela i-Afrika engabuswa ngabantu bezizwe, ebumbene nenempumelelo.4.2. Njengengxenye yokumhlonipha, uMongameli uRamaphosa umemezele izinsuku eziyishumi zokuzila kusukela ngoLwesihlanu, ziyi-18 kuNhlangulana 2021 kuze kube wubusuku bangeSonto, zingama-27 kuNhlangulana 2021, obekubandakanya ukwehlisa amafulegi andizele phansi kuzo zonke izindawo ezinamafulegi.4.3. Empilweni yakhe yonke, uDkt. Kaunda wasebenza ngokuzikhandla elwela inqubekela-phambili kwezomnotho, ezenhlalakahle nezepolitiki e-Afrika, futhi ubeyingwazi elwela i-Afrika ekhululekile ekubusweni ngamanye amazwe kanye nobandlululo. Wahola uhlelo lobuntu e-Afrika, futhi uzokhunjulwa kakhulu ngobuholi bakhe obavelela ngokwakhiwa kwe-Non-Aligned Movement kanye neNhlangano Yobunye Bama-Afrika i-Organisation of African Unity (manje eseyibizwa nge-African Union).4.4. IKhabhinethi lisekele uhlelo oluholwa wuMnyango Wezemidlalo, Ezobuciko Nezamasiko lokuhlonipha impilo negalelo lika-Dkt. Kaunda ngokukhulula izwe lakubo nezwekazi, ikakhulukazi esifundeni saseNingizimu ne-Afrika. UMongameli uRamaphosa uzoya emngcwabeni ozobanjwa e-Lusaka ngoLwesithathu, mhla ziyisi-7 kuNtulikazi 2021.C. Imithethosivivinywa 1. UMthethosivivinywa Oyisichibiyelo Wokubhaliswa Kwamatayitela1.1. IKhabhinethi ligunyaze ukushicilelwa koMthethosivivinywa Oyisichibiyelo Wokubhaliswa Kwamatayitela ukuze kutholakale izimvo zomphakathi. UMthethosivivinywa uchibiyela uMthetho Wokubhaliswa Kwamatayitela, wangowe-1937 (uMthetho 47 we-1937), osewuphelelwe isikhathi ngokwezinqubo zawo.1.2. Ngaphandle kokushintsha izinqubo zokusebenza zeHhovisi Lokubhaliswa Kwamatayitela, uMthethosivivinywa uphinda wethule uhlelo lwezobuchwepheshe lokusebenzisa izinqubo, okuzokwenza izinqubo zokuhlinzekela abameli bezamatayitela kanye nomphakathi uwonkana zihambisane nesikhathi. Uphinde uhlongoze ukuqokwa kukaNobhala wamaTayitela, iPhini likaNobhala wamaTayitela kanye noMsizi kaNobhala wamaTayitela. 2. UMthethosivivinywa Owuhlaka Wenhlangano Yezokusakaza yaseNingizimu Afrika (i-SABC) wezi-20202.1. IKhabhinethi ligunyaze ukushicilelwa koMthethosivivinywa we-SABC wezi-2020 ukuze kutholakale izimvo futhi kubonisanwe nomphakathi. Uma usuphasisiwe waba wumthetho, uMthethosivivinywa uzodala ukuba kushintshwe uMthetho Wezokusakaza wamanje, wangowe-1999 (uMthetho 4 we-1999). Ubheke ukuqinisa ukusebenza ngempumelelo kwemisebenzi yomsakazeli womphakathi.2.2. UMthethosivivinywa uhlongoza, phakathi kolunye ushintsho, ukuqondiswa kweBhodi le-SABC, okuzoqinisa umsebenzi nesibopho sokuphendula salo.  Uphinde uhlongoze ukuvuselelwa kohlelo loxhaso lwe-SABC kanye nohlelo lokutholakala kwelayisense Kamabonakude. D. Imicimbi Ezayo1. Inyanga ka-Nelson Mandela1.1. Minyaka yonke mhla ziyi-18 kuNtulikazi, izakhamuzi zaseNingizimu Afrika zihlangana nomhlaba wonke kuhlonishwe owayenguMongameli nomuntu ohlonishwa kumazwe ngamazwe - uDkt. Nelson Rolihlahla Mandela - kubungazwe Usuku luka-Nelson Mandela Lamazwe Ngamazwe.1.2. Kulezi zikhathi ezinzima, sethembele emoyeni wokubumbana kwezwe nokubeka abanye abantu kuqala njengoba kwakwenza uMadiba ukuze sisize abanye abantu ezimweni ababhekene nazo. Ngaphansi komoya kaMadiba, iKhabhinethi likhuthaza izakhamuzi zaseNingizimu Afrika ukuba zisukume zibhekane nenselele, zeseke labo abakhahlamezwe i-COVID-19 emiphakathini yethu. Singalandela okwakuyigugu kuMadiba futhi sihloniphe umlando wakhe ngezenzo zokusiza abantu kanye nezinhlelo zokweseka labo abalinyazwe kakhulu wumthelela wegciwane.2. Isikhathi Sentela2.1. Isikhathi sentela sowezi-2021 sizovulwa ngoLwesine, mhla lu-1 kuNtulikazi 2021 kuze kube wuLwesibili, zingama-23 kuNtulikazi 2021. Abakhokhintela bakhuthazwa ukuthi bafake izimbuyiselo zentela zabo ngohlelo lwe-eFiling (www.sars.gov.za) noma nge-South African Revenue Service Mobi-App .2.2. Kulo nyaka kunenqwaba yabakhokhintela abangabantu ngabanye abazohlolwa ngokwenqubo yokuzenzekela ukuze inqubo ibe lulanyana. Ukuthunyelwa kwezimbuyiselo zentela ngesikhathi nangokuyikho kuqinisekisa ukuthi abakhokhintela balandela imithetho futhi basiza uhulumeni ahlinzeke izakhamuzi zaseNingizimu Afrika ngezidingo-ngqangi.E. Imiyalezo1. Amazwi OkuhalalisaIKhabhinethi lidlulise amazwi okuhalalisa futhi lafisela abalandelayo okuhle:UMnu. Nicholas Dlamini, ongumuntu omnyama wokuqala waseNingizimu Afrika ongenele umncintiswano we-Tour de France.I-Kaizer Chiefs FC ngokuthola indawo yokuba semdlalweni wamanqamu weLigi Yoshampeni base-Afrika be-CAF ozobanjwa e-Morocco ngoMgqibelo, ziyi-17 kuNtulikazi 2021, kanye noMqeqeshi uPitso ngokuhola i-Ahl Aly FC yaseGibhithe kuwo lo Mdlalo Wamanqamu woShampeni be-CAF.UMnu. Lesetja Kganyago, uMphathi Webhange-ngodla laseNingizimu Afrika (i-SARB), oklonyeliswe ngokuba wuMphathi Webhange-ngodla Wonyaka we-Central Bank Government ngowezi-2021 eMiklomelweni yase-Afrika yezama-Bhange. Ngaphansi kobuholi bakhe, i-SARB ithathe izinqumo eziphume phambili ekubhekaneni nomthelela we-COVID-19 kwezomnotho.UDkt. Ngwako Stephen Sebopetsa, uThishomkhulu wasikole samabanga aphansi i-Rathaga Primary School ngaphansi kweSekhethi yase-Rakwadu, esiFundeni saseMpumalanga i-Mopani, e-Limpopo, ngokuklonyeliswa ngeNdondo yoThishomkhulu Emhlabeni Jikelele ngobuholi obuphuma phambili, umsebenzi omuhle kakhulu kanye negalelo lakhe emkhakheni wezemfundo.I-SARB, ngokubungaza iminyaka elikhulu okwenzeke ngoLwesithathu, zingama-30 kuNhlangulana 2021. Leli bhange lavula iminyango yalo okokuqala ngqa zingama-30 kuNhlangulana 1921 futhi liyibhange elihlanganisile elidala kunawo wonke e-Afrika. I-SARB inomsebenzi osemqoka omiswe ngokomthethosisekelo wokugcina uzinzo emananini ukuze kube nokukhula ngokwezomnotho okulinganisayo nokugcinekayo. Ibhange likhiphe u-R5 owuhlweza omusha wokubungaza iminyaka eyi-100 laba khona.2. Amazwi enduduzoIKhabhinethi lidlulise amazwi enduduzo emndenini nakubangani balaba abalandelayo:UDkt. Jabu Mabuza (63), usomabhizinisi ophumelele eNingizimu Afrika kanye nomholi wezamabhizinisi osebenze njengeSikhulu Esiphezulu (i-CEO) ye-Tsogo Sun Holdings, uSihlalo weBhodi le-Eskom kanye noMongameli Wobumbano Kwezamabhizinisi eNingizimu Afrika (i-Business Unity of South Africa).USolz. Mzilikazi Khumalo (89) nomkakhe uMama u-Rose Khumalo (88). USolz. Khumalo ebehlonishwa kakhulu eNingizimu Afrika kwezemfundo, ezamasiko kanye nasemphakathini. Ubaziwa nangokuba wumhleli owusaziwayo kwezamaciko ezinsumansumane, umqambi wamaculo wamakwayi kanye nomqondisi wamakwaya. Usize ukuhlanganisa i-opera yesiZulu yokuqala, ethi Princess Magogo kaDinuzulu. Okunye okusemqoka wukuthi uSolz. Khumalo wayeyingxenye yekomidi elahlanganisa umkhuleko othi Nkosi Sikelel' i-Afrika kanye neculo lesizwe lesikhathi sobandlululo elithi Die Stem, ukuze libe yingxenye yeCulo Lesizwe laseNingizimu Afrika emuva kobandlululo.F. OqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1. UNksz. Tirhane Alinah Fosi njengo-CEO weMisebenzi Yezokuphrinta kaHulumeni (i-Government Printing Works), iminyaka emihlanu.Imibuzo:Phumla Williams – USomlomo WeKhabhinethiUmakhalekhukhwini: 083 501 0139"
" Isitatimende soMhlangano weKhabhinethi obubanjwe nge-inthanethi ngoLwesithathu, mhla zizi-4 kuNcwaba 2021",5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/zu/speeches/statement-cabinet-meeting-4-august-2021-5-aug-2021-0000-0,"A.  IZINDABA EZISEMATHENI1.  Ukukhishwa komgomo weSifo seGciwane le-Corona (i-COVID-19)1.1.  Uhlelo lokugoma lukazwelonke seluhamba ngesivinini esikhulu futhi umkhakha wezempilo (okahulumeni nozimele) ugoma okungenani abantu abayisigidi esisodwa ngezinsuku ezintathu. Kuze kube manje, bangaphezu kwezigidi eziyisishiyagalombili abantu baseNingizimu Afrika asebegonyiwe. Uma kubhekwa isivinini oluqhubeka ngaso njengamanje uhlelo lokugoma, akusensuku zatshwala uMongameli amemezele usuku olubuyekeziwe okuhloswe ukufinyelela ngalo esigabeni lapho izobe seyigonyiwe futhi seyivikelekile ingxenye enkulu yabantu bakuleli, futhi okuyokwenza ukuthi igciwane lingabe lisakwazi ukusabalala ngamandla emphakathini.1.2.  IKhabhinethi liyaqhubeka nokunxusa abantu baseNingizimu Afrika ukuthi baphume bayogonywa, njengoba lokhu kusalokhu kuyisona isikhali esinamandla futhi esisebenza kahle kakhulu empini yokulwisana ne-COVID-19. Manje abantu sebengahamba bayogonywa kunoma yisiphi isikhungo sokugoma ngisho bengasibekisanga isikhathi nosuku abazofika ngalo, futhi okumele bakwenze nje wukuzifikela mathupha ezikhungweni zokugoma bephethe omazisi babo ukuze babhaliswe bese begonywa emva kwalokho.1.3.  IKhabhinethi likwamukele ngezandla ezimhlophe ukufika kwemigomo yakwa-Pfizer engu-5.6 wezigidi kuleli viki, enikelwe yizwe laseMelika kuleli, okuyinto ezoqinisekisa ukuthi kuleli lizwe kunemigomo eyanele ukuze kuqiniswe futhi kusheshiswe uhlelo lwethu lokukhishwa kwemigomo. 1.4.  Kusukela mhla lu-1 kuMandulo 2021, abantu abaneminyaka eyi-18 kuya kwengama-34 bazobe sebefanelekile ukuthola umgomo.1.5.  IKhabhinethi likuphawulile ukwehla okukhulu kwezigameko ezintsha zokutheleleka kwabantu eNingizimu Afrika emva kokuba izwe selidlulile ngokusemthethweni esiqongweni sehlandla lesithathu. Kodwa-ke, izifundazwe ezine – okuyiNtshonalanga Kapa (nakuba isanda ukumemezela ukuthi yona seyifikile esiqongweni), iNyakatho Kapa, iNyakatho Ntshonalanga kanye neFreyistata – zilokhu zibonisa ukudlondlobala kwamazinga ezigameko ezintsha zokutheleleka kwabantu.1.6.  IKhabhinethi ligcizelelile kwikhwelo lalo elibhekiswe kubo bonke abantu eNingizimu Afrika ukuba baqhubeke nokuthobela imigomo ebekiwe yokunqanda nokuvimbela igciwane, okungukugqoka isifonyo, ukugeza izandla, ukuqhela ngamamitha angu-1.5 kwabanye abantu kanye nokugwema imibuthano lapho kuqoqene khona izindimbane zabantu. 2.    Ukuvulwa kwezikole 2.1.  IKhabhinethi likuthokozele ukuvulwa kwezikole ngaphandle kwezihibe, ikakhulukazi ukubuyela ezikoleni kwabo bonke abafundi bamabanga aphansi njengoba bona sebezofunda nsuku zonke. IKhabhinethi linxuse zonke izikole ukuthi ziqhubeke nokusebenza ngaphansi kwemigomo yezempilo ebekiwe futhi eyaziwayo yokunqanda i-COVID-19. 2.2.  Isinqumo sokubuyisela bonke abafundi bamabanga phansi ezikoleni ukuze bonke baqale ukufunda nsuku zonke sathathwa emva kokubheka kanye nokubona ukuthi lokho kuyadingeka ngenhloso yokubhekelela izidingo zabafundi futhi ukuze kubuyiswe isikhathi sokufunda esalahleka ngesikhathi sokuvalwa thaqa kwezwe.3.  Isivumelwano samaholo somkhakha wezeMisebenzi Kahulumeni3.1.  IKhabhinethi lidlulise ukubonga kubasebenzi bakahulumeni kanye nalabo abebeyingxenye yezingxoxo zamaholo, ngokuthi babeke izwe nabantu balo phambili, kulandela ukusayinwa, kamuva nje, kwesivumelwano sokukhushulwa kwemiholo emkhakheni wezeMisebenzi Kahulumeni.3.2.  IKhabhinethi likuthokozele ukuthi bonke ababandakanyekayo kulokhu babonise ubuholi ngokuhlanganyela kanye nokuzimisela okukhulu ekutholeni isixazululo esihlomulisa abasebenzi bakahulumeni ngokunjalo futhi nezakhamuzi, futhi linxusa wonke umuntu ukuthi aqhubekele phambili ngomoya ofanayo wobambiswano nokukhathalela izwe.4.    Ezakamuva mayelana nesimo sokuphepha nokuvikeleka ezweni4.1.  IKhabhinethi liyayamukela imizamo yabomthetho yokusheshisa ukubuyiselwa kozinzo kanye nesimo kwesejwayelekile Kwazulu-Natali kanye nase-Gauteng. 4.2.  IKhabhinethi libancomile futhi abomthetho ngenqubekela-phambili abayenzayo ekubopheni nokushushisa labo abebebhebhezela udlame futhi lithanda ukuqinisekisa abantu baseNingizimu Afrika ukuthi kuzokwenziwa konke okusemandleni ukuqinisekisa ukuthi babhekana nengalo yomthetho abenzi bodlame nothuthuva olwenzeke kulezi zifundazwe ezimbili.4.3.    Kuze kube manje bayisithupha abasolwa asebeboshiwe futhi abavele phambi kwezinkantolo ezihlukahlukene ngamacala okususa uthuthuva emphakathini futhi abomthetho kanye noPhiko Lukazwelonke Lwezokushushisa bamatasa nomsebenzi wokuqinisekisa ukuthi labo ababekwe amacala bashushiswa ngempumelelo. 4.4.  IKhabhinethi likuphawulile ukuthi inani labantu abashone kulolu dlame selibuyekeziwe labekwa kuma-354, kanti inani labantu okubikwa ukuthi bashone ngenxa yodlame olwenzeke e-Gauteng lona aligakuquki njengoba lime kuma-79 futhi inani labashonile e-KZN belime kuma-275 ngokwezibalo zayizolo mhla zizi-4 kuNcwaba 2021.4.5.  Maqondana nenani labantu okubikwa ukuthi bashonile e-KZN, uMkhandludolobha weTheku yiwona onesibalo esiphezulu sabantu abashonile njengoba beyi-122. Kubantu abashone eThekwini, bangama-36 okubikwe ukuthi bashone e-Phoenix (lapho sekuvulwe amacala okubulala angama-29 futhi kunophenyo olwenziwayo mayelana nokufa kwabanye abantu abayisikhombisa, kanti kuze kube manje bangama-22 abasolwa asebeboshiwe maqondana namacala okubulala e-Phoenix futhi laba sebevelile phambi kwenkantolo). 4.6.  IKhabhinethi linxusa imiphakathi e-KZN ukuthi isebenze ngokubambisana futhi isekele imizamo kahulumeni yokubhekana nokungezwani kanye nesimo esimanzonzo esikhona phakathi kwezinhlanga futhi kubhekwane nesimo esiza isinyelela esingabeka engcupheni futhi sidicilele phansi amagugu abasunguli beNingizimu Afrika ebuswa ngentando yabantu, engacwasi ngokobuhlanga futhi enokulingana, abadela inkululeko yabo kanye nezimpilo zabo belwela yona. 5.    Ukwakhiwa kabusha komnotho5.1.  IKhabhinethi lilwamukele ngezandla ezimhlophe usizo lwezimali oluyizigidigidi ezingama-36 zamarandi oluvela kuhulumeni oluyingxenye yeqoqwana lesibili lephakheji yokungenelela okuhloswe ngayo ukutakula nokusimamisa izwe kumthelela wobhubhane lwe-COVID-19 futhi okuyisimo esibhebhethekiswe kakhulu nawuthuthuva nokucekelwa phansi kwamabhizinisi okwenzeke KwaZulu-Natali, e-Gauteng kanye nakwezinye izingxenye zesifundazwe saseMpumalanga (nakuba zibe yingcosana kakhulu izigameko ezenzeke kulesi sifundazwe). 5.2.  Ingxenye enkulu yalolu sizo lwezimali iqondene neSibonelelo sama-R350 Sokubhekelela Labo Ababhekene Nobunzima Nenhlupheko, phecelezi, i-Social Relief of Distress Grant, okuyisibonelelo-mali okuhloswe ngaso ukuxosha ikati eziko kulabo bantu ababhuqwabhuqwa kakhulu wubuphofu nendlala emphakathini kanti futhi enye yale mali izongena kwiphakheji yosizo okuhloswe ngayo ukweseka abasebenzi kanye namabhizinisi. Uhulumeni uyaqhubeka nemizamo yokuthola iphakheji yosizo olwengeziwe ukuze kuqinisekiswe ukuvuselelwa komnotho ngokushesha ngokuhambisana noHlelo Lokwakha Kabusha Nokuvuselela Umnotho.5.3.  Umsebenzi wokwakha kabusha umnotho ngumsebenzi osemahlombe abo bonke abantu baseNingizimu Afrika. IKhabhinethi linxuse zonke izakhamuzi kanye nabomkhakha ozimele ukuba nabo bazibandakanye emizamweni yokwakha kabusha ngokuhlanganyela, kangcono futhi ngokushesha ukuze iNingizimu Afrika ibe yizwe elichumayo, elinokulingana futhi elingcono. 6.  Ezamandla kagesi6.1.  IKhabhinethi likwamukelile ukuphothulwa kweSiteshi Esiphehla Amandla Kagesi i-Medupi njengoba zonke izingxenye zaso zokuphehla amandla kagesi eziyisithupha sezixhunyiwe esikhungweni samandla kagesi sikazwelonke. Lokhu kuzolekelela kakhulu ekunciphiseni ingcindezi ekhona phezu kwesikhungo samandla kagesi sikazwelonke futhi uhulumeni uzibophezele ekutheni uzolokhu egxile njalo ekuqinisekiseni ukuthi kunamandla kagesi anele kuleli lizwe. 6.2.  IKhabhinethi lithanda ukuhalalisela uNks Zandi Shange, uMqondisi Womklamo weSiteshi Samandla Kagesi i-Medupi ngokuqinisekisa ukuphothulwa komsebenzi wokwakhiwa kwalesi sikhondlakhondla sesiteshi esiphehla amandla kagesi kanye nokuqinisekisa ukuthi siwaphakela ngokuphelele amandla kagesi esikhungweni sikazwelonke samandla kagesi. Ngenkathi kuqoshwa umlando wobunjiniyela bokwakha, abesifazane bezwe lethu bazomeleka ngokuphelele njengoba uNks Shange engowesifazane wokuqala wase-Afrika ukuqhuba nokuphothula ngempumelelo umklamo omkhulu kangaka.6.3.  Uhulumeni usenxuse abaphathi ngokunjalo futhi nabasebenzi bakwa-ESKOM ukuthi baqhubeke nomsebenzi wabo njengoba kuhleliwe futhi baphothule ukwakhiwa kwalezi ezinye iziteshi eziphehla amandla kagesi ezisilele kubandakanya neziteshi eziphehla amandla kagesi avuselelekayo.7.   Ubungqapheli bezwe lakwa-Israel kwiKhomishana YeNhlangano Yamazwe ase-Afrika (i-AUC)7.1.  IKhabhinethi liyaphikisana kakhulu nesinqumo sikaSihlalo we-AUC esingenabo neze ubulungiswa futhi esithathwe ngaphandle kokubonisana namanye amalungu sokunikeza izwe lakwa-Israel imvume yobungqapheli kwiNhlangano Yamazwe ase-Afrika (i-AU). I-AU ingummeleli osemthethweni wawo wonke amazwe ase-Afrika angamalungu ayo okumele kuboniswane nawo mayelana nezinqumo ezinjalo. 7.2.  I-AU imele izifiso zabo bonke abantu base-Afrika futhi emahlombe ayo ithwele uphawu lokwethenjwa kobuholi bayo ngabantu base-Afrika. Ngakho-ke, kumele izame ukuthatha izinqumo ezingangqubuzani nemigomo kaSomqulu we-AU.7.3.  Ukuhlala ngodli kwezwe lwakwa-Israel emhlabeni wase-Palestine okulokhu kuqhubeke njalo kuyisenzo esingenabo nakancane ubulungiswa futhi esiyihlazo elikhulu, esiphuca abantu base-Palestine amalungelo abo esintu.  Lesi sinqumo esithathwe ngaphandle kokubonisana namanye amalungu silandela ezithendeni zezigameko zakamuva nje ezingenabo neze ubulungiswa zokuhlaselwa kwabantu base-Palestine ngabakwa-Israel eMpumalanga Jerusalema kanye nase-Gaza.7.4.  IKhabhinethi linxusa i-AU ukuthi isicabangisise kabusha isinqumo sayo esithathe ngaphandle kokubonisana namanye amalungu ayo sokunikeza izwe lakwa-Israel imvume yobungqapheli kwi-AU. IKhabhinethi lisalokhu lizibophezele ngokungangabazekiyo emizamweni okuhloswe ngayo ukuvuselela inqubo yezepolitiki eyoholela ekusungulweni kombuso wase-Palestine osebenza kahle futhi ozimele, ophilisana nezwe lakwa-Israel njengamazwe amabili azimele futhi angomakhelwane. B.   IZINQUMO ZEKHABHINETHI1.  Ukubungazwa kweNyanga Yabesifazane 1.1.  IKhabhinethi lisigunyazile isiqubulo kanye nemisebenzi ezokwenziwa eqondene nemibungazo yalo nyaka yeNyanga Yabesifazane, okuyimibungazo ehlonipha futhi ithulele isigqoko abesifazane abangaphezu kwezi-20 000 ababamba imashi belibangise eziNdlini Zombuso ePitoli mhla ziyisi-9 kuNcwaba 1956 bebhikishela ukwelulwa kweMithetho Yamapasi  phezu kwabesifazane. 1.2.  Imicimbi yalo nyaka izogujwa ngaphansi kwesiqubulo esithi: “Unyaka ka-Charlotte Maxeke: Sifezekisa Amalungelo Abesifazane”. Lesi siqubulo sihambelana nomgubho ozoqhubeka unyaka wonke weminyaka eyi-150 yengqalabutho yoMzabalazo u-Charlotte Mannya Maxeke. 1.3.  Izenzo zalaba besifazane ezibonisa isibindi ziyasikhuthaza ukuthi sakhe kabusha izwe lethu ukuze liqine kakhulu kunakuqala emva kodlame lomphakathi lwakamuva nje olwenzeke KwaZulu-Natali kanye nase-Gauteng, ngokunjalo futhi nokukhahlamezeka kwenhlalo-mnotho nezempilo ngenxa yomthelela we-COVID-19. Lezi zigameko zisibonisile ukuthi uma simunye futhi sibumbene njengesizwe esithanda uxolo futhi esiwuthobelayo umthetho, singayinqoba noma iyiphi inselele esihlangabezana nayo.1.4.  Nakuba izwe lethu selenze amagxathu amakhulu maqondana namalungelo abesifazane, kusekuningi impela okudingeka ukuba kwenziwe ukuqinisa ukulingana ngokobulili nokulwisana nesihlava sodlame olubhekiswe kwabobulili obuthile kanye nokuxhashazwa kwabesifazane emphakathini wethu. 1.5.  IKhabhinethi liyinxusile yonke imikhakha yomphakathi ukuba yenze izinqubomgomo zokulingana ngokobulili zibe yisinkwa sethu semihla ngemihla, ngokunjalo futhi ibhukule ilwisane nodlame olubhekiswe kwabesifazane ngokubika abenzi bobubi esiteshini samaphoyisa esiseduzane.2.    Umbiko woPhenyo Lwekomidi LoNgqongqoshe Abahlukahlukene (i-IMC) Oqondene Nohlelo Lukazwelonke Lokuxhaswa Kwabafudi Ngosizo Lwezimali (i-NSFAS) 2.1.  IKhabhinethi likugunyazile ukukhishwa kombiko woPhenyo lwe-IMC maqondana ne-NSFAS. Ikomidi laqokwa ngoNhlaba 2020 ukuba licubungule futhi liphenye izinqubo zebhizinisi, izinhlelo kanye namandla e-NSFAS okwenza lokho okuyigunya nomsebenzi wayo. 2.2.  Uphenyo lwabe lugxile kwizimbangela zezinkinga ehlangabezana nazo i-NSFAS kanye nokuqaliswa kohlelo olusha lomfundaze kusukela ngowezi-2018. Uphenyo luhlinzeke ngezincomo eziwusizo olukhulu maqondana nokwenziwa ngcono kwemisebenzi ye-NSFAS.  2.3.  IKhabhinethi likuthokozele ukuthi ezinye zalezi zincomo seziqalisiwe kakade. Umbiko uyatholakala kuwebhusayithi yoMnyango Wezemfundo Ephakeme Nokuqeqeshwa ku: www.dhet.gov.za.3.   Uhlelo Lukazwelonke Lwengqalasizinda (i-NIP) lwezi-20503.1.  IKhabhinethi likugunyazile ukushicilelwa kwe-NIP yowezi-2050 ukuze umphakathi uphawule ngayo. Lolu hlelo yilona oluqhuba umkhankaso wezwe wokutshalwa kwezimali kwingqalasizinda, futhi oludidiyela iminotho yase-Afrika ngokusebenzisa eminye yemiklamo yalo yesifunda.3.2.  Ngaphezu kokuqhuba umsebenzi wokukhuliswa komnotho, lolu hlelo luzolungisa futhi nezinkinga zesikhathi sobandlululo zokuhlaliswa kwabantu ngendlela engenabo neze ubulungiswa. Uhlelo lusekelwe phezu kokubamba iqhaza kukahulumeni, amabhizinisi, izikhungo nezinkampani zombuso kanye nezinhlangano zomphakathi wonkana. 3.3.  Imikhakha eseqhulwini kulolu hlelo ngumkhakha wezamandla, owokuthuthwa kwempahla, amanzi kanye nokuxhumana ngobuchwepheshe besimanjemanje. I-NIP 2050 izoshicilelwa kuSomqulu Kahulumeni khona maduze nje ukuze kuboniswane ngayo nomphakathi.4.  Ukufakwa koPhiko Oluxhasa Amabhizinisi Amancane Ngezimali (i-SEFA) kanye noPhiko Lokuthuthukiswa Kwamabhange Ayimifelandawonye- (i-CBDA) ngaphansi koPhiko Lokuthuthukiswa Kwamabhizinisi Amancane (i-SEDA) 4.1.  IKhabhinethi likugunyazile ukufakwa kwe-SEFA ne-CBDA ngaphansi kwe-SEDA. Ukuhlanganiswa kwalezi zikhungo kuzokwenza ukuthi uhulumeni akwazi ukuhlinzeka amabhizinisi asafufusa kanye nemifelandawonye ngosizo oludidiyelwe kusukela mhla lu-1 kuMbasa 2022. 4.2.  Uphiko oluhlongozwayo olulodwa oluhlanganisa izikhungo ezihlukahlukene luzohlinzeka lawa mabhizinisi ngakho kokubili usizo lwezimali kanye nosizo olungaphathelene nezimali. Ngokuhlanganisa ndawonye zonke izinsiza, lolu phiko luzokwazi ukuba negalelo elikhulu impela futhi lufinyeleleke kuzo zonke izifunda nemikhandlu-dolobha. 4.3.  Ukufakwa kwalezi zikhungo osekugunyaziwe kuzoholela ekuhlelweni kabusha kwe-SEDA (ezoqanjwa igama elisha ngokuhamba kwesikhathi) ngokoMthetho Wokuphathwa Kwezimali Zikahulumeni, we-1999 (uMthetho 1 we-1999) isuka ekubeni yisikhungo ngokweSheduli 3A ibe yisikhungo ngokweSheduli 2.4.4.  IKhabhinethi likugunyazile ukwelulwa kwesikhathi sokusebenza kweBhodi le-SEFA kuze kube ngumhla zingama-31 kuNdasa 2022 ukuze kuhanjelaniswe kahle ukuqala kokusebenza kwendlela-kusebenza ezolandelwa okwesikhashana ngenkathi kwenzeka lolu guquko. 5.  Izinkambiso Namazinga okuqhutshwa komsebenzi ngokuphepha kwezokuvakasha ngenkathi kuqhubeka i-COVID-19 kanye nezinye izifo eziwubhubhane 5.1.  IKhabhinethi lizigunyazile iziNkambiso Namazinga okuqhutshwa komsebenzi ngokuphepha kwezokuvakasha ngenkathi kuqhubeka i-COVID-19 kanye nezinye izifo eziwubhubhane ezihlobene nalokhu. 5.2.  Izinkambiso namazinga kuhlinzeka ngezinyathelo eziyisisekelo zezempilo nokuphepha ezifanayo ezizoqinisekisa ukuqhutshwa komsebenzi ngendlela efanayo emkhakheni wezokuvakasha wonkana. Lokhu kuzofaka phakathi izinsizakalo ezinjengezindawo zokuhlalisa nokulalisa izivakashi, ukudla, abaqhubi bezokuvakasha, izindawo zokugembula, imishado kanye neminye imicimbi nemisebenzi ehlobene nalokho. 5.3.  Lokhu kusenza sibe sesigabeni esifanayo futhi esilinganayo nezimakethe zamazwe ngamazwe, futhi kuzokwenza ukuthi lo mkhakha uvulwe ngokuphelele ukuze ukwazi ukwamukela abavakashi abafikayo kuleli bevela emazweni angaphandle.6.  INgqungquthela Kazwelonke Maqondana Nokufuduka Nokuthuthela Kwabantu Emadolobheni eNingizimu Afrika6.1.  IKhabhinethi liyigunyazile iNgqungquthela Kazwelonke Maqondana Nokufuduka Nokuthuthela Kwabantu Emadolobheni eNingizimu Afrika, eyabanjwa ngobuchwepheshe be-inthanethi kusukela mhla zingama-26 kuya kumhla zingama-30 kuNtulikazi 2021. Ukufuduka nokuthuthela kwabantu emadolobheni sekube yingxenye yezinto ezine eNingizimu Afrika eziphathelene neNqubomgomo Yezabantu ezibekwe eqhulwini kusukela ngowezi-2015.6.2.  Ingqungquthela yacubungula imininingo nolwazi olukhona njengamanje oluphathelene nephethini yokufuduka nokuthuthela kwabantu emadolobheni   kuleli. Ulwazi olunjalo luyisisekelo sobufakazi bokuthuthukiswa kwezinqubomgomo nezinhlelo, kubandakanya nomsebenzi wokuhlela owenziwayo kuyona yomithathu imikhakha kahulumeni.6.3.  Ingqungquthela yayihlelwe ngokuhlanganyela neminyango kahulumeni efanelekile, nomphakathi wezocwaningo kanye nezinhlangano zomphakathi wonkana. Ingqungquthela yaphothulwa ngokuthi kusungulwe iNkundla Yemininingo Nocwaningo Lokufuduka Nokuthuthela Kwabantu Emadolobheni ezoba ngumthombo wolwazi wokweseka umsebenzi ophathelene nokufuduka nokuthuthela kwabantu emadolobheni.  7.  Ukukhethwa kweNingizimu Afrika njengeSizinda Sesifunda Sesimo Sezulu Somkhathi esiqokiwe seNhlangano Yamazwe Ngamazwe Yezokuhamba Emoyeni Ngezindiza (i-ICAO)7.1.  IKhabhinethi likugunyazile futhi lakwamukela ukuqokwa kweNingizimu Afrika njengeSizinda Sesifunda Sesimo Sezulu Somkhathi se-ICAO. Lokhu kwamenyezelwa emva kokuba iNingizimu Afrika ithole imiphumela yokucwaningwa kwamabhuku emihle kakhulu evela ku-ICAO. 7.2.  INingizimu Afrika, ngokusebenzisa uPhiko Lukazwelonke Lwezomkhathi lwaseNingizimu Afrika, iqokiwe ukuba ihlinzeke ngolwazi oluphathelene nesimo sezulu somkhathi, manje osekuwulwazi oselwamukelwe ngokusemthethweni yi-ICAO njengezinga lazo zonke izidingo zokuhamba ngezindiza emoyeni. 7.3.  INingizimu Afrika inikezwe isikhathi esiyiminyaka emithathu ukuba ilungise amandla ayo okusebenza, njengamanje angakafinyeleli ezingeni elifanelekile, ukuze ihlangabezane kahle nezidingo ze-ICAO. Izidingo ze-ICAO zidinga ukuthi umsebenzi wenziwe amahora angama-24 nsukuzonke futhi kube nethimba elisunguliwe lababikezeli besimo sezulu abaqeqeshiwe kanye nabacwaningi abangongoti bezomkhathi. INingizimu Afrika seyinikeziwe futhi nemvume yokusebenzisana nombimbi lwaseYurophu lwabasebenzisi bolwazi lwesimo sezulu emkhathini okuhamba kuwona izindiza emoyeni, phecelezi i-Pan-European Consortium for Aviation Space Weather User Service.7.4.  Ukuqokwa kweNingizimu Afrika kuyinikeza ithuba lokuba ikhulise ubuchwepheshe bayo bezesayensi nobunjiniyela kanye nomkhakha wokuqanjwa nokusungulwa kwezinto ezintsha, futhi kubeka leli lizwe ebalazweni njengombambiqhaza osemqoka kwezesayensi yomkhathi emhlabeni wonke jikelele.8.  Isivumelwano Sobambiswano Lwesifunda sase-Afrika oluqondene noCwaningo, Intuthuko kanye Nokuqeqeshwa okuhlobene neSayensi Nobuchwepheshe Benuzi (i-AFRA)8.1.  IKhabhinethi likugunyazile ukwethulwa ePhalamende kwesivumelwano esibuyekeziwe (i-AFRA) esizoqhubeka sisebenze kuze kuphele eminye iminyaka emihlanu engeziwe. I-AFRA yisivumelwano phakathi kohulumeni bamazwe ahlukahlukene esasungulwa ngamazwe ase-Afrika ngenhloso yokuqinisa kakhudlwana nokukhulisa igalelo lesayensi nobuchwepheshe benuzi ekuthuthukisweni kwenhlalo-mnotho ezwekazini lase-Afrika.8.2.  INingizimu Afrika iyilungu elibambe iqhaza ngenkuthalo le-AFRA futhi isebenzisana namanye amazwe angamalungu ukugqugquzela izinjongo zalesi sivumelwano ezwekazini lase-Afrika.9.  Inqubomgomo Kazwelonke Yokudotshwa Kwezinhlanzi Ezingafuyiwe Ezitholakala Emanzini Angenasawoti Emifula Namachibi (Ezindaweni ezimaphakathi nezwe)9.1.  IKhabhinethi liyigunyazile iNqubomgomo Kazwelonke Yokudotshwa Kwezinhlanzi Ezingafuyiwe Ezitholakala Emanzini Angenasawoti Emifula Namachibi (Ezindaweni ezimaphakathi nezwe) ukuze iqale ukusebenza. Le nqubomgomo ihlinzeka ngemithethonqubo yokulawula kahle umkhakha wezokudoba ezindaweni ezimaphakathi nezwe. Futhi yenza ukuthi ithathwe njengesemthethweni leyo misebenzi eyenziwa ngabadobi abancane okwamanje ethathwa njengemisebenzi engahlelekile futhi engaqhutshwa ngokusemthethweni. 9.2.  Inqubomgomo, phakathi kokunye, ihlinzekela ukusungulwa kwezikhungo zokulawula umsebenzi wokudoba ngendlela ethuthukisayo; ukweseka uchungechunge lemisebenzi ekhulayo yokudoba nokulungisa imikhiqizo yomkhakha wezokudoba ezindaweni ezimaphakathi nezwe; ukuphathwa komsebenzi osimeme futhi ozoqhubeka isikhathi eside wokudoba ezindaweni ezimaphakathi nezwe futhi ixazulula izinkinga eziphathelene nokulingana noguquko kulo mkhakha.10.  Ikhalenda ehlongozwayo yokukhishwa kwezibalo-manani zobugebengu zonyakamali wezi-2021/22 ngaphambi kwesikhathi soshicilelo oluphelele10.1.  IKhabhinethi liyigunyazile ikhalenda ehlongozwayo yokukhishwa kwezibalo-manani zobugebengu zonyakamali wezi-2021/22 ngaphambi kwesikhathi soshicilelo oluphelele. Ikhalenda ehlongozwayo yokukhishwa kwezibalo-manani zobugebengu ezisilele kuzoba nguNcwaba 2021 maqondana nekota yokuqala kanye noLwezi 2021 maqondana nekota yesibili. Izibalo-manani zobugebengu zekota yesithathu neyesine zizokhishwa ngoNhlolanja kanye noNhlaba 2022 ngokulandelana. C.  IMITHETHOSIVIVINYWA1.  Isichibiyelo Somthethosivivinywa Wezabantu Abadala wezi-20211.1.  IKhabhinethi likugunyazile ukuthunyelwa kweSichibiyelo Somthethosivivinywa Wezabantu Abadala wezi-2021 ukuze wethulwe ePhalamende. Lo Mthethosivivinywa uchibiyela uMthetho Wezabantu Abadala, wezi-2006 (uMthetho we-13 wonyaka wezi-2006) okuyiwona osebenzayo njengamanje. 1.2.  Izichibiyelo zihlose ukuqinisa izinyathelo ezivikela abantu asebekhulile ngokweminyaka. Lokhu kuthuthukisa futhi kwenze ngcono imisebenzi nosizo oluhlinzekwa kubantu abadala olunjengezibonelelo zikahulumeni, ezempilo, ukunakekelwa kwabantu abadala abahlala emakhaya emphakathini kanye nokunakekelwa kwalabo abahlala emakhaya abantu abadala.  1.3.  UMthethosivivinywa ohlongozwayo wethula ukubhekwa ngamehlo okhozi kanye nokuhlolwa kosizo nezinsizakalo ezihlinzekwa kubantu abadala. Uhlinzekela futhi nokususwa kwabantu abadala abanokukhubazeka esimweni esingenayo impilo nempatho enhle, ngaphandle kokuba kuqale kudingeke ukuthi kutholakale uMyalelo Wenkantolo.2.  Uhlaka Lwesichibiyelo Somthethosivivinywa Wezezinhlangano Ezingenzi Nzuzo (ama-NPO) wezi-2021 2.1.  IKhabhinethi likugunyazile ukushicilelwa kohlaka lweSichibiyelo Somthethosivivinywa wama-NPO ukuze umphakathi uphawule ngawo. UMthethosivivinywa uchibiyela uMthetho wama-NPO, we-1997 (uMthetho wama-71 wonyaka we-1997) okuyiwona osebenzayo njengamanje. Ngalo Mthetho kwabe kuhloswe ukwakha isimo esikahle lapho kungasungulwa kahle ama-NPO futhi akwazi ukusebenza ngobunyoninco. Ngokuhamba kwesikhathi sekube namagebe ahlonziwe, ikakhulukazi maqondana nama-NPO amancane kanye nezinhlangano zomphakathi ezincane. 2.2.  Lesi sichibiyelo esihlongozwayo sixazulula izinselele ahlangabezana nazo ama-NPO amancane; sixazulula inkinga yokuxhashazwa kwama-NPO futhi senza lula izinqubo zokufinyeleleka. Isichibiyelo siphakamisa futhi ukuthi kusungulwe uMgcinimabhuku wama-NPO ukuze kuqiniswe ukuhlinzekwa ngosizo, ukuqashelwa kanye nokugqugquzelwa kokusebenza ngendlela esobala kanye nokuphendula kwama-NPO ngemisebenzi yawo.D.    UMCIMBI OZAYO1.  Usuku Lwabesifazane 1.1.  UMongameli u-Cyril Ramaphosa uzokwethula inkulumo yoSuku Lwabesifazane ngobuchwepheshe be-inthanethi ngoMsombuluko mhla ziyisi-9 kuNcwaba 2021, njengengxenye yokugubha kwezwe lethu iNyanga Yabesifazane ngaphansi kwesiqubulo esithi: “Unyaka ka-Charlotte Maxeke: Sifezekisa Amalungelo Abesifazane”.E.    IMIYALEZO1.   Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle kulaba: U-Tatjana Schoenmaker, ngokuhlabana kwakhe ngendondo yegolide yokuqala yeNingizimu Afrika emqhudelwaneni wemidlalo yama-Olimpiki e-Tokyo, kwelase-Japan emva kokudlana imilala nabanye ababhukudi emjahweni wamanqamu wabesifazane i-200m breaststroke final awunqobe ngokwephula irekhodi lomhlaba. Ngaphambilini kwalokho ubehlabane ngendondo yesiliva emjwahweni we-100m breaststroke.U-Bianca Buitendag, ngokuzihlabanela ngendondo yesiliva kowamanqamu lapho ebeqhudelana nomunye owesifazane emdlalweni wokuntweza phezu kwamagagasi olwandle. Le mpumelelo enkulu kangaka yalezi zintokazi emqhudelwaneni wama-Olimpiki e-Tokyo seyenze ukuthi inani lezindondo esezizuzwe yizwe lethu lifinyelele ezindondweni ezintathu uma sezizonke.  2.    Amazwi enduduzo IKhabhinethi lidlulise amazwi enduduzo emindenini nabangani balaba abalandelayo: UMnu Shona Ferguson (47), umdidiyeli nomlingisi wemidlalo kamabonakude (TV) kanye namafilimu obe negalelo elikhulukazi ekuthuthukisweni kwemboni yezamafilimu kuleli.UMnu Clive Scott (84), umakadebona wemidlalo kamabonakude futhi ongumlingisi wodumo obesekuphele iminyaka ngeminyaka ebonakala komabonakude bethu.   UMnu Pandelani Jonathan Mudziwa Makhado (99),  isishoshovu esingumakadebona kwezepolitiki esabe singomunye wabaholi bomkhankaso wonyaka we-1960 wokulwisana nokuphathwa kwamapasi, futhi owanikela ngempilo yakhe yonke emzabalazweni wentando yabantu kanye nenkululeko.UMama u-Thalitha Monica Lebea-Mampuru (87), owalwa ngenkuthalo nokuzikhandla okukhulu elwela inkululeko yaleli lizwe futhi elwela iNingizimu Afrika ekhululekile, engacwasi ngokobuhlanga nangokobulili. Waba ngumphathi wabahlengikazi wokuqala wekolishi i-Solomon Mahlangu Freedom College (i-SOMAFCO).UMnu Geoff Makhubo (53), iMeya yoMkhandludolobha waseGoli; obengumholi obeka phambili abanye abantu futhi esebenza ngokuzikhandla okukhulu, egqugquzela kakhulu ukuhlinzekwa kwezidingo-ngqangi kubantu. UbenguSihlalo Wesifunda we-African National Congress.UMnu Luthendo Benedict Sigogo (49), obeyiBamba leJaji leNkantolo Ephakeme yaseMpumalanga futhi enguKhomishana Wekhomishani Yemisebenzi Yezobulungiswa,   obenegalelo nempumelelo enkulu emsebenzini abewenza emkhakheni wezomthetho, futhi ubeyisishabasheki soguquko esizinikele. Wabe futhi engumongameli we-Black Lawyers Association.Imindeni kanye nezihlobo zamalungu ePhalamende asishiyile emhlabeni kamuva nje. F.    ABAQASHIWEBonke abaqashiwe kumele kuqinisekiswe iziqu zabo futhi bahlolwe ngokufanele.1.    UMmeli Nomalanga Petronella Sithole oqashwe njengeSikhulu Esiphezulu soMlawuli kaZwelonke Wezamandla eNingizimu Afrika.2.    Nks Danile Nyakale oqokwe njengommeleli weNhlangano Yokuthuthukiswa Kwezimboni kwiBhodi laBahwebi Bedayimane Likahulumeni. 3.    Amalungu eBhodi Labaqondisi beBhodi Lezindaba Zomhlaba: (i)    Nks Lusanda Nomasongo Netshitenzhe (uSihlalo);(ii)    Mnu Masopha Moshoeshoe; (iii)    UMmeli Anthonie Viviers; (iv)    Dkt James Fraser Bourhill; kanye no(v)    Nks Precious Hlengiwe Makoe.4.    Amalungu angeziwe eBhodi Labaqondisi boMlawuli waseNingizimu Afrika weDayimane neNsimbi Eyigugu: (i)    Mnu Virendra Gangaram Magan; kanye no(ii)    Nks Ndivhuho Munyai. Imibuzo:Nks Phumla Williams – Umkhulumeli weKhabhinethiIselula: 083 501 0139"
"Isitatimende soMhlangano weKhabhinethi obanjwe ngohlelo lwe-inthanethi ngoLwesithathu, ziyi-18 kuNcwaba 2021",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/zu/speeches/statement-virtual-cabinet-meeting-wednesday-18-august-2021-19-aug-2021-0000,"A. Izindaba ezisematheni1. Isibonelelo Sokusiza Umphakathi Oxakekile (i-SRD) Ngenxa yeSifo segciwane Ie-Corona (i-COVID-19)1.1. IKhabhinethi liyabazi ubunzima obudalwe ubhubhane lwe-COVID-19 kanye nodlame lomphakathi lwakamuva ezingxenyeni ezithile KwaZulu-Natali nase-Gauteng. Ngenxa yalokhu, likhumbuze izakhamuzi zaseNingizimu Afrika ngokuthi izicelo zesibonelelo sezwe i-COVID-19 SRD sokweseka abantu abangenayo imalingeniso sivulwe ngoLwesihlanu, ziyi-6 kuNcwaba 2021. 1.2. Inhlangano Yezimpesheni Nezibonelelo Zikahulumeni eNingizimu Afrika (i-SASSA) ivule izindlela ezintsha zokuthumela izicelo okungaba yi-govchat.app ne-Facebook Messenger, phezu kwewebhusayithi: https://srd.sassa.gov.za noma nge-WhatsApp ku-082 046 8553.1.3. Kumele abantu abaphakathi kweminyaka eyi-18 nama-60 abangenayo nhlobo imali abaziphilisa ngayo bafake izicelo. Isibonelelo sika-R350 ngenyanga siyindlela ebalulekile imindeni engaphephela kuyo kunokuba ibulawe yisihlava sobubha nokungasebenzi.2. Ezamandla 2.1. IKhabhinethi lamukele ukubhalwa kugazethi kwemithethonqubo eyandisa umkhawulo wokukhiqizwa kukagesi usuka ku-megawatt (i-MW) eyodwa kuya kuma-100 MW. NgoNhlangulana 2021, uMongameli u-Cyril Ramaphosa wamemezela ukuchitshiyelwa koHlelo 2 loMthetho Wokulawulwa Kwezamandla, 2006 (uMthetho 4 wezi-2006) ukuze kwandiswe umkhawulo welayisense yoMlawuli Wezamandla Kuzwelonke waseNingizimu Afrika wemisebenzi ebandakanya ukukhiqiza ugesi ukuze kube nokukhiqizwa kukagesi ngokuzimele.2.2. Izinkampani ezisemkhakheni wezamandla sezizokwazi ukukhiqiza ugesi ngokwazo ngaphandle kokudinga ilayisense. Amandla okukhiqiza kabusha azokwandisa ukutholakala kukagesi ngokunciphisa ukwethembela kusiphehlimandla nokuvula amathuba otshalomali emikhakheni ezimele. 3. Uhlelo Lokusekela Ukuvuselelwa Komnotho3.1. IKhabhinethi linxuse wonke amabhizinisi afanelekile alinyazwe yizibhelu zomphakathi zakamuva zaKwaZulu-Natali nase-Gauteng ukuba afake izicelo zokuthola imalimboleko yokusekela amabhizinisi engenanzalo, ngaphansi koHlelo Lokusekela Ukuvuselelwa Komnotho ngezigidigidi zamarandi eziyi-3.75 ezivela kuhulumeni.  3.2. UMnyango Wezohwebo, Izimboni Nezokuncintisana (i-DTIC) kanye nezikhungo zokuthuthukiswa ngokwezimali zawo – iNhlangano Yekuthuthukiswa Kwezimboni kanye neSikhwama Sikazwelonke Sokufukula umnotho, ihlanganise uhlelo lwesikhwama lokusekela izindlela zezingenelelo zokuvuselela amabhizinisi ehlukene. Lokhu kubandakanya ukwakhiwa kabusha kwengqalasizinda, impahla, ukulungiswa kwezakhiwo, impahla ethengiswayo kanye nemali yokuqhubezela phambili umsebenzi webhizinisi. Uxhaso luzosiza ukuqeda izinselele zenhlalomnotho amabhizinisi abhekene nazo ngenxa yezibhelu. 3.3. IKhabhinethi liphinde lamukela futhi lesekela isimemezelo sika-JP Morgan sokuhlinzeka ngosizo lwezimali nolungasizo lwezimali olufinyelela kuzigidi zamarandi ezingama-340 ngaphansi kohlelo i-Abadali Equity Equivalent Investment Programme (i-EEIP).  Lolu hlelo lubandakanya i-Abadali Fund - i-Black Business Growth kanye ne-Abadali Grant (eyizigidi zamarandi ezingama-40)   3.4. Lezi zinhlelo zizosekela ukukhula komnotho okubandakanyayo nokwakhiwa kwamathuba omsebenzi ngaphansi kwamabhizinisi amancane namaphakathi nendawo, ikakhulukazi emikhakheni yezokukhiqiza kanye nomnotho onakekela imvelo. 4. Ukushintsha kwegama4.1. IKhabhinethi lamukele ukuqanjwa kabusha kwe-Brandfort e-Free State yaba yi-Winnie Mandela, ukuhlonipha iqhawe lomzabalazo nenkululeko eladingiswa kulela dolobha ngesikhathi sobandlululo.5. Ukukhumbula izigameko zase-Marikana 5.1. IKhabhinethi lihlanganyele nezwe ekukhumbuleni izibhicongo ezenzeka e-Marikana eNyakatho Ntshonalanga ngoNcwaba 2012, futhi lazisa ubuhlungu babasebenzi nemindeni yabo kanye nezwe lilonkana. Njengezwe sizoma ekutheni lesi sigemegeme singaphinde senzeke futhi.5.2. Amaphoyisa aseNingizimu Afrika (i-SAPS) asebe nenqubekela-phambili enkulu ekuqaliseni izincomo zeKhomishana Yophenyo ka-Farlam. Ezinye zazo zizoqaliswa ngokugcwele uma iPhalamende selichibiyele eminye yemithethonqubo ye-SAPS. 5.3. Umsebenzi wokuthuthukisa impilo yabavukuzi usaqhubeka. Ukwakhiwa kwezindlu zokuhlalisa abantu nokuvuselelwa kwengqalasizinda endaweni kuyaqhubeka, ngokubambisana nomkhakha ozimele. 5.4. IKhabhinethi lijabule kakhulu ngokuthi sekube nengqubekela-phambili enkulu maqondana nokunxephezela izisulu zalezi zigemegeme nezihlobo zazo. IHhovisi Lommeli Kahulumeni Jikelele selisebenze inqwaba yezicelo-zinxephezelo, futhi ligcine ukukhokha kuNhlangulana 2021. Izicelo-zinxephezelo ezisilele zilindele ukuthunyelwa kwayo yonke imibhalo efanele.  5.5. IKhabhinethi linxuse abameli bezisulu ukuba basebenze ngokushesha ukuze kuphothulwe izicelo-zinxephezelo ezisele. IHhovisi LoMmeli Wombuso yilo eliyisikhungo esikhulu esisebenza lezi zicelo-zinxephezelo.  6. Ingqungquthela yeNhlangano Yokuthuthukisa Amazwe aseNingizimu ne-Afrika (i-SADC)  6.1. UMongameli uRamaphosa uhole ithimba laseNingizimu Afrika elihambele iNgqungquthela Ejwayelekile yama-41 yoMongameli Bamazwe kanye noHulumeni ebibanjwe ziyi-17 no-18 kuNcwaba 2021 eLilongwe, eMalawi ngaphansi kwesiqubulo esithi: “Ukuqinisa Amathuba Okukhiqiza Ngesikhathi Sobhubhane Lwe-COVID-19 ukuze kube Noguquko Olubandakanyayo, Olugcinekayo Kwezomnotho Nezimboni”.6.2. Le ngqungquthela ibuke inqubekela-phambili eseyibe khona ekukhuthazeni nasekuqiniseni ukudidiyela kwesifunda okuhambisana noHlelo lowezi-2020-2030 Olubonisa Amasu Entuthuko ye-SADC.6.3. IKhabhinethi liqinisekise ukuzinikela kweNingizimu Afrika ekudidiyeleni kwesifunda nezimboni, ikakhulukazi ekusizeni ukuvuselelwa kwe-SADC kubhubhane lwe-COVID-19. Ngokusebenzisana, isifunda esiseningizimu ne-Afrika sizophuma sesinamandla kakhulu njengoba sinxenxa imikhakha yezimboni yethu ukuba yakhe iminotho yethu kabusha.B. Izinqumo zekhabhinethi1. UMkhandlu Kazwelonke Obhekene negciwane Ie-Corona (i-NCCC)1.1. IKhabhinethi lithole umbiko ovela ku-NCCC oveza ukuthi sekugonywe abantu abangaphezu kwezigidi eziyisishiyagalolunye eNingizimu Afrika kuze kube namhlanje, kube kunabantu abangaphezu kwezigidi eziyisikhombisa abangakaqedi ukugoma kanye nabangaphezu kwezigidi ezine asebeqedile ukugoma. 1.2. IKhabhinethi lamukele uhlelo lokukhishwa kwemigomo oluzonyusa ukukhishwa kwemigomo, ikakhulukazi ezifundazweni eziveze ukuncipha kokusetshenziswa kwemigomo. Njengengxenye yokwandisa uhlelo lokugoma, iKhabhinethi ligunyaze ukugonywa kwabantu abaphakathi kweminyaka eyi-18 kuya kuma-35 kusukela mhla zingama-20 kuNcwaba 2021.1.3. Ubufakazi bezesayensi buqinisekisa ukuthi abantu abagonyiwe basethubeni elingcono lokusinda kwi-COVID-19 kunalabo abangagomanga. Ngakho-ke, kumele sihlukane nokukhuluma izinto ezingenasisekelo nezilahlekisa ngomgomo bese sikhethe ukuphila ngokugoma. 1.4. IKhabhinethi liqhubeke lagunyaza ukugcina izwe ngaphansi kweSigaba Sesithathu Sokuqapha Sokumiswa Kwemisebenzi Ethile Kuzwelonke, njengoba lelulekwe yiKomidi Lokweluleka Ongqongqoshe. IKhabhinethi likhuthaze bonke abantu abangagomanga eNingizimu Afrika ukuba bagome ngoba imigomo isivikela ekugulisweni i-COVID-19 okubucayi futhi isindisa abantu. 1.5. Ukugoma kulula; vele uye esikhungweni sokugoma esiseduze nawe nomazisi wakho ubhalise bese ugome. Ungathola indawo esondelene nawe kwesinye sezikhungo eziyizi-3 000 ezikhona ezweni: www.sacoronavirus.co.za/active-vaccination-sites.C. Imicimbi ezayo1. Umbukiso Wemikhiqizo Womhlaba wezi-20201.1. INingizimu Afrika izobamba iqhaza kuMbukiso Wemikhiqizo Womhlaba wezi-2020 ozayo. IKhabhinethi lagunyaza lokhu kubamba iqhaza kuZibandlela 2019. Lo mcimbi wabe sewuhlehliswa ngenxa ye-COVID-19. Uzobanjwa ngohlelo lwaku-inthanethi kanye nokuba sezikhungweni kwabanye e-Dubai, e-United Arab Emirates kusukela mhla lu-1 kuMfumfu kuze kube mhla zingama-31 kuNdasa 2022. 1.2. Lo mcimbi wamazwe ngamazwe, obanjwa njalo eminyakeni emihlanu emazweni ahlukene, uhlinzeka ngenkundla yokuvezela izimakethe ezinkulu nesizifisayo imikhiqizo nemisebenzi yaseNingizimu Afrika phambi kwabantu bakumazwe ngamazwe. Ngeviki elizayo i-DTIC izoba nomhlangano nabemithombo yezindaba ichaze ngokuzibandakanya kweNingizimu Afrika kuMbukiso Wemikhiqizo Womhlaba wezi-2020.D. Imiyalezo1. Amazwi OkuhalalisaIKhabhinethi lidlulise amazwi okuhalalisa futhi lafisela abalandelayo okuhle: izicishamlilo eziyi-109 nezikhulu eziphethe ezithunywe ngokoHlelo Lwezokusebenza Ngomlilo loMnyango Wezamahlathi, Ezokudoba Nezemvelo ukusiza ekulweni nezinhlelo zokucisha umlilo esifundazweni sase-Monitoba e-Canada.uNksz. Tatjana Schoenmaker, ngokunqoba athole amamedali eyisiliva neyegolide emqhudelwaneni wokubhukuda noNksz. Bianca Buitendag, ngokunqoba athole imedali eyisiliva emqhudelwaneni wokutshuza emanzini, emidlalweni yama-Olimpiki yakamuva ebeyise-Tokyo, e-Japan. Bandizisele ifulegi laseNingizimu Afrika phezulu.uMnu. Brad Binder, odlala umjaho wezithuthuthu, ngokundizisela ifulegi laseNingizimu Afrika phezulu ngokunqoba ku-MotoGP Austrian Grand Prix yowezi-2021.2. Amazwi enduduzo IKhabhinethi lidlulise amazwi enduduzo emndenini nakubangani balaba abalandelayo: uMnu. Dan Sechaba Montsitsi (67), ongomunye wabaholi abaseMzabalazweni Owaqubuka eSoweto mhla ziyi-16 kuNhlangulana 1976, owalwela inkululeko nentando yeningi labantu ngokuzikhandla, futhi wasebenza njengeLungu lePhalamende.uDkt. Johan van Zyl (63), iSikhulu Esiphezulu ebesinguSihlalo we-Toyota South Africa Motors, okhunjulwe ngobuholi bakhe nempumelelo yenkampani kanye ne-Toyota Motor Europe. "
"Isitatimende soMhlangano weKhabhinethi obubanjwe nge-inthanethi ngoLwesithathu, mhla lu-01 Mandulo 2021",2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-lu-01,"A.    Ezisematheni1.    Ukukhishwa komgomo weSifo segciwane le-Corona (i-COVID-19)1.1.    IKhabhinethi yaziswa ngenqubekela-phambili yoMnyango Wezempilo oHlelweni Lokukhishwa Komgomo, okubandakanye i-epidemiology (okuyisigaba sokwelapha esicubungula izehlakalo, ukusatshalaliswa kanye nokulawulwa kwezifo kanye nokunye okuhlobene nezempilo) kanye nokuqashwa kwalesi sifo. IKhabhinethi ikuphawulile ukwehla kwezinga lokusuleleka okusha, kanjalo nokwehla kwezinga labantu abalaliswa ezibhedlela kanye nezigameko zokufa.  1.2.    Noma kunjalo iKhabhinethi ikuphawulile ukwenyuka kwamazinga okusuleleka okuphindekayo. UMnyango Wezempilo uqinisekise iKhabhinethi ukuthi umsebenzi omningi uyenziwa ukuqonda nokunqanda ukubheduka osekubikwe ezikoleni, ikakhulukazi eMpumalanga Kapa.  1.3.    Okwamanje, iKhabhinethi icela abazali, abafundi kanye namabhodi alawula izikole ukuthi baqinisekise ukuthotshelwa komthetho wokugqokwa kwezifonyo, ukungena komoya ezakhiweni, ukuqhelelana kanye nokuhlanjwa kwezandla. Ukuthotshelwa kwezindlela okungezona ezihlanganisa ukusetshenziswa kwemithi kusalokhu kuyisona sikhali esisebenzayo ekulweni nokubhebhetheka kwegciwane.1.4.    Ngomhla wama-31 kuNcwaba 2021, imithamo yemigomo ye-COVID-19 engaphezu kwezi- 12 568 525 ibisikhishiwe ezweni lonkana. Ukwandiswa kwezikhungo zokugoma, nokwelulwa kwezinsuku zokugoma nokuhlinzekwa kwezithuthi zamahhala yizifundazwe, kuzoholela ekukhuphukeni kwamanani abonakalayo abantu abazogoma ngokuphelele. 1.5.    IKhabhinethi igqugquzela abantu abangakagomi ezweni lakithi, ikakhulukazi abantu abadala nalabo abasengcupheni yokugula kakhulu, ukuthi bagome ngokuphazima kweso. 1.6.    Ngemigomo sizozuza okuhle ngempilo yethu njengoba ivimbela ukugula okunzima, ukulaliswa esibhedlela kanye nokufa. Sonke masilwe negciwane ngokubambisana ngokusabalalisa ulwazi oluqinisekisiwe mayelana nemigomo oluhlinzekwe nguMnyango Wezempilo kanye neNhlangano Yomhlaba Yezempilo.2.    Ucwaningo Lwekota Lwabasebenzi (i-QLFS)2.1.    Imiphumela ye-QLFS yakamuva ekhishwe eZezibalo eNingizimu Afrika yekota yesibili yangowezi-2021 ibonise ukuthi izinga labantu abangasebenzi likhuphuke ngamaphuzu angamaphesenti angu-1.8 kusuka kuma-32.6% ayeqoshwe ngekota yokuqala yangowezi-2021 kuya kuma-34.4% ngekota yesibili. 2.2.    Le miphumela engemihle iyaqhubeka nokuphuthumisa yonke imikhakha esebenzisana nohulumeni ukuthi isheshise ukuqaliswa koHlelo Lokwakhiwa Kabusha Nokuvuselelwa Komnotho (i-ERRP) ukuze kuzobhekanwa nemithelela ekhathazayo ye-COVID-19. I-ERRP ingumongo wemizamo kahulumeni yokuphinde akhe nokuguqula umnotho ukuze kuzosungulwa imisebenzi eminingi, ikakhulukazi entsheni.2.3.    IKhabhinethi ligqugquzelwa ngeminye imikhakha efana nowokwakha, owohwebo kanye nowokuthutha esungule imisebenzi emisha ngesikhathi salokhu kubuyekezwa. Ukuhlangana komphakathi ukuphinde kwakhiwe futhi kuguqulwe umnotho njengengxenye yesibopho esisodwa kuzoqinisekisa ukuthi sibuyela esimeni sethu ngokushesha njengezwe.3.    Udlame olubhekiswe kwabobulili obuthile nokubulawa kwabesifazane (i-GBVF)3.1.    IKhabhinethi idlulise amazwi enduduzo kuyo yonke imindeni kanye nabangani babesifazane ababulawe ngesihluku muva nje. Labo ababandakanya uNks Nosicelo Mtebeni; uNks Palesa Maruping, uNks Pheliswa “Dolly” Sawutana kanye nabanye abaningi abesifazane abamsulwa okungenzeka ukuthi ukubulawa kwabo abakubikanga abezindaba. 3.2.    Lobu bugebengu obusabekayo benziwe ngesikhathi sokubungaza iNyanga Yabesifazane ngoNcwaba, obekuyinyanga yokugubha igxathu esesilithathile ekuvaleni igebe lokungalingani ngokobulili emphakathini wakithi.  3.3.    Lobu bugebengu busikhumbuza ukuthi i-GBVF isalokhu iyinselele enkulu ebhekene nezwe. Budinga ukuthi sonke sisebenze ngokuzikhandla ukuqinisa ukuvikelwa kwabesifazane. 3.4.    IKhabhinethi icele abomthetho ukuthi baqinisekise ukuthi ubulungiswa buyenzeka kulaba besifazane nemindeni yabo. 3.5.    Uhulumeni usebeke okungenani izigidigidi ezingama-R21 ukuqhuba ukuqaliswa kweQhingasu Likazwelonke le-GBVF, okuhloswe ngalo ukuqeda nya ngalesi sihlava. Izingenelelo eziningi sezime ngomumo ukuqinisa uhlelo-kusebenza lwethu lobulungiswa kwezobugebengu. Lokhu kubandakanya ukwenyusa inani lezinkantolo zesifunda ezibekelwe ukubhekana namacala ezocansi, ukuqinisa imithetho yethu yamacala ezocansi kanye nokucija amaphoyisa ngamakhono adingekayo ukubhekana ngempumelelo nala macala. Izakhiwo eziningi zikahulumeni seziguqulwe zaba izikhungo zokukhosela zabesifazane abasosizini.3.6.    IKhabhinethi icela wonke umuntu ukuthi ahlanganyele ekwakheni isimo-ndawo esiphephile nesivikelekile sabesifazane ezweni. Ukuthola usizo kanye nokwelulekwa mayelana ne-GBVF, thinta iSikhungo Esilawula i-GBV ku-0800 428 428 (0800 GBV GBV). Abashaya ucingo bangacela futhi usonhlalakahle weSikhungo Esilawulayo ukuthi aphinde abathinte ngokushayela ku- *120*7867# (mahhala) kunoma ngumuphi umakhalekhukhwini.4.    Umkhankaso wokulwa nenkohlakalo 4.1.    IKhabhinethi ikwamukele ukuboshwa kwabasolwa abayisikhombisa okuhlobene nokubulawa kwamuva kuka-Nks Babita Deokaran, obeyiBamba loMqondisi Omkhulu Wezezimali kumnyango wezempilo e-Gauteng. UNks Deokaran wayengumsebenzi kahulumeni ozinikele owayemelene nenkohlakalo futhi wayengufakazi oqavile ophenyweni loPhiko Lokuphenywa Kwamacala Akhethekile okukhwabanisa ngesikhathi kuthengwa izinsiza-kusebenza zokuzivikela kanye nezinye izenzo ezingekho emthethweni emnyangweni.4.2.    IKhabhinethi igcizelele ukuthi izingede zingabalondolozi ababalulekile bentando yeningi labantu kanye nohulumeni ongenankohlakalo, futhi inxusa abantu ukuthi baqhubeke nokubeka obala nokubika ngenkohlakalo nokukhwabanisa okwenziwa izikhulu zikahulumeni ngaphandle kokusaba noma ukwenzelela. B.    Izinqumo zeKhabhinethi 1.    Umbiko Wokuhlolwa Wethimba Elibhekele Ukusetshenziswa Kwezimali  (i-FATF)  1.1.    IKhabhinethi yatshelwa kafushane ngemiphumela yokuhlolwa kweNingizimu Afrika ngezinyathelo zayo zokuPhikisana Nokuhlanjwa kweMali kanye Nokulwa Ngokusiza Ngezimali Ubushokobezi.  1.2.    Lokhu kuhlolwa kwenziwa i-FATF, okuyinhlangano kahulumeni ohlakeni lwamazwe ngamazwe olwasungulelwa ukuphikisana nokuhlanjwa kwemali nokuxhasa ngezimali ubushokobezi. INingizimu Afrika ibilokhu iyilungu le-FATF kusukela ngowezi-2003.1.3.    Umbiko ophelele uzokhishwa kuwebhusayithi ye-FATF (www.fatf-gafi.org), futhi isitatimende esiphelele esichaza ukuphendula kukahulumeni lapho kutholakale khona ukuba ntekenteke kulokhu kuhlolwa kanye nezinyathelo ezizoqinisa izinyathelo zeNingizimu Afrika zizohlinzekwa. IKhabhinethi ibongile ukuthola umbiko.2.    Ukuhlakazwa kweBhodi loMkhandlu Obhalisa Abakhi Bezindlu Kuzwelonke (i-NHBRC)2.1.    IKhabhinethi ihambisane nesinqumo sikaNgqongqoshe Wezokuhlaliswa Kwabantu uMmamoloko Kubayi sokuhlakaza iBhodi lamanje le-NHBRC ngesikhathi uMnyango Wezokuhlaliswa Kwabantu usaphothula inqubo yokukhetha iBhodi elakheke ngokuphelele. Isikhathi sokusebenza seBhodi elikhona njengamanje saphela mhla wama-31 kuNtulikazi 2021 sabe sesinwetshwa ngomhla woku-01 kuNcwaba 2021 kuze kube kuqashwa iBhodi elisha.2.2.    IKhabhinethi iphinde yahambisana nokubekwa kuka-Mnu Mphedziseni Alfred Radzilani njengoMphathi we-NHBRC. 3.    Ukwelulwa Kwesimo Senhlekelele Sikazwelonke3.1    IKhabhinethi ikuvumile ukwelulwa Kwesimo Senhlekelele Sikazwelonke ukuya kumhla we-15 kuMfumfu 2021, ngokweSahluko sama-27(5) (c) soMthetho Wokulawulwa Kwenhlekelele, wezi-2002 (57 wezi-2002). C.    Umcimbi Ozayo1.    INyanga Yezokuvakasha1.1.    Izwe lizobungaza iNyanga Yezokuvakasha ngoMandulo kanye noSuku Lomhlaba Lwezokuvakasha ngoMsombuluko, mhla wama-27 kuMandulo 2021 ngaphansi kwesiqubulo esithi: “Ezokuvakasha eziholela Ekukhuleni Okubandakanya Wonke Umuntu – Ukululama kwi-COVID-19 – Sakha Kabusha futhi Kangcono.”  1.2.    Kulo nyaka iNyanga Yezokuvakasha izogqugquzela abantu baseNingizimu Afrika ukuthi badlale indima yabo ekusimamiseni imisebenzi ngokuvakashela izindawo zalapha ekhaya futhi baseke ukuvuselelwa kwezokuvakasha okuhambisana noHlelo Lokuvuselelwa Komkhakha Wezokuvakasha, olubeke izingenelelo zokweseka ukuvuselelwa kwalo mkhakha.1.3.    IKhabhinethi igqugquzele abantu baseNingizimu Afrika ukuthi bagome bese behamba bebona izwe lethu elihle kakhulu ngesikhathi bethobela imithetho yezempilo, okubandakanya ukugqokwa kwesifonyo uma uphakathi kwabantu, ukuhlanjwa kwezandla njalo-nje kanye nokuqhelelana.  D.    Imiyalezo1.    UkuhalalisaIKhabhinethi ihalalisela futhi ifisela okuhle laba: Iqembu labasubathi laseNingizimu Afrika labangaphansi kweminyaka engama-20, ngendlela abadlale ngayo kumqhudelwano womhlaba we-Under-20 World Athletics Championship obubanjwe e-Nairobi, e-Kenya kusukela mhla ziyi-17 kuya kuma-22 kuNcwaba 2021. Iqembu laseNingizimu Afrika liqoqe izindondo eziyisishiyagalolunye, okufaka nokwephula irekhodi lomhlaba emjahweni wokunikezelana ngenduku wamadoda angaphansi kweminyaka engama-20 webanga elingamamitha ayi-4X100.Iqembu laseNingizimu Afrika ngendlela abadlale ngayo emidlalweni ye-Tokyo Paralympics. UNtando Mahlangu uwine igolide ku-Men’s Long Jump, waqopha irekhodi elisha ngokugxuma amamitha ayi-7.17. U-Anrune Weyers uwine igolide kwabesifazane emjahweni wamamitha angama-400. Umgibeli webhayisikili ophila nokukhubazeka u-Pieter du Preez naye uwine igolide. U-Louzanne Coetzee (eholwa ngu-Erasmus Badenhorst) uwine indondo yesiliva emjahweni Wabesifazane wamamitha ayi-1 500.Umlingisi u-Thuso Mbedu, ngokuwina indondo ye-TV Breakout Star Award ngendawo yakhe ayeyidlala ku-The Underground Railroad emcimbini wokuklonyeliswa ngezindondo i-Hollywood Critics Association TV Awards wangowezi-2021.UMongameli osanda kukhethwa wase-Zambia, uMnu Hakainde Hichilema. Impumelelo yokhetho lukamongameli lwakamuva lulethe isisekelo zozinzo oluqhubekayo e-Zambia, kanjalo nasesifundeni esiseNingizimu ne-Afrika.2.    Amazwi enduduzoIKhabhinethi idlulisa amazwi enduduzo emndenini nakubangani baka:Mnu Kebby Maphatsoe (59), iPhini laphambilini likaNgqongqoshe Wezokuvikela Nomakadebona Bezempi kanye neLungu lamanje lePhalamende. UbenguSihlalo Kazwelonke weNhlangano yoMakadebona Bezempi boMkhonto weSizwe (i-MK). Wanikela impilo yakhe ekuthuthukisweni kwaleli lizwe.Umculi kanye nelungu leqembu ama-Mahotella Queens uNobesuthu Mbadu. Le ngqalabutho yomculi ishonele e-Thelle Mogoerane Regional Hospital e-Vosloorus, e-Gauteng. Ubeseneminyaka engama-76 ubudala. E.    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    Nks Andiswa Oyama Jass njengoMphathi Omkhulu Wezezimali kuMnyango Wezamahlathi, Ukudoba neMvelo (i-DFFE). 2.    UMmeli Dinkie Portia Dube njengoMqondisi-Jikelele (u-DG) eHhovisi leKhomishana Yemisebenzi Kahulumeni. 3.    Nks Devinagie Bendeman njengePhini lika-DG: ku-Regulatory Compliance and Sector Monitoring e-DFFE. Imibuzo:Nks Phumla Williams – USomlomo weKhabhinethi Umakhalekhukhwini: 083 501 0139"
" Isitatimende soMhlangano Okhethekile weKhabhinethi obubanjwe nge-inthanethi ngoLwesibili, mhla we-14 kuMandulo 2021",20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/zu/speeches/isitatimende-somhlangano-okhethekile-wekhabhinethi-obubanjwe-nge-inthanethi-ngolwesibili,"Umhlangano Okhethekile weKhabhinethi obubanjwe nge-inthanethi ubanjwe ngaphambi kokuqala kwe-Lekgotla yeKhabhinethi.  A.    Izinqumo zeKhabhinethi1.    Ukwelulwa koMhlahlandlela i-Hydrogen Society Roadmap (i-HSRM)1.1.    IKhabhinethi ikuvumile ukwelulwa kwe-HSRM ngeminyaka elishumi ezayo. I-HSRM inikeza ukusebenza kweQhingasu laseNingizimu Africa le-Hydrogen elagunyazwa yiKhabhinethi ngowezi-2007 ukulungiselela izwe umnotho we-hydrogen. I-HSRM yakhela phezu kwesisekelo sobesekuzuziwe eminyakeni elishumi eyedlule ukulungiselela iNingizimu Afrika ukusuka ocwaningweni nokuthuthukisa iye ekukhiqizeni nakuhwebo. 1.2.    I-HSRM ihlanganisa ngempumelelo bonke ubuchwepheshe obuhlobene ne-hydrogen emikhakheni eyehlukahlukene yomnotho futhi ikhuthaza ukukhula komnotho okubandakanya wonke umuntu. Ibeka iNingizimu Afrika njengendawo enekhono lomnotho we-hydrogen osimeme futhi ikhulisa ukuhwebela amazwe angaphandle ngobuchwepheshe be-hydrogen.  1.3.    Ukukhiqizwa kwemikhiqizo nezingxenye ze-hydrogen lapha ezweni kuzosiza ekusungulweni kwemisebenzi nokuthuthukiswa kwamakhono, futhi kukhulisa uguquko lomnotho oluzozuzisa umkhakha womphakathi obuncishwe amathuba phambilini, ikakhulukazi abesifazane nentsha.1.4.    I-HSRM iphinde ihlinzeke ngezingenelelo ezizosiza ekunciphisweni kwegesi engcolisa umoya i-greenhouse gas (i-GHG). Phakathi kwezinye izinto izokhulisa ukuhlinzekwa kogesi ovuselelekayo kwisizinda esikhulu sogesi futhi yethula izingenelelo emkhakheni Wezokuthuthwa Wempahla Esinda Kakhulu, okungelinye lamagalelo ekungcoleni kwe-GHG.  1.5.    Umhlahlandlela kubonisanwe ngawo kabanzi nabo bonke ababambiqhaza abafanelekile, kubandakanya iminyango kahulumeni, izifundiswa, umkhakha ozimele nemikhandlu yezesayensi. Uhlinzeka ngohlaka lokuxhumanisa ukuqinisekisa ukuhlangana kwabo bonke ubuchwepheshe obuhlobene ne-hydrogen kanye nokuthuthukiswa kwamakhono ezweni. Lo mqulu uzotholakala kwiwebhusayithi yoMnyango Wesayensi Nokuqamba Kabusha ku: www.dst.gov.za.2.    Isivumelwano Esichitshiyelwe Ngokuvikelwa Kwemikhiqizo Yenuzi (i-CPPNM)2.1.    IKhabhinethi igunyaze ukwethulwa kwe-CPPNM echitshiyelwe ePhalamende ukuze igunyazwe, ngokweSahluko sama-231(2) soMthethosisekelo waseNingizimu Afrika wangowe-1996, obeka ukuthi: “Isivumelwano samazwe ngamazwe sibophezela izwe kuphela emva kwesinqumo sokugunyazwa kwiSigungu Sikazwelonke nakuMkhandlu Kazwelonke Wezifundazwe”. 2.2.    Izichibiyelo ezenziwe yi-International Atomic Energy Agency (i-IAEA) zaqinisa ukuvikelwa okuncane kwezikhungo kanye nemikhiqizo yenuzi esetshenziselwa izinhloso zokuletha ukuthula. Njengelungu le-IAEA, iNingizimu Afrika isisayine lesi sivumelwano futhi saqinisekiswa kamuva ngowezi-2007.2.3.    Izichibiyelo kulesi sivumelwano ziqinisa ukuphepha kukazwelonke kwamazwe angamalungu, kubandakanya ukuvikeleka kwezikhungo nemikhiqizo yenuzi. 2.4.    Sihlinzeka ngohlu lwamacala afana nokulethwa nokuhanjiswa kwemikhiqizo yenuzi kuleli lizwe ngaphandle kokuthola kuqala imvume. Sikhulisa ukusebenzisana phakathi kwamazwe angamalungu ekwabelananeni ngolwazi ezintweni ezenziwayo ezingekho emthethweni ngemikhiqizo yenuzi.3.    Ukushintshwa kwesiphehlimandla socwaningo lwenuzi i-SAFARI-1 3.1.    IKhabhinethi igunyaze ukubekwa komklamo wesiphehlimandla esisebenza ngezindlela ezehlukahlukene senuzi ukuze kushintshwe isiphehlimandla senuzi i-SAFARI-1 yamanje ephethwe iNhlangano Yamandla Enuzi eNingizimu Afrika (i-NECSA). Lesi siphehlimandla selokhu saqala ukusebenza ngowe-1965 kanti isikhathi saso sokusebenza sesizophela ngowezi-2030.3.2.    I-SAFARI-1 ingomunye wabakhiqizi abane abahamba phambili bobuchwepheshe bezokulapha i-radioisotopes emhlabeni jikelele esetshenziswa ukwelapha izigidi zeziguli unyaka nonyaka. Iphinde yeseke izwe ngocwaningo lwesayensi, ukuthuthukiswa kanye nokuqamba kabusha kwezokwelapha, ezolimo, ucwaningo lwezitshalo nezilwane kanye nesayensi yezinto eziphilayo.   3.3.    Lokhu kushintshwa kuzoqinisekisa ukuthi iNingizimu Afrika ihlala ingelinye lamazwe aphambili kule mikhakha futhi iyazuza kulobu buchwepheshe obusha kule ndima. Umklamo uzoholwa iminyango eminingi efanele kanye ne-NECSA njengekhasimende eliqavile.4.    Umbiko Obuyekeziwe Wonyakambili weSine weNingizimu Afrika4.1.    IKhabhinethi ivume ukulethwa koMbiko Obuyekeziwe Wonyakambili weSine wezwe – ohlinzeka ngezakamuva emizamweni yezwe ukunciphisa kanye nokuhambisana nokuguquka kwesimo sezulu – kwiSivumelwano Sohlaka Lwezizwe Ezihlangene Ngokuguquka Kwesimo Sezulu (i-UNFCCC). 4.2.    Umbiko ucacisa imithethonqubo elandeliwe kanjalo nezinyathelo nezenzo ezithathwe yizwe ukunciphisa ukungcolisa kwe-GHG. Uphinde uhlinzeke ngokubuyekezwa kwezingenelelo ezishintshayo ezibhekiswe emnothweni wekhabhoni ophansi okuholwa nguMthethonqubo Womthetho Odingidwayo kaZwelonke Wokubhekana Nokuguquka Kwesimo Sezulu. 4.3.    INingizimu Afrika izinikele ukuba negalelo elihle emizamweni yomhlaba yokuzinzisa ukunciphisa ukungcola kwe-GHG ngokwentuthuko yezwe ebekwe eqhulwini. Njengabasayine isivumelwano se-UNFCCC, iNingizimu Afrika ilindeleke ukuthi yethule le mibiko ebuyekeziwe njalo nje.5.    Umnikelo kaZwelonke (i-NDC)5.1.    IKhabhinethi ivume i-NDC ebuyekeziwe yokunciphisa ukuguquka kwesimo sezulu iNingizimu Afrika ebizibekele yona yangowezi-2030 ukuze izokwethulwa kwi-UNFCCC. INingizimu Afrika ibuyekeze isilinganiso ezibekele sona sangowezi-2025 sasuka kuma-398 saya kuma-510 kanye nowezi-2030 sasuka kuma-350 saya kuma-420 wama-Metric tons Carbon Dioxide equivalent (Mt Co2-eq). 5.2.    Ngaphansi kwesivumelwano i-Paris Agreement wonke amaqembu alindeleke ukuthi afake ama-NDC njalo eminyakeni emihlanu. INingizimu Afrika yafaka i-NDC yayo yokuqala ku-UNFCCC ngoMfumfu wezi-2015, yazinikela ukugcina ukungcola kwe-GHG esilinganisweni esisuka kuma-398 kuya kuma-614 Mt CO2-eq ngonyaka wezi-2025 nangowezi-2030. Isivumelwano i-Paris Agreement siphinde sihlose ukunciphisa amazinga okushisa omhlaba ukuthi aye ngaphansi kwama-degrees Celcius amabili nokuzama ukufinyelela kuma-1.5 degrees Celcius.5.3.    Wonke amaqembu ebelindeleke ukubuyekeza izilinganiso azibekele zona zangowezi-2015 ngowezi-2020 ukuqinisekisa ukuthi zihambelana nesayensi yamanje. Isilinganiso esibekiwe esibuyekeziwe sibheka imibiko yakamuva yeThimba Likahulumeni Elibhekele Ukuguquka Kwesimo Sezulu, futhi siqondaniswe nabo bonke ababambiqhaza ababenegalelo emizamweni yezwe.  B.    Imithethosivivinywa 1.    Ukuchitshiyelwa koMthethosivivinywa Wokungcola Kolwandle wangowezi-2021 (Ukunqanda Imikhumbi Ekungcoliseni Ulwandle) 1.1.    IKhabhinethi ikuvumile Ukuchitshiyelwa koMthethosivivinywa Wokungcola Kolwandle wangowezi-2021 (Ukunqanda Imikhumbi Ekungcoliseni Ulwandle) ukuze umphakathi uphawule ngawo. Ukuchitshiyelwa koMthethosivivinywa kuhlose ukuchibiyela uMthetho Wokungcoliswa Kolwandle (Ukunqanda Imikhumbi Ekungcoliseni Ulwandle), wangowe-1986 (Umthetho wesi-2 wangowe-1986) uqondaniswe neSivumelwano esibuyekeziwe Samazwe ngamazwe Sokunqanda Ukungcoliswa Kolwandle Yimikhumbi (i-MARPOL). 1.2.    INingizimu Afrika isayinile ku-MARPOL, isivumelwano esikhulu samazwe ngamazwe esivimbela ukungcoliswa kolwandle yimikhumbi ngenxa yomsebenzi noma izingozi.1.3.    Ukuchitshiyelwa koMthethosivivinywa kuzosiza ekulondolozweni kwemvelo yezasolwandle ngokuqeda ukungcoliswa kolwandle yimikhumbi echitha uwoyela kanye nezinye izinto eziyingozi. 1.4.    Wethula ukuthi imikhumbi kumele isebenzise uphethiloli oqukethe i-sulphur engeqi kuma-0.50% noma isebenzise izindlela zokuhlanza uphethiloli ezigunyaziwe.2.    Ukuchitshiyelwa koMthethosivivinywa Wezinkampani wangowezi-20212.1.    IKhabhinethi igunyaze ukushicilelwa Kokuchitshiyelwa koMthethosivivinywa Wezinkampani wangowezi-2021 ukuze umphakathi uphawule ngawo. UMthethosivivinywa uchibiyela uMthetho Wezinkampani, wangowezi-2008 (Umthetho wama-71 wangowezi-2008). IKhabhinethi igunyaze uMthethosivivinywa okhona ukuthi kubonisanwe ngawo nomphakathi ngoNcwaba wangowezi-2018 futhi umphumela walokho waholela ekuhleleni kabusha kwezichibiyelo.  2.2.    Izichibiyelo ezibuyekeziwe zicacisa ngezigatshana eziningana zoMthethosivivinywa, ezihlose ukunciphisa ukulawulwa kumabhizinisi; ziqinise igebe ekulweni nokuhlanjwa kwemali; ziqinise ukudalulwa kanye nokukhulisa amandla abanikazi bezabelo enkampanini.  3.    UMthethosivivinywa Kazwelonke Wokuguquka Kwesimo Sezulu 3.1.    IKhabhinethi igunyaze ukwethulwa koMthethosivivinywa Kazwelonke Wokuguquka Kwesimo Sezulu ePhalamende. UMthethosivivinywa uhlose ukuhlinzeka isikhali somthetho ekuqaliseni ukusebenza koMthethonqubo Kazwelonke Obhekele Ukuguquka Kwesimo Sezulu. 3.2.    Uvumela ukuqondaniswa kwemithethonqubo ezoba nomthelela ekubhekaneni kwezwe nokuguquka kwesimo sezulu. Uphinde uhlinzeke ngezinhlelo zoguquko zezwe ukuthi liye phambili emnothweni onekhabhoni ephansi nomelene nesimo sezulu.3.3.    UMthethosivivinywa usuvele udlulile esigabeni sokubonisana ngawo nomphakathi obandakanya ababambiqhaza abafanelekile. C.    AbaqashiweBonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1.    U-Mnu Smunda Mokoena njengoSihlalo waBalawuli Bezamandla Kuzwelonke eNingizimu Afrika. 2.    U-Dkt Margaret Mkhosi-Motsaathebe njengoMphathi Omkhulu we-National Radioactive Waste Disposal Institute. Imibuzo:Nks Phumla Williams – USomlomo weKhabhinethi Umakhalekhukhwini: 083 501 0139"
"Isitatimende soMhlangano weKhabhinethi obubanjwe nge-inthanethi ngoLwesithathu, mhla zingama-29 kuMandulo 2021",30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-1,"A.    Izindaba Ezisematheni1.    Ukukhishwa komgomo weSifo segciwane le-Corona (i-COVID-19) 1.1.    IKhabhinethi lizwakalise ithemba nokukhuthazeka kwalo ngenxa yezigidi ngezigidi zabantu eNingizimu Afrika abaqoke ukugomela i-COVID-19, njengoba kuze kube manje seyingaphezu kwezigidi eziyi-17 imithamo yomgomo esikhishiwe yanikezwa abantu. 1.2.    IKhabhinethi libonge izinhlangano zezenkolo ngokunjalo futhi nabomkhakha wezemidlalo nobuciko, ngokuqalisa kwabo imikhankaso yokukhuthaza abantu ukuthi baphume ngobuningi bayogonywa.1.3.    Uma bebaningi abantu abathola umgomo, lokho kusho ukuthi imikhawulo ebekiwe ekhona njengamanje yeSigaba Esiguquliwe Sokuqapha Sesibili nayo izoxegiswa ngokushesha ezweni. Futhi noma kanjani lokhu kuzoholela ekutheni uvulwe ngokuphelele umnotho wakuleli ukuze ukwazi ukusimama nokukhula, futhi kuvuleke namathuba omsebenzi adingeka kakhulu.1.4.    IKhabhinethi liyagcizelela kwikhwelo elithi ukuze sikwazi ukunciphisa ukuqubuka kwezigameko ezintsha zokutheleleka kwabantu ngegciwane sonke kumele siqhubeke nokugqoka isifonyo uma sisemphakathini, sihlanze izandla zethu ngensipho namanzi noma sizihlanze ngesibulalimagciwane esiqukethe i-alkhoholi engama-70%, futhi ukuqikelela ukuthi sigcina ibanga eliphephile lokuqhelelana phakathi kwabantu kusalokhu kuyisona sisekelo sendlela esetshenziswa yileli lizwe ukunciphisa ukuqubuka kwezigameko ezintsha zokutheleleka kwabantu.2.    Umkhankaso weMpelasonto Yokugoma i-Vooma Vaccination Weekend ozobanjwa kusukela mhla lu-1 kuya kumhla zi-2 kuMfumfu 20212.1.    IKhabhinethi liyabanxusa abantu baseNingizimu Afrika ngokunjalo futhi nabanye abantu abahlala kuleli abangakagonywa ukuba balisebenzise ithuba eliyingqayizivele abalihlinzekwa ngumkhankaso weMpelasonto Yokugoma i-Vooma Vaccination Weekend ozobanjwa ezweni lonkana ngoLwesihlanu mhla lu-1 kanye nangoMgqibelo mhla zi-2 kuMfumfu 2021.2.2.    Umkhankaso weMpelasonto Yokugoma i-Vooma Vaccination Weekend ngumkhankaso kazwelonke ongukhukhulelangoqo osekelwa yizo zonke izinhlaka esibambisene nazo emphakathini kubandakanya amabandla ezenkolo, abaholi bendabuko, izinyunyana zabasebenzi kanye nabamabhizinisi. Inani esizibekele lona labantu esihlose ukubagoma kule mpelasonto okungenani ngabantu abayisigamu sesigidi.2.3.    Leli yithuba lokuba bonke abantu abadala bagonywe mahhala, ngaphandle kokubekisa isikhathi nosuku abazofika ngalo, ezikhungweni zikahulumeni nezikhungo ezizimele kanye nalezo zesikhashana ezingoqhibukhowe, phecelezi ama-pop-up vaccination sites.2.4.    Akudingekile ukuthi ube nomshwalense wezempilo noma uhlelo losizo lokwelashwa ukuze uthole umgomo. Abaholi bezinhlaka zikahulumeni, amabhizinisi, abasebenzi kanye nomphakathi bazogqugquzela imiphakathi ngenkuthalo kuzo zonke izingxenye zezwe ukuthi iphume ngobuningi iyothola ukuvikeleka okulethwa wukugonywa.2.5.    IMpelasonto Yokugoma i-Vooma Vaccination Weekend ingasisiza ukuthi silinqobe leli gciwane elisihlalise lubhojozi kangaka futhi eselisihlukumeze isikhathi esingaphezu konyaka wonke.  Akekho noyedwa umuntu okumele aphuthelwe yileli thuba. Masihlale Siphephile sonke.3.    Ukuvakashela kukaMongameli emklamweni wokwakhiwa kweBhuloho lase-Msikaba3.1.    UMongameli u-Cyril Ramaphosa uhambile wayohlola ukwakhiwa kwengqalasizinda eBhulohweni laseMsikaba eLusikisiki esifundazweni saseMpumalanga Kapa ngoLwesine mhla zingama-23 kuMandulo 2021. Lo mklamo wengqalasizinda yesamba semali eyizigidigidi ezingu-1.65 zamarandi uyingxenye yomklamo wokwakhiwa nokulungiswa komgwaqo onguthelawayeka u-N2 endaweni yase-Wild Coast. Ngaphandle nje kokwenza ukuthi kube lula kakhulu ukuhamba kwabantu ngokuxhumanisa izindawo ezisemakhaya kanye nezindawo ezisemadolobheni ezweni lonkana, leli bhuloho lizokhuthaza utshalomali nokukhuliswa komnotho.3.2.    Umgwaqo onguthelawayeka u-N2 endaweni yase-Wild Coast ungomunye weMiklamo Edidiyelwe Ekhethekile kahulumeni okuhloswe ngayo ukokhela inhlansi yokukhula komnotho ezingeni likazwelonke, ezifundazweni kanye nasendaweni. IKhabhinethi liyithokozele inqubekelaphambili eseyenziwe emkhankasweni wayo wokutshalwa kwezimali ekuthuthukisweni kwengqalasizinda, osalokhu ungumgogodla woHlelo Lokwakhiwa Kabusha kanye Nokuvuselelwa Komnotho (i-ERRP), njengoba kunemiklamo engama-88 ehlelwayo nehlongozwayo ezodla isamba semali eyizigidigidi eziyizinkulungwane ezi-2.3 zamarandi. 4.    Ubudlelwane bamazwe omhlaba, ukuhwebelana kanye nezokuvakasha4.1.    IKhabhinethi lisamukele ngezandla ezimhlophe isinqumo sezwe laseJalimane sokukhipha iNingizimu Afrika ohlwini lwamazwe athathwa njenganobungozi obukhulu futhi liyazamukela nezinhlelo ezihlongozwayo zezwe laseMelika zokuvumela izihambi esezigonywe ngokuphelele ukuba zingene ezweni eMelika.4.2.    Kodwa-ke iKhabhinethi lizwakalise ukudumala kwalo ngesinqumo se-United Kingdom (i-UK) sokugcina iNingizimu Afrika ohlwini lwayo lwamazwe angavunyelwe ukungena ngokukhululeka futhi ngaphandle kwemibandela e-UK. Asikho neze isizathu esizwakalayo sokugcina iNingizimu Afrika kulo luhlu lwamazwe uma kubhekwa inqubekelaphambili esesiyenzile ekulweni nobhubhane lwe-COVID-19 kanye nokwehla ngesivinini esikhulu kwezinga lokutheleleka kwabantu ngegciwane ngokunjalo futhi nohlelo lwethu lokugoma olunohlonze.4.3.    IKhabhinethi lithulelwe futhi umbiko nguMnyango Wezobudlelwano Bamazwe Omhlaba Nokubambisana mayelana nenqubekelaphambili eseyenziwe emizamweni yokukhipha iNingizimu Afrika ohlwini lwamazwe angavumelekile ukungena e-UK ngaphandle kwemibandela. IKhabhinethi liyethemba ukuthi uhulumeni wase-UK uzosibuyekeza lesi sinqumo esinomthelela ongemuhle neze ezweni laseNingizimu Afrika, esingagcini nje kuphela ngokukhahlameza imboni yezokuvakasha kodwa futhi esikhahlameza namabhizinisi awo womabili lawa mazwe, nemindeni kanye neminye imikhakha yomnotho.5.    Ukuvuselelwa komnotho5.1.    IKhabhinethi likwamukelile ukwethulwa kweNtuba Yolwazi (iPhothali) Yokubhaliswa Kwamabhizinisi Alahlekelwa, phecelezi, i-Business Loss Registration Portal ukuze kubhaliswe amabhizinisi akhahlanyezwa yizibhelu ezenzeka phakathi komhla ziyisi-9 nomhla ziyi-19 kuNtulikazi 2021 KwaZulu-Natali, e-Gauteng kanye nakwezinye izindawo ezathinteka.5.2.    Iphothali yokubhalisa iqoqa imininingo (idatha) emabhizinisini athintekile ukuze kulawulwe kahle izinyathelo zokuhlinzeka lawa mabhizinisi ngosizo futhi ukuze imininingo leyo isetshenziselwe ukubheka ukuthi yiziphi izinyathelo ezingathathwa ngenhloso yokungenelela esikhathini esizayo. Le phothali iyintuba yokungena kahulumeni eyodwa engasetshenziswa ngamabhizinisi ukuveza nokubonisa ubukhulu nobubanzi bomonakalo nokulahlekelwa okuwavelele.5.3.    IKhabhinethi linxuse bonke abanikazi bamabhizinisi athintekile ukuba babhalise kwiphothali ku-www.relief4sa.co.za. Noma-ke bashayele kule nombolo-080 006 00850 ukuze bathole ukusizakala phakathi kwehora lesi-08:00 nele-17:00 kusukela ngoMsombuluko kuya kuLwesihlanu.5.4.    Ngokusebenzisa uMnyango Wezokuthuthukiswa Kwamabhizinisi Amancane, ziyi-192 izicelo esezifakiwe ezivela kubanikazi bamabhizinisi amancane kanye nalawo amaphakathi ngobukhulu akhahlamezeka ngenxa yezibhelu. IKhabhinethi liyakuthokozela ukuthi isamba semali eyizigidi ezingama-54.2 zamarandi  sesigunyaziwe ukuze sabelwe laba banikazi bamabhizinisi.6.    Ukuqala kabusha kokusebenza kwezindiza zeNkampani Yezindiza yaseNingizimu Afrika (i-SAA)6.1.    IKhabhinethi likwamukelile ukuqala kabusha kokusebenza kwenkampani yezindiza i-SAA okwenzeke kamuva nje, eqhuba umsebenzi wayo emizileni embalwa phakathi kwedolobha laseGoli kanye nedolobha laseKapa. Le nkampani kazwelonke ethwala abagibeli izondizela nakwezinye izinhlokodolobha zamazwe ase-Afrika ezinjenge-Accra (e-Ghana), i-Kinshasa (e-Democratic Republic of the Congo), i-Harare (e-Zimbabwe), i-Lusaka (e-Zambia) kanye ne-Maputo (e-Mozambique), futhi kunezinye izindawo ezizokwengezwa kule mizila ekhona njengamanje uma isimo sezimakethe sesisimeme.6.2.    IKhabhinethi libanxusile bonke abantu baseNingizimu Afrika ukuba bayeseke i-SAA ehlelwe kabusha, okuyisiqalo senkathi entsha emkhakheni wezokundiza ngamabhanoyi eNingizimu Afrika.7.    Uphiko Lwemigomo Yokuziphatha Okuhle Nenkambiso Elungileyo Kwezokuphathwa Komphakathi, Ubuqotho kanye Nosizo Lobungoti Bokuqondiswa Kwezigwegwe, phecelezi i-Public Administration Ethics, Integrity and Disciplinary Technical Assistance Unit (i-PA-EID-TAU)7.1.    IKhabhinethi likwamukelile ukwethulwa kwe-PA-EID-TAU, ezoqinisa imizamo kahulumeni yokulwisana nenkohlakalo emkhakheni wezeMisebenzi Kahulumeni. 7.2.    I-PA-EID-TAU izokwengamela futhi iqaphe ukuqaliswa kwemigomo yokuziphatha okuhle nenkambiso elungileyo emkhakheni wezemisebenzi kahulumeni kanye nezinqubomgomo zokulwisana nenkohlakalo njengokwenza ibhizinisi noMbuso, ukwenza omunye umsebenzi okhokhelwayo, ukulawulwa kwendlela abaziphatha ngayo abasebenzi kanye nokuqaliswa kwenqubo yokuhlolwa nokucwaningwa kohlobo lwempilo ephilwa ngabasebenzi kanye nengcebo yabo ngenhloso yokubheka ukuthi lokho kuyahambelana yini nemali abayiholayo.7.3.    IKhabhinethi linxuse abasebenzi bakahulumeni ukuthi bangahlehleli neze emuva empini yokuqeda inkohlakalo. Ngokusukumela phezulu nje futhi bahambe phambili ekubikeni zonke izenzo ezihlobene nenkohlakalo ezenzeka ezikhungweni zikahulumeni, singaqinisekisa ingomuso elingcono futhi sishiyele izizukulwane ezizayo ukhondolo nefa eliyohlala ingunaphakade.8.    Ukhetho Lohulumeni Basekhaya (i-LGE) lowezi-20218.1.    IKhabhinethi liyabancoma labo bantu okuzobe kungokokuqala ngqa bevota okhethweni abayisigidi esi-1.7 ababhalisile ngempelasonto yokubhalisela ukuvota mhla ziyi-18 kanye nomhla ziyi-19 kuMandulo. Lena bekuyindlela yabantu abasha yokusho ukuthi bafuna ukudlala indima yabo embusweni wethu wentando yeningi labantu ngokuthi bakhethe abaholi bezindawo zabo.8.2.    Njengoba abantu abasha kuyibona abaningi ezweni lethu, umdlandla wabo ekubeni yingxenye yenqubo yethu yokhetho yinto esiyamukela ngezandla ezimhlophe futhi esiyithulela isigqoko.  8.3.    Ukhetho Lohulumeni Basekhaya lowezi-2021 oluzobanjwa mhla lu-1 kuLwezi 2021 luhlinzeka abantu baseNingizimu Afrika ngethuba lokuba basebenzise ilungelo lapho abalinikezwe ngumthethosisekelo lokukhetha labo abazobamela emphakathini.8.4.    Abavoti abangeke bakwazi ukuvota ngoSuku Lokhetho kanye nalabo abangakwazi ukuhamba baye eziteshini zokuvota ngenxa yobuthakathaka bempilo emzimbeni noma ngenxa yokukhubazeka bangavota ngeVoti Elikhethekile ezinsukwini ezimbili ezandulela uSuku Lokhetho. Izicelo zamavoti akhethekile zavulwa mhla zingama-20 kuMandulo 2021 futhi zizovalwa mhla zizi-4 kuMfumfu 2021 ngehora le-17:00. 9.    Udlame olubhekiswe kwabobulili obuthile kanye nokubulawa kwabantu besifazane (i-GBVF)9.1.    IKhabhinethi lisamukelile isigwebo sodilikajele ababili esigixabezwe uMnu Sbusiso Nkosi (36) wuPhiko lwaseMpumalanga lweNkantolo Ephakeme ngoMsombuluko mhla ziyi-13 kuMandulo 2021 ngecala lokudlwengula futhi abulale uNks Nomcebo Simelane (23) mhla ziyisi-5 kuMandulo 2020. 9.2.    Inkantolo igwebe lo mdlwenguli nombulali odilikajele ababili kanye neminye iminyaka emithathu ngaphezulu ebhadla ejele ngecala lokweba, okuyizigwebo azozidonsa kanyekanye.9.3.    Lokhu kuyisexwayiso esiqinile kubo bonke abenzi bamacala e-GBVF sokuthi bazoboshwa futhi babhekane nengalo ephelele yomthetho. Ngokusebenzisana namaphoyisa kanye nezinye izimpiko zokuqinisekisa ukuthotshelwa komthetho, singenza ukuthi izitaladi zethu kanye nemiphakathi yethu kube yizindawo eziphephile kumuntu wonke. 9.4.    Bika zonke izigameko ezihlobene ne-GBVF emaphoyiseni noma ushayele isiKhungo Sikazwelonke Esilawula Amacala e-GBVF: 0800 428 428 noma i-STOP Gender Violence Helpline: 0800 150 150 / *120*7867#10.    Ukubhaliswa kwemishado yesintu10.1.    IKhabhinethi lisiphawulile isinqumo soPhiko lwaKwaZulu-Natali lweNkantolo Ephakeme ecaleni elibandakanya ummangali uNks Phumza Ethel Mankayi kanye nabamangalelwa, okunguNgqongqoshe Wezasekhaya noNks Ntombizakhe Portia Miya kanye ne-Master of the High Court of South Africa. Isinqumo senkantolo siqinisekisa amalungelo abantu abashade ngaphansi koMthetho Wokwamukelwa Ngokusemthethweni Kwemishado Yesintu, we-1998 (uMthetho we-120 wonyaka we-1998).10.2.    IKhabhinethi liyabanxusa abashadikazi ukuba babhalise imishado yabo yesintu emahhovisi oMnyango Wezasekhaya kungakapheli izinyanga ezintathu beshadile. UNgqongqoshe Wezasekhaya uselulile isikhathi sokubhaliswa kwemishado yesintu kuze kube ngumhla zingama-30 kuNhlangulana 2024. Lokhu kwenzelwa ukulekelela labo abangayibhalisanga imishado yabo ngesikhathi esinqunyiwe esiyizinyanga ezintathu. Ukubhalisa umshado wesintu, kumele abantu balethe ubufakazi bezingxoxo zelobolo noma incwadi noma i-afidavithi (incwadi efungelwe) evela kubantu abashadayo kanye nofakazi babo, ebonisayo ukuthi ngempela wenzekile umshado noma ubungaziwe.10.3.    Kuze kube manje, iseyizi-99 491 nje kuphela imishado yesintu esibhalisiwe eMnyangweni Wezasekhaya kusukela lo mthetho waqala ukusebenza ngoLwezi 2000.B.    Izinqumo zeKhabhinethi1.    INgqungquthela Yotshalomali yaseNingizimu Afrika (i-SAIC)1.1.    IKhabhinethi lizigunyazile izinhlelo namalungiselelo okubanjwa kwe-SAIC elandelayo okulindeleke ukuba ibanjwe ngoNdasa 2022. Kuzobe sekungunyaka wesithathu kubanjwa le ngqungquthela futhi ihlose ukuheha utshalomali olungamathriliyoni angu-1.2 amarandi esikhathini esiyiminyaka emihlanu. Umkhankaso wokuheha utshalomali uyaqhubeka nokwakhela phezu kwezingqungquthela zotshalomali ezimbili ezibanjwe phambilini ezibe yimpumelelo. Imininingwane yengqungquthela kanye nosuku ezobanjwa ngalo kuzomenyezelwa ngokuhamba kwesikhathi. 2.    Uhlelo lokuFudukela Ekusakazeni Ngobuchwepheshe Bedijithali (i-BDM) 2.1.    IKhabhinethi lithulelwe umbiko mayelana nohlelo lwe-BDM lwaleli lizwe. Sekwenziwe inqubekelaphambili enkulu ekufudukiseni ezinye izingxenye zezwe zisuka ekusakazeni ngobuxhakaxhaka be-analogi zafakwa ekusakazeni ngobuchwepheshe bedijithali. 2.2.    IKhabhinethi lilugunyazile uhlelo lokuqaliswa kwenqubo ebuyekeziwe edidiyelwe yokucima ukusakaza ngobuxhakaxhaka be-analogi, okuwuhlelo okuhloswe ngalo ukuphothula izindawo ezisilele ngaphambi kokufika kwenyanga kaNdasa 2022. INingizimu Afrika ingelinye lamazwe amaningi emhlabeni asezibophezele ekusheshiseni umklamo wokufudukela ekusakazeni ngobuchwepheshe bedijithali, okuzoholela ekutheni ukusakaza nge-analogi kucinywe ngokuphelele ngowezi-2022.2.3.    IKhabhinethi liyigunyazile indlela yokusebenza ngokubambisana eyenzelwe ukusheshisa ukuphothulwa kokufuduka kwezwe lonkana lisuka ekusakazeni ngobuxhakaxhaka be-analogi liguqukele ekusakazeni ngobuchwepheshe bedijithali.3.    Inqubomgomo Kazwelonke Yokuvinjelwa Nokuphathwa Kokukhulelwa Kwabafundi Ezikoleni3.1.    IKhabhinethi liyigunyazile iNqubomgomo Kazwelonke Yokuvinjelwa Nokuphathwa Kokukhulelwa Kwabafundi Ezikoleni. Le nqubomgomo isabela kwisinqumo senkantolo sowezi-2012 esachitha imishwana ethile yenqubomgomo yoMnyango Wezemfundo Eyisisekelo eyabe iyalela ukuba abafundi bahlabe ikhefu bangayi esikoleni isikhathi esingafinyelela eminyakeni emibili emuva kokubeletha.3.2.    Inqubomgomo ihlinzekela ukwakhiwa kwesimo esikahle esivumela ukwesekwa kwabafundi kanye nokuvimbela ukucwaswa kwabafundi abakhulelwe. Ihlinzekela futhi nokufinyelela kwabafundi olwazini olubanzi oluphathelene nokuvinjelwa kokukhulelwa; imihlahlandlela yokwelulekwa ngokwengqondo kanye nokunakekelwa, ngokunjalo futhi nokwakhiwa kwezinhlaka zokuphathwa kwenqubomgomo nokulawula.3.3.    Inqubomgomo seyidlule ezinqubweni zokubonisana okubanzi nabo bonke ababambiqhaza abafanelekile futhi iyahambelana nayo yonke imithetho efanelekile. 4.    Ukuvuma ukuba yingxenye  yeSivumelwano sowezi-2003 soPhiko lweNhlangano Yezizwe Olwengamele Ezemfundo, Ezesayensi kanye Nezamasiko (i-UNESCO) esiqondene nokuVikelwa Kwamagugu Ezamasiko Angaphathekiyo (i-ICH)4.1.    IKhabhinethi likugunyazile ukuthi iNingizimu Afrika ivume ukuba yingxenye yeSivumelwano sowezi-2003 se-UNESCO esiqondene nokuVikelwa kwe-ICH.  Lesi sivumelwano sihlinzekela ukuvikelwa, ukulondolozwa kanye nokugqugquzelwa kwe-ICH ngamazwe ahlukahlukene angamalungu. 4.2.    I-ICH ibandakanya, phakathi kokunye, izindawo zomphakathi, ulwazi, izinto kanye nempahla yobuciko ephathelene namasiko emiphakathini.4.3.    Isivumelwano siphoqelela amazwe angamalungu ukuthi ahlonze, achaze futhi aqhamuke nezinyathelo ezifanelekile zokulondoloza lokhu. Sikhuthaza futhi amazwe ukuthi aqhamuke nezinyathelo zomthetho, zobungoti, zokuphatha kanye nezezimali zokuvikela nokugqugquzela i-ICH. Ukuvunywa kwesivumelwano kuzokwethulwa ePhalamende ukuze kugunyazwe ngokusemthethweni futhi kuqinisekiswe.5.    ISivumelwano seNhlangano Yezizwe (i-UN) sokulwisana neNkohlakalo (i-UNCAC)5.1.    IKhabhinethi likugunyazile ukushicilelwa koMbiko Wokubuyekeza weNingizimu Afrika oqondene nokuqaliswa kwalesi sivumelwano. INingizimu Afrika yayigunyaza i-UNCAC ngowezi-2004. Amazwe angamalungu ahlolwa ngamazwe angontanga bawo maqondana nokuqaliswa nokusetshenziswa kwesivumelwano.5.2.    INingizimu Afrika yahlolwa okokuqala ngowezi-2012 maqondana nokuqaliswa kwezinhlelo zokungenelela okuhloswe ngazo ukuqinisekisa ukuthi inkohlakalo ithathwa njengesenzo sobugebengu esiyicala kanye nokuqaliswa kwezinhlelo zokuphoqelela ukuthotshelwa komthetho, futhi yahlolwa maqondana nokuthobela kwayo ukubambisana namanye amazwe emhlabeni. Umbiko wokubuyekeza wezi-2019/20 okhona njengamanje ugxile ezinyathelweni zokuvimbela inkohlakalo kanye nokubuyisa impahla ekhwatshaniswe ezenzweni zenkohlakalo.5.3.    Inqubo yokubuyekeza igqugquzela ukubambisana ngendlela eyakhayo ngokuthi, phakathi kokunye, ihlinzeke ngezinhlelo zokulekelela amazwe angamalungu ngolwazi lobungoti bomsebenzi. 6.    Ukuhlehliswa kokusingatha kweNingizimu Afrika uMcimbi Womhlaba Wezasolwandle, phecelezi, i-World Maritime Day Parallel Event (i-WMDPE)6.1.    INhlangano Yamazwe Ngamazwe Yezasolwandle seyiphindile futhi yanikeza iNingizimu Afrika imvume yokuhlehlisa ukusingathwa kwe-WMDPE ngenxa ye-COVID-19. Ukuhlehliswa kwalo mcimbi ungabe usabanjwa ngoMfumfu 2021 kodwa uze uyobanjwa ngoMfumfu 2022 kulandela ukuhlehliswa kokuqala okwenzeka ngowezi-2020 nakho okwabangelwa wubhubhane. C.    IMithethosivivinywa1.    UMthethosivivinywa Womkhandlu Kazwelonke oqondene Ne-GBV kanye Nokubulawa Kwabantu Besifazane (i-GBVF) wezi-2021  1.1.    IKhabhinethi likugunyazile ukushicilelwa kuSomqulu Kahulumeni koMthethosivivinywa Womkhandlu Kazwelonke oqondene Ne-GVB kanye Nokubulawa Kwabantu Besifazane (i-GBVF) wezi-2021 ukuze umphakathi uphawule ngawo.1.2.    Umthethosivivinywa usabela kwisiqondiso samasu esivela oHlelweni Lwamasu Lukazwelonke (i-NSP) oluqondene ne-GBVF olwagunyazwa yiKhabhinethi ngoNdasa 2020. Lo Mthethosivivinywa uphakamisa ukuthi kusungulwe umkhandlu ozimele omele labo abathintekayo ozokwengamela i-NSP eqondene ne-GBVF.2.    Isichibiyelo Somthethosivivinywa Kazwelonke Wezomlilo Wamaqele Namahlathi (i-NVFFA) wezi-2021 2.1.    IKhabhinethi likugunyazile ukuthunyelwa ePhalamende kweSichibiyelo Somthethosivivinywa Kazwelonke Wezomlilo Wamaqele Namahlathi (i-NVFFA) wezi-2021. Lo Mthethosivivinywa wathunyelwa okokuqala ePhalamende ngowezi-2017 futhi wabuyiselwa emuva ngenhloso yokuxoxisana nokubonisana okuthe xaxa nomphakathi.2.2.    Phakathi kwezinye zezimiselo zawo, uMthethosivivinywa usungula izinhlaka emkhakheni kahulumeni kanye nasemphakathini ezizosebenzisana ngenhloso yokunciphisa ubungozi bokuqubuka kwemililo yequbula, futhi ugqugquzele ukuthotshelwa komthetho ngendlela efanele futhi uphoqelele nokuhlonishwa komthetho.2.3.    Imililo yequbula engalawulwa ngendlela efanele iyimbangela yokucekeleka phansi kwemvelo, ukulahleka kwemisebenzi, ukususwa kwemiphakathi ezindaweni zayo, kanye nokucekelwa phansi kwengqalasizinda, imfuyo kanye nemvelo kubandakanya zonke izinto eziphila kuyona.D.    Imicimbi Ezayo1.    Ingqungquthela Yokuthuthukiswa Kwengqalasizinda Esimeme yaseNingizimu Afrika (i-SIDSSA)1.1.    Uhulumeni uzosingatha i-SIDSSA yowezi-2021 ngoLwesithathu mhla ziyisi-6 kanye nangoLwesine mhla ziyisi-7 kuMfumfu 2021. Kule ngqungquthela ababambiqhaza abahlukahlukene bazofakana imilomo ngenhloso yokuvuselela ukuthuthukiswa kwengqalasizinda.1.2.    Uhlelo lwe-SIDSSA lokuthuthukiswa kwengqalasisinda kuhloswe ngalo ukulekelela ekusungulweni kwezimboni kanye nasekwakheni amathuba omsebenzi njengoba lokhu kuhlosiwe ku-ERRP kanye neQhingasu Lezimboni Elihlelwe futhi Lakhiwa Kabusha. Izinhlelo zokungenelela ezihlonziwe zihlose ukugqugquzela imfuno-sidingo kanye nokuqinisekisa ukusebenza ngendlela ehambelanayo kwabo bonke ababambiqhaza ababandakanyekayo kwezengqalasizinda. Kubhekeke ukuthi lezi zinhlelo zokungenelela zilekelele futhi ekwakheni umnotho oqinile ngokuthi kusheshiswe ukwakhiwa nokuphothulwa kwengqalasizinda. I-SIDSSA 2021 izobanjwa ngaphansi kwesiqubulo esithi: “Ingqalasizinda esezingeni elihle kakhulu eyenzelwe ukuthuthukisa, ukuvuselela kabusha, kanye nokukhula okubandakanyayo”. 2.    Inyanga Yezokuthutha yowezi-20212.1.    Inyanga kaMfumfu kuhloswe ngayo ukugxila ngokukhethekile ezindabeni eziphathelene nezokuthutha ezweni. Lona ngunyaka we-16 izwe libungaza iNyanga Yezokuthutha. IKhabhinethi lisigunyazile isihloko sendikimba yalo nyaka esithi: “Sisonke, masilungise ezokuthutha”. Isiqubulo salo mkhankaso sithi “Brika Bova: Sigibele igagasi elibheke ohlelweni lwezokuthutha olungcono olwenzelwe ingomuso”.2.2.    Umkhakha wezokuthutha uyinto esemqoka kakhulu kwezenhlalo-mnotho eNingizimu Afrika. Umkhankaso walo nyaka uzogxila ekubekeni ezokuthutha esimweni sokuba yinto engumongo futhi esemqoka kakhulu ezolekelela ekuvuselelweni kabusha komnotho wezwe; uzoqwashisa futhi ufundise abantu mayelana nazo zonke izinhlobo zokuthutha, futhi ubonise ngentuthuko nobungcono osebenziwe ohlelweni lwezokuthutha.2.3.    UMnyango Wezokuthutha uzokwazisa umphakathi ngemininingwane yokubanjwa kwemicimbi yobungaza iNyanga Yezokuthutha, futhi ulwazi oluthe xaxa lutholakala ku-www.transport.gov.za.E.    Imiyalezo1.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle kulaba:Iqembu laseNingizimu Afrika ebelibambe iqhaza esigabeni sabakhubazekile somqhudelwano wama-olimpiki, phecelezi ama-Paralympic ngokundizisela phezulu ifulegi laseNingizimu Afrika ngokunqoba kwalo izindondo eziyisikhombisa, uma sezizonke – okuyizindondo zegolide ezine, indondo yesiliva eyodwa kanye nezindondo zethusi ezimbili. Abasubathi nabadlali beqembu laseNingizimu Afrika abazitholele izindondo e-Tokyo nguNtando Mahlangu (izindondo zegolide ezimbili), Pieter du Preez (indondo yegolide), Anrune Weyers (indondo yegolide), Louzanne Coetzee (indondo yesiliva kanye nendondo yethusi) kanye no-Sheryl James (indondo yethusi).  UNks Verity Price, oyisikhulumi nomlawuli ongungoti, ngokudla kwakhe umhlanganiso emqhudelwaneni wamazwe ngamazwe wokukhuluma nokuqeketha phambi kwabantu i-2021 Toastmasters World Champion of Public Speaking. Ungowesifazane wesithupha ukunqoba lo Mqhudelwano Womhlaba kule minyaka engama-80 edlule yalo mncintiswano futhi ungumuntu wokuqala ngqa ongowokudabuka e-Afrika ukunqoba lo mqhudelwano.Iqembu lama-Springbok Sevens, ngokunqoba kwalo umqhudelwano wehlandla lesine wochungechunge lwemidlalo yebhola lombhoxo i-HSBC World Rugby Sevens Series lapho lidle khona umhlanganiso kuyo yomibili imiqhudelwano ebidlalelwa eNyakatho Melika ngokuthi linqobe nowesibili umqhudelwano kwemibili ye-HSBC Canada Sevens e-Edmond.2.    Amazwi enduduzoIKhabhinethi lidlulise amazwi enduduzo emindenini nabangani balaba abalandelayo:USlz Hlengiwe Buhle Mkhize (69), iPhini likaNgqongqoshe eHhovisi likaMongameli ophathiswe ezaBesifazane, Intsha kanye Nabantu Abanokukhubazeka. Empilweni yakhe yonke uzibonakalisile njengesishoshovu esingapheli amandla futhi esiphikelelayo esalwisana nobandlululo futhi ebesilwela namalungelo esintu, ebesinetshisekelo enkulu kulokho esikwenzayo, futhi ubengumuntu obekhankasela ukupheliswa kokungalingani okukhona phakathi kwabesilisa nabesifazane.UMnu Karabo Gungubele (32), indodana kaNgqongqoshe weHhovisi likaMongameli, uMnu Mondli Gungubele.UNks Zanele kaMagwaza-Msibi (59), umholi we-National Freedom Party nePhini laphambilini likaNgqongqoshe Wezesayensi Nobuchwepheshe owazinikela ekudlaleni izindima eziningana ezinohlonze embusweni wethu wentando yeningi labantu kanye nasemphakathini jikelele.UMnu Jolidee Matongo (46), iMeya yoMkhandlu-dolobha waseGoli, obezinikele ekuphuculeni izimo zabantu bonke baseGoli kanye nababambiqhaza, futhi abavulele amathuba emnothweni womkhandlu-dolobha.F.    AbaqashiweIKhabhinethi ligunyaze ukuqokwa kukaKhomishana kanye nePhini likaKhomishana woPhiko Lokuphathwa Kwemingcele;1.    UDkt Nakampe Michael Masiapato oqokwe njengoKhomishana woPhiko Lokuphathwa Kwemingcele (i-BMA).2.    U-Major General David Chilembe oqokwe njengePhini likaKhomishana Wezemisebenzi Eyenziwayo e-BMA.IKhabhinethi lizwakalise ukuvumelana kwalo nokuqokwa kwamalungu eBhodi ngaphansi kombandela wokuthi kumele kuqinisekiswe iziqu zawo futhi ahlolwe ngokufanele.3.    IBhodi labaqondisi leziQiwu Zikazwelonke zaseNingizimu Afrika:(i)    UNks Pamela Bulelwa Yako;(ii)    UNks Gertrude Bulelwa Koyana;(iii)    UNks Nandi Nyameka Mayathula-Khoza;(iv)    UNks Yolan Friedmann;(v)    UNks Zukisa Millicent Ramasia;(vi)    UMnu Jeoffrey Godfrey Mashele;(vii)    Inkosi u-Livhuwani Lyborn Matsila;(viii)    UMnu Lourence Bernad Mogakane;(ix)    UMnu Fulufhelo Edgar Neluchalani;(x)    UMnu Ntsako Brian Ngobeni; kanye no(xi)    Nks Hulisani Helen Mushiane.4.    IBhodi labaqondisi le-South African Biodiversity Institute:  (i)    UNks Joanne Yawitch; (ii)    UNks Beryl Delores Ferguson;(iii)    UDkt Pulane Elsie Molokwane;(iv)    UDkt Lesley Thulani Luthuli;(v)    UMnu Paul Graeme Daphne;(vi)    USlz Azwihangwisi Edward Nesamvuni;(vii)    UDkt Mmaphaka Ephraim Tau; kanye no(viii)    Dkt Reginald Sethole Legoabe.5.    UDkt  Nkosinathi  Sishi oqashwe njengoMqondisi-Jikelele woMnyango Wezemfundo Ephakeme Nokuqeqeshwa 6.    UMnu Mthunzi Edmund d Madiya oqashwe njengePhini likaMqondisi-Jikelele woPhiko Lwezokuthutha Ngemikhumbi eMnyangweni Wezokuthutha7.    UMnu Ngwako Wilson Makaepaea oqashwe njengePhini likaMqondisi-Jikelele woPhiko Lwezokuthutha Ngezitimela eMnyangweni WezokuthuthaImibuzo: Nks Phumla Williams – uMkhulumeli weKhabhinethiIselula: 083 501 0139 "
"Isitatimende soMhlangano weKhabhinethi obubanjwe nge-inthanethi ngoLwesithathu, mhla zi-3 kuLwezi 2021",4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-zi-3,"A.    Izindaba Ezisematheni1.    Ukhetho Lohulumeni Basekhaya lowezi-2021 (i-LGE)1.1.    IKhabhinethi libonge bonke abavoti abafanelekile abavotile oKhethweni Lohulumeni Basekhaya lowezi-2021 obelubanjwe ngoMsombuluko mhla lu-1 kuLwezi 2021. Lolu khetho luqophe iminyaka engama-21 kwasungulwa uhlelo lohulumeni basekhaya lwentando yeningi labantu eNingizimu Afrika. 1.2.    Sikushayela ihlombe ukubekezelelana, isithunzi kanye nokubekezela okuboniswe ngabavoti kwaze kwaba sekugcineni ngoSuku Lokuvota. Indlela engenazihibe aqhudelane ngayo amaqembu ezepolitiki oKhethweni Lohulumeni Basekhaya kanye nokubonakala kwabantu abasha abebengenele ukhetho bemele amaqembu abo, ikakhulukazi abesifazane, iwubufakazi bentando yeningi labantu enomdlandla futhi esebenza kahle.1.3.    IKhabhinethi liyincomile iKhomishana Yokhetho Ezimele yaseNingizimu Afrika, amaqembu ezepolitiki wonke, amalungu omphakathi kanye nabomthetho kuleli lizwe ngokusebenza kwabo ngokubambisana ekuqinisekiseni ukubanjwa kokhetho olunokuthula. IKhabhinethi libancomile futhi nabezindaba ngendima yabo esemqoka abayidlalile yokuhlinzeka abavoti ngolwazi olufanelekile ukubalekelela ekusebenziseni ilungelo labo lentando yeningi labantu lokuzikhethela abaholi bohulumeni basekhaya abafunwa yibona.1.4.    IKhabhinethi likhumbuze bonke abantu baseNingizimu Afrika ukuba baqinise intando yeningi labantu kuleli ngokuthi babambe iqhaza ngenkuthalo kwizithangami kanye nezikhungo eziqinisekisayo ukuthi labo abakhethiwe bayaphendula ngemisebenzi yabo. Libanxusile labo abasanda kukhethwa ukuba bagcine izethembiso zabo zokhetho futhi basebenzele bonke abantu ngokulinganayo futhi ngaphandle kokukhetha iphela emasini.2.    Umdlandla wokuthathwa kwemigomo2.1.    IKhabhinethi libashayele ihlombe labo bantu baseNingizimu Afrika abaqoke ukuzivikela futhi bavikele nabathandiweyo babo ngokugomela ubhubhane lweSifo segciwane le-Corona (i-COVID-19). Kuze kube manje izwe lethu selikhiphe imithamo yomgomo eyevile ezigidini ezingama-22.2.2.    Abantu abathathu kwabahlanu abaneminyaka engaphezu kwama-50 ubudala manje sebegonyiwe kuleli. Kumele sifinyelele kubantu abahlanu kwabahlanu kulelo qembu labantu abaneminyaka engaphezu kwama-50 ubudala asebegonyiwe, ngaphambi kokuphela konyaka, ukuze sidodobalise amandla ehlandla lesine lokutheleleka kwabantu elibikwayo okulindeleke ukuthi lifike kuleli.2.3.    Impelasonto Yokugoma i-Vooma Vaccination Weekend ezayo, ezobanjwa kusukela mhla ziyi-12 kuya kumhla ziyi-14 kuLwezi 2021, ihlinzeka ngethuba kubantu abangakagonywa lokuba nabo bazibandakanye empini yezwe lethu yokulwisana ne-COVID-19 ngokuthi bazitholele imigomo enikezwa mahhala kunoma yiziphi izizinda zokugoma ezweni lonkana.2.4.    IKhabhinethi likhumbuze abantu ukuba baqinisekise ukuthi bayawuthola umthamo wesibili womgomo wakwa-Pfizer ukuze bavikeleke ngokuphelele. Imigomo iyalekelela ekunqandeni nokuvimbela ukugula okubucayi, ukulaliswa esibhedlela noma ukufa ngenxa ye-COVID-19.3.    Ezamandla kagesi3.1.    IKhabhinethi liyavuma ukuthi likubonile ukuthikamezeka nokuphazamiseka abahlangabezane nakho abantu baseNingizimu Afrika kamuva nje ngenxa yokucinywa kukagesi ngezikhawu nezikhathi ezithile ngenhloso yokuwonga. UMnyango Wezamabhizinisi Kahulumeni usebenzisana kakhulu neBhodi lakwa-Eskom kanye nabaphathi ukuqinisekisa ukuncishiswa kobude besikhathi sokucinywa kukagesi nsuku zonke ngenhloso yokuwonga kanye nesikhathi okuyodingeka ngaso ukuthi kwenziwe lokhu kungenelela.3.2.    UMnyango Kamgcinimafa Kazwelonke usebenzisana nabakwa-Eskom ngenhloso yokubanikeza izaphulelo-ntela ezifanelekile ukuze bakwazi ukuthenga izinsimbi ezidingekayo emsebenzini wokulungisa nokugcina izikhungo zabo zisebenza ngendlela efanele. Futhi ikhona inqubekela-phambili abayenzayo abakwa-Eskom ekuqasheni kabusha abasebenzi abanamakhono – kubandakanya nabaphathi bezikhungo eziphehla ugesi – ngenhloso yokulekelela le nkampani yamandla kagesi ukuba ikwazi ukwenza inqubekela-phambili kuleso naleso siteshi samandla kagesi ngasinye kanye nakuyo yonke imisebenzi eyenziwayo yokuqhuba ibhizinisi.3.3.    Esikhathini esimaphakathi, uhulumeni uqalisa izinhlelo zokungenelela eziningana ukuze kuxazululwe izinselele zamandla kagesi ezibhekene naleli lizwe futhi wenza konke okusemandleni akhe ukuqalisa ngesikhathi esifushane ngangokunokwenzeka ukusebenza kwezikhungo ezintsha eziphehla amandla kagesi.3.4.    Izinhlelo zokungenelela zibandakanya:ukususwa komkhawulo obekelwe izinkampani ukuze zizikhiqizele owazo ugesi ngaphandle kwelayisensi kuze kuyofinyelela kumamegawathi (ama-MW) ayi-100;ukumenyezelwa kwezinkampani eziyi-11 eziphumelelile ukuthola ithenda lokuphakela ugesi ngaphansi koHlelo Lokunciphisa Ubungozi Bokushoda Kwamandla Kagesi Ngokuthenga Ugesi Kubahlinzeki Bakagesi Abazimele, phecelezi, i-Risk Mitigation Independent Power Producer Procurement Programme; kanyenohlelo lwamandla kagesi ovuselelekayo i-Bid Window Five okuhloswe ngalo ukuthenga amandla kagesi ongamamegawathi ayizi-2 600 ophehlwe emiklameni emisha yokuphehla amandla kagesi ngomoya kanye nelanga.3.5.    Nakuba iKhabhinethi likwazi kahle kamhlophe ukuthi izinselele zamandla kagesi ezikhona njengamanje zidala ukukhathazeka futhi zikuphazamisa kakhulu ukukhula komnotho, linethemba lokuthi izinyathelo eziphathekayo nezinohlonze ezithathwa nguhulumeni ukuhlela kabusha kanye nokuqinisa uhlelo lwethu lukagesi ekugcineni zizowaphucula, ziwathuthukise amandla aleli lizwe okukhiqiza nokuphakela ugesi owanele.4.    Utshalomali4.1.    INingizimu Afrika iyaqhubeka nokusebenza kahle kakhulu njengezwe eliyintandokazi kubatshalizimali, njengoba iheha amanye amabhizinisi angungqaphambili emhlabeni ukuba anwebe imisebenzi yawo kuleli.4.2.    Inkampani i-Toyota South Africa seyethule ifemu yayo ekhiqiza izimoto, edle imali eyizigidigidi ezingu-2,6 zamarandi, eThekwini KwaZulu-Natali. Le femu izokhiqiza, eNingizimu Afrika, uhlobo oluyingqayizivele lwezimoto zikagesi ezisebenza ngakho kokubili uphethiloli nogesi, ezakhelwe ukuthengiswa ngobuningi ezimakethe. Lokhu kuyingxenye yezethembiso nezibophezelo zokukhuphula amazinga otshalomali lwayo ezenziwe yile nkampani ngaphansi kohlelo-ngqangi lwemboni yezimoto.4.3.    Ukwethulwa kwalolu tshalomali kuhambisana nesimemezelo senkampani yamazwe ngamazwe yase-Sweden epakisha futhi ilungise imikhiqizo yokudla, i-Tetra Pak, sokuthi izotshala imali eyizigidi ezingama-500 zamarandi ngenhloso yokukhulisa nokuthuthukisa amandla ayo okukhiqiza efemini yayo epakisha impahla eThekwini.4.4.    Abakwa-Aspen Pharmacare bavule uchungechunge lwabo olusha lwezidambisi-nhlungu olukhiqiza i-Diprivan kuleli njengengxenye yotshalomali oluyizigidigidi ezingu-3,2 zamarandi, ekwakheni isikhungo sokukhiqiza esisezingeni lomhlaba esingenawo amagciwane, futhi osekuguqule isizinda sale nkampani eGqeberha eMpumalanga Kapa saba ngesinye sezizinda zokukhiqiza imithi yokwelapha esithuthuke kakhulu ezwekazini lase-Afrika. Ngaphambilini lesi sidambisi-zinhlungu besithengwa emazweni angaphandle silethwe kuleli futhi sisetshenziswa kwizinqubo ezijwayelekile zokwelapha nokuhlinza iziguli ezibhedlela zaseNingizimu Afrika, futhi sisetshenziselwa nokwelapha iziguli ze-COVID-19 ezixhunywe imishini yokuphefumula ezilaliswe emagunjini abagula kakhulu.4.5.    IKhabhinethi lilwamukelile futhi notshalomali olufakwe yinkampani eyakha izimoto, i-Isuzu Motors, emnothweni wezwe. Abakwa-Isuzu Motors South Africa bethule ifemu ekhiqiza izimoto e-Struandale eGqeberha. Abakwa-Isuzu batshale imali eyizigidigidi ezingu-1.2 zamarandi ohlelweni lwabo lwezimoto ezingamaveni zikanokusho futhi ezingezesimanjemanje eNingizimu Afrika ezizothunyelwa ezimakethe zaseNingizimu Afrika kanye nasemazweni ase-Afrika aseningizimu yogwadule i-Sahara. 4.6.    Ifemu yakwa-Isuzu izovula amathuba omsebenzi ayi-1 000 azokwakheka ngqo emisebenzini yokukhiqiza esikhungweni sayo sokusebenzela esise-Gqeberha, kanye nasezinkampanini ezithengisa izimoto kuleli nasemazweni angaphandle ezingaphansi kwayo, kanti futhi kuzodaleka namathuba omsebenzi abalelwa kwizi-25 000 kubahlinzeki-mkhiqizo bale nkampani abangamakhulu ngamakhulu abathe chithi saka ezweni lonkana.  4.7.    Lolu tshalomali oluthathu luzothuthukisa uhlelo lokukhiqiza imikhiqizo ngaphakathi kuleli kanye nasezindaweni zakuleli olwamenyezelwa ngaphansi koHlelo Lokwakhiwa Kabusha Nokuvuselelwa Komnotho nguMhlonishwa uMongameli u-Cyril Ramaphosa ngoMfumfu 2020. Luzokwengeza izigidigidi ngezigidigidi zamarandi zomkhiqizo wonyaka kwisambamkhiqizo seNingizimu Afrika. Olubili kulolu tshalomali kwakuthenjiswe ngalo kwiNgqungquthela Yotshalomali yaseNingizimu Afrika edlule, futhi manje lawa mafemu aseqalile ukukhiqiza, ngalokho-ke sekwakheke namathuba omsebenzi amasha amaningana.5.    Izicelo zowezi-2022 zoHlelo Lukazwelonke Lokuxhasa Abafundi Ngezimali (i-NSFAS) 5.1.    IKhabhinethi likhumbuze abafundi kanye nabantu abasha asebeyiphothulile imfundo yasesikoleni abavela emakhaya ahlwempu kanye namakhaya abasebenzi abenza imisebenzi esesigabeni esiphansi ukuba bafake izicelo zabo zoxhaso lwezimali lonyaka wokufunda wezi-2022. Izicelo zoxhaso-mali lwe-NSFAS zizovalwa ngoLwesihlanu mhla ziyisi-7 kuMasingana 2022.5.2.    Inqubo yokufakwa kwezicelo ivulelekile nakulabo bafundi asebebhalisile kakade ezikhungweni zemfundo ephakeme, kodwa abangenalo uxhaso-mali futhi abafanelekile ukuthola uxhaso-mali lwe-NSFAS.5.3.    Ukuze uthole ulwazi oluthe xaxa mayelana nokuthi sifakwa kanjani isicelo soxhaso-mali, shayela ku-08000 67327 noma uvakashele ku-www.nsfas.org.6.    Udlame olubhekiswe kwabobulili obuthile kanye nokubulawa kwabantu besifazane (i-GBVF)6.1.    IKhabhinethi liyasamukela isigwebo sodilika-jele abathathu esigixatshezwe umdlwenguli futhi ongumbulali uMfanasibili Cornelius Mnisi (29) wuPhiko lwaseMpumalanga lweNkantolo Ephakeme eMbombela esikhathini esifushane esedlule. Lesi sigwebo esiqatha sibonisa ngokucacileyo inqubo-kusebenza yohlelo lwezobulungiswa nokulwisana nobugebengu yokungayibekezeleli nakancane i-GBVF.6.2.    Ngokusebenzisana namaphoyisa kanye nezinye izimpiko zabomthetho, singenza ukuthi izitaladi zethu kanye nemiphakathi yethu kube yizindawo eziphephile kumuntu wonke. Kumele sonke sihlale siqaphile futhi sibike zonke izigameko ezihlobene ne-GBVF emaphoyiseni noma sifonele Isikhungo Esilawula i-GBVF Kuzwelonkeku: 0800 428 428 noma Inombolo Yezimo eziphuthumayo Yokunqanda Udlame oluhambisana Nobuliliku: 0800 150 150/*120*7867#.6.3.    Uhulumeni uzobamba iqhaza emkhankasweni weziNsuku eziyi-16 Zokulwisana Nodlame Olubhekiswe Kwabesifazane Nezingane – ozobanjwa kusukela mhla zingama-25 kuLwezi (okuwuSuku Lomhlaba Wonke Lokulwisana Nodlame Olubhekiswe Kwabesifazane) kuze kube ngumhla ziyi-10 kuZibandlela (okuwuSuku Lwamalungelo Esintu Lomhlaba Wonke) – ngenhloso yokukhuphula izinga lokuqwashiswa kwabantu ngesihlava se-GBVF ezweni.7.    Ubulungiswa kwizisulu ezabulawa ngesikhathi sobandlululo7.1.    IKhabhinethi lisamukelile isimemezelo sakamuva nje esenziwe nguNgqongqoshe Wezobulungiswa Nokuhlunyeleliswa Kwezimilo u-Ronald Lamola sokusungulwa kwethimba elikhethekile labaphenyi nabashushisi bombuso elizobhekana kuphela nalawo macala angaxazululekanga futhi angaphothulwanga ngaphansi kweKhomishana Yamaqiniso Nokubuyisana.7.2.    Leli thimba elikhethekile lizojutshwa ukucubungula nokubhekisisa ukubulawa kwabantu ngamaphoyisa ezobunhloli kahulumeni wobandlululo ngaphandle kokulandelwa kwenqubo yomthetho efanele. Imizamo yokungenelela enjalo izosheshisa inqubo yokuthi imindeni yezisulu ezabulawa ngesikhathi sobandlululo igcine isikwamukelile ezinhliziyweni zayo lokho okwehlela izihlobo zayo.8.    Isimo sezepolitiki ezweni laseSwazini 8.1.    IKhabhinethi liwuphawulile futhi lawamukela umzamo wokungenelela owenziwe nguMhlonishwa uMongameli u-Ramaphosa – ngokwesikhundla sakhe njengoSihlalo woPhiko Lobambiswano Kwezepolitiki, Ezokuvikela kanye Nokuvikeleka Lwenhlangano Yokuthuthukiswa Kwamazwe aseNingizimu ne-Afrika (i-SADC) –  esimweni sezepolitiki esiqhubekayo ezweni laseSwazini. 8.2.    Umhlangano kaMongameli u-Ramaphosa neNgonyama uMswati III obubanjwe ngoLwesibili mhla zi-2 kuLwezi 2021 ulandela ezithendeni zokuvakashela eSwazini kweziThunywa Ezikhethekile mhla zingama-21 kanye nomhla zingama-22 kuMfumfu. UMongameli wabe eyalele lezi ziThunywa Ezikhethekile ukuba zixoxisane nezwe laseSwazini mayelana nezehlakalo ezenzekile kanye nesimo esiqhubekayo esiphathelene nokuvikeleka kanye nezepolitiki, ekwenza lokho ngokwesikhundla sakhe njengoSihlalo Wombimbi Lwamazwe Amathathu lwe-SADC Lwezepolitiki, Ezokuphepha Nokuvikeleka olubandakanya i-Namibia (engusihlalo ozothatha izintambo zokuphatha), iNingizimu Afrika (usihlalo ophethe njengamanje) kanye ne-Botswana (usihlalo ophumayo esikhundleni).  8.3.    IKhabhinethi liyasamukela isivumelwano sokuthi izwe laseSwazini lizoqalisa inqubo ephokophele ekusungulweni kwesithangami sikazwelonke sokufakana imilomo nokubonisana. IKhabhinethi liyabanxusa bonke ababambiqhaza kanye nabathintekayo phakathi kwesizwe samaSwati ukuba basebenze ngokubambisana ukuqeda udlame nodweshu, futhi kugcinwe ukuthula kubuyiswe nozinzo ezweni laseSwazini.B.    Imithethosivivinywa1.    Isichibiyelo-mthethosivivinywa Somthetho Wezobugebengu (iziNqubo Zokuphenya Ngezindlela Zesayensi) sowezi-20211.1.    IKhabhinethi likugunyazile ukuthunyelwa kweSichibiyelo-mthethosivivinywa Somthetho Wezobugebengu (iziNqubo Zokuphenya Ngezindlela Zesayensi) sowezi-2021 ePhalamende ukuze sicutshungulwe ngokufanelekile. Izichibiyelo ezihlongozwayo zihlinzekela indlela-kusebenza yokuphoqelela ukuthathwa kwamasampula olibofuzo ngaphakathi ezihlathini zomuntu olahlwe yicala ngaphansi kwamacala angaphansi kukaSheduli 8.1.2.    Amacala kaSheduli 8 abandakanya amacala ezocansi, ukubamba inkunzi, ukushushumbiswa kwabantu kanye nokubulala ngokungenhloso. Lawo masampula olibofuzo athathwe ngaphakathi ezihlathini zomuntu azolekelela ekushushisweni kwezelelesi eziphindayo futhi zenze amanye amacala esikhathini esizayo.1.3.    UMthethosivivinywa uzolekelela futhi nasekusungulweni kwesizindalwazi esibanzi solibofuzo oluzosetshenziswa ekuphenyeni amacala ngezindlela zesayensi ukuze kuqiniswe impi yokulwisana nobugebengu ngokuthi kuhlonyiswe amaphoyisa ngobufakazi bokuphenya kanye nokuxazulula amacala abucayi. C.      Umcimbi Ozayo1.    Isitatimende Senqubomgomo Yesabelomali Sesikhathi Esimaphakathi (i-MTBPS)1.1.    UNgqongqoshe Wezezimali u-Enoch Godongwana uzokwethula i-MTBPS ePhalamende ngoLwesine mhla ziyi-11 kuLwezi 2021. Isitatimende sizohlinzeka imininingwane ebanzi mayelana nezinguquko ezizokwenziwa kwisabelomali sikazwelonke ukuze kuqinisekiswe ukusimama kwezwe lethu ngakwezezimali. 1.2.    I-MTBPS ibeka ngokucacileyo izinyathelo ezizothathwa yileli lizwe ukuxazulula izinselele ezibhedukile emnothweni wezwe ngenxa yomthelela we-COVID-19 kanye nezindlela zokubhekana nezinkinga zesikhathi eside esizayo eziphathelene nesimo sokwakheka komnotho wezwe.1.3.    I-MTBPS iyikhwelo elibhekiswe kuyo yonke imikhakha lokuba ibhukule isebenze ngokubambisana ukuze kuthuthukiswe umnotho futhi kuqhutshekiselwe phambili nokuvulwa kwamathuba omsebenzi. IKhabhinethi alingabazi nakancane ukuthi i-MTBPS izophinda futhi ibonise ukuzimisela kukahulumeni ekwakheni umnotho osimeme ngokubandakanya nemibono yayo yonke imikhakha yomphakathi kulokhu. D.    Umyalezo1.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle ku-: •    Nks Lalela Mswane (24), ngokunqoba isicoco sikaZime waseNingizimu Afrika wezi-2021 mhla ziyi-16 kuMfumfu eKapa. Ukunqoba kwakhe kuyisiqinisekiso sokuthi impumelelo ingazuzwa ngokuzinikela nokusebenza ngokuzikhandla.E.    Abaqashiwe1.    UMnu Robert Nkuna, owelulelwe inkontileka yakhe yomsebenzi ngeminyaka emihlanu enguMqondisi-Jikelele (u-DG) eMnyangweni Wezokuhlela, Ukuqapha Nokuhlola.  2.    UMnu Robert Mooketsa Ramasodi oqashwe njengo-DG eMnyangweni Wezolimo, Izinguquko Kwezomhlaba Nokuthuthukiswa Kwezindawo Zasemakhaya. 3.    UNks Mohlago Flora Mokgohloa oqashwe njengePhini lika-DG (u-DDG): Ophikweni Lwezinhlobonhlobo Zezinto Eziphila Kwimvelo Nokongiwa Kwazo, eMnyangweni Wezamahlathi, Ezokudoba kanye Nezemvelo.4.    UNks Rirhandzu Sharon Mashava oqashwe njengo-DDG: Ophikweni Lwezokuhlela Okudidiyelwe Kwezokuthutha, eMnyangweni Wezokuthutha.5.    UNks Mameetse Primrose Masemola oqashwe njengo-DDG: Wezokuhlelwa Kotshalomali Olufakwa Kwingqalasizinda – oPhikweni Lwezengqalasizinda lwaseNingizimu Afrika, eMnyangweni Wezemisebenzi Yomphakathi Nezingqalasizinda (i-DPWI). 6.    UNks Carmen Joy Abrahams oqashwe njengo-DDG: woHlelo Olweluliwe Lwezemisebenzi Yomphakathi e-DPWI. IKhabhinethi ligunyaze ukuqokwa kwamalungu eBhodi alandelayo ngaphansi kombandela wokuthi kumele kuqinisekiswe iziqu zawo futhi ahlolwe ngokufanele.7.    IBhodi labaqondisi benkampani eyengamele ukutshalwa kwezimali zikahulumeni i-Public Investment Corporation (i-PIC):(i)    UDkt David Masondo (onguSihlalo);(ii)    UMnu Frans Baleni;(iii)    UNks Ntombifuthi Mtoba;(iv)    UNks Tryphosa Ramano;(v)    USlz Bonke Dumisa;(vi)    UNks Esther Barbara Watson;(vii)    UNks Beverly Bouwer;(viii)    UMnu Mongwena Mugwena Maluleke;(ix)    UMnu Walter Hlaise;(x)    UMnu Lufuno Mulaudzi;(xi)    UMnu Abel Sithole;(xii)    UMnu Brian Mavuka; kanye (xiii)    NoNks Makano Mosidi.8.    IKhabhinethi liqoke ukusithobela isinqumo senkantolo esiyalela ukuthi abuyiselwe ezikhundleni zawo amalungu eBhodi labaqondisi lenkampani yezokuphakelwa kwamanzi i-Umgeni Water.(i)    UNks Ziphozethu Mathenjwa (onguSihlalo);(ii)    USlz Thandwa Mthembu;(iii)    UMnu Siboniso Shabalala;(iv)    UMnu Mduduzi Eric Zakwe;(v)    UNks Chamane Nompumelelo Beata;(vi)    UMnu Visvin Reddy;(vii)    UMnu William Mapena;(viii)    UMnu Teboho Nkhahle;(ix)    UNks Linda Ngcobo;(x)    UNks Bongekile Zulu;(xi)    UMnu Suleman Badat;(xii)    UNks Mbali Barbara Ndlovu; kanye (xiii)    NoMmeli WasemaJajini u-Simosenkosi Chamane. Imibuzo: Nks Phumla Williams – uMkhulumeli weKhabhinethi Iselula: 083 501 0139"
"Isitatimende soMhlangano weKhabhinethi obubanjwe ngoLwesithathu, mhla zingama-24 kuLwezi 2021",25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngolwesithathu-mhla-zingama-24-kulwezi,"A.    Izindaba Ezisematheni1.    Ukugonyelwa ubhubhane lwegciwane leSifo se-Corona (i-COVID-19)1.1.    IKhabhinethi kulithokozisile ukuthi abantu abangaphezu kwezi-260 000 baphumile bayogonywa ngesikhathi kubanjwe umkhankaso wesibili wempelasonto yokugoma i-Vooma Vaccination Weekend ezweni lonkana kusukela mhla ziyi-12 kuya kumhla ziyi-14 kuLwezi 2021.   1.2.    Kumele sikhumbule ukuthi alikapheli neze igciwane phakathi kwethu, nokuthi umgomo uyasivikela ukuze singahlaselwa wukugula okubucayi, silaliswe esibhedlela noma sishone ngenxa yegciwane.1.3.    Umgomo unikezwa mahhala kubo bonke abantu abahlala eNingizimu Afrika, futhi noma ngubani oneminyaka yobudala eyi-12 kuya phezulu uyakhuthazwa ukuba aphume ayothola umgomo. Masigonywe ukuze siqinisekise isikhathi samaholide okuphela konyaka esiphephile futhi esinentokozo nemindeni yethu nabangani.  2.    Uhlelo Lwentuthuko Lwezifunda (i-DDM) 2.1.    IKhabhinethi likwamukele ngezandla ezimhlophe ukuvakashela kukaMongameli u-Cyril Ramaphosa eSifundeni Ugu KwaZulu-Natali ngoLwesihlanu mhla ziyi-12 kuLwezi 2021, okuwuhambo oluqhakambise ukuthuthukiswa kwesifunda esisogwini olusempumalanga, i-Eastern Seaboard, esihlanganisa ugu olungamakhilomitha angama-600 oluphakathi kwesifundazwe saKwaZulu-Natali neMpumalanga Kapa.   2.2.    Umklamo wokuThuthukiswa Kwesifunda Esisogwini Olusempumalanga, ngumklamo we-DDM oyingqayizivele futhi osemqoka kakhulu, ohlose ukwakha iminotho yendawo ebandakanyayo ngenhloso yokuqeda ukhondolo lokuhlaliswa kwabantu olwashiywa ngumbuso wobandlululo. Lo mklamo uhlose ukusebenzisa amathuba ahlinzekwa yimithombo yemvelo eyindathane etholakala kuleya ndawo ukukhulisa umnotho. 3.    Isitatimende Senqubomgomo Yesabelomali Sesikhathi Esimaphakathi (i-MTBPS)3.1.    IKhabhinethi lizwakalise ukuweseka ngokuphelele umgudu wezezimali obekwe ngokucacileyo ku-MTBPS eyethulwe nguNgqongqoshe Wezezimali u-Enoch Godongwana ePhalamende, eKapa, ngoLwesine mhla ziyi-11 kuLwezi 2021, othumela umyalezo oqinile wokuzibophezela kwethu ekuphatheni nokusebenzisa izimali ngokucophelela okukhulu nangobunyoninco.3.2.    Njengengxenye yokuzibophezela kwethu emphakathini, ingxenye engama-60% yesabelomali sethu yabelwe ukwakhiwa kwezindlu, ukuhlinzekwa kwezidingongqangi mahhala kubantu, izinhlelo zokuvula amathuba omsebenzi, ezempilo, ezemfundo kanye nezibonelelo zikahulumeni.3.3.    Izinhlelo ezibalulwe ku-MTBPS ziyabonisa ukuthi uhulumeni unohlelo olucacile lokuqondisa nokulawula umnotho wezwe kulesi siphithiphithi esidalwe wubhubhane lwe-COVID-19 futhi ngalokho kubekwe izwe lethu emgudwini wokukhula wesikhathi eside.4.    Umbukiso Wezokuhwebelana Ngokukhululekile phakathi Kwamazwe ase-Afrika wezi-2021 (i-IATF2021)4.1.    Umbukiso i-IATF2021 obe yimpumelelo – obubanjelwe e-Inkosi Albert Luthuli International Convention Centre eThekwini kusukela mhla ziyi-15 kuya kumhla zingama-21 kuLwezi 2021 – ulekelelile ukuqinisa ubambiswano kanye nokukhuthaza ukuhwebelana phakathi kwamazwe ase-Afrika nokutshalwa kwezimali.4.2.    I-IATF iqoqanise ndawonye abaholi bamabhizinisi ukuze babelane ngolwazi oluphathelene nokuhwebelana, ukutshalwa kwezimali kanye nezimakethe, futhi ngalokho kwelulwe amathuba okutshalwa kwezimali ezwekazini. Izimpahla nezinsizakalo zaseNingizimu Afrika zakhangiswa kulo mbukiso futhi kwahlinzekwa ngolwazi olunzulu ngobuhle nokubaluleka kwazo ngenhloso yokwakha imigudu yokuthengisa kanye nobambiswano ukuze kukhuliswe ukuthunyelwa nokuthengiswa kwazo kwamanye amazwe ezwekazini.5.    Ukuphepha kwamakhaya 5.1.    IKhabhinethi lizwakalise ukukhathazeka ngokuphepha kwezingane kulandela izigameko zakamuva ezimbadlwana zokuthunjwa kwezingane ezenzeke ezingxenyeni ezithile zaleli lizwe. Kulesi sikhathi esizayo samaholidi okuphela konyaka abazali kanye nabanakekeli bezingane kumele bavule amehlo bakuqikelele kakhulu ukuphepha kwezingane ezingaphansi kwesandla sabo abazinakekelayo futhi bahlale bazi ngaso sonke isikhathi ukuthi zikuphi.5.2.    Abazali nabanakekeli bezingane bayanxuswa ukuba baxoxisane nezingane ezingaphansi kwesandla sabo mayelana nakho konke okuphathelene nezinyathelo zokuqikelela ukuphepha, kubandakanya nobungozi obuphathelene ne-COVID-19 kanye nemigomo yokuzivikela okumele ilandelwe. Siyabanxusa futhi abazali kanye nabanakekeli bezingane ukuthi babhekisise kahle ukuthi yimiphi imicimbi ezingazibandakanya kuyona ngokuphepha izingane zabo, ikakhulukazi intsha.5.3.    Imicimbi enjengamadili omculo lapho abafundi bakamatikuletsheni bengqabashiya futhi badanse khona ngaphandle nokuzithiba kanye namadili okuvalelisana abanjwa ngabafundi bakamatikuletsheni emva kokuphothula ukuhlolwa kwabo yimicimbi engadala ukusabalala nokubhebhetheka kwe-COVID-19 okomlilo wequbula. Imibuthano emikhulu, ikakhulukazi leyo ebandakanya ukuphuzwa kotshwala, inobungozi obukhulu futhi icekela phansi imizamo yethu yokunqanda ukusabalala kwegciwane.6.    Ukwakhiwa kobambiswano lwamaqembu okhethweni lohulumeni basekhaya6.1.    IKhabhinethi libonge bonke labo bavoti abafanelekile ukuvota abavotile oKhethweni Lohulumeni Basekhaya (i-LGE) lowezi-2021 obelubanjwe ngoMsombuluko mhla lu-1 kuLwezi 2021 ukuze kutholakale ukuthi ubani okumele aphathe kohulumeni basekhaya. IKhabhinethi liziphawulile futhi izivumelwano zokubambisana kwamaqembu ezimenyezelwe kamuva nje komasipala labo abalengayo, lapho kungabangakhona iqembu elidle umhlanganiso ngamalengiso.6.2.    IKhabhinethi lihalalisele zonke izimeya namakhansela asanda kukhethwa, futhi libafisele impumelelo emsebenzini wabo osemqoka wokuhlinzeka ngezidingongqangi zikamasipala kuyo yonke imiphakathi, kungakhathalekile ukuthi yeseka liphi iqephu. IKhabhinethi liwancomile futhi namaqembu ezepolitiki ngendlela enesithunzi nenhlonipho aziphathe ngayo ngenkathi kubanjwe uKhetho Lohulumeni Basekhaya kanye nasezingxoxweni zokubambisana kwamaqembu. 7.    Ubumbano lomphakathi7.1.    IKhabhinethi liwuphawulile umuzwa okhulayo wokucwaswa kwabantu bokufika kuleli kanye nokuboshwa kwabo ngabhande linye ovunguzayo ezingxenyeni ezithile zakuleli. 7.2.    Ukuhlasela ngamandla kwe-COVID-19 kubakhahlamezile bonke abantu baseNingizimu Afrika futhi umuzwa wenzondo obhebhezelwa yidlanzana labantu awubonisi neze isimo sangempela sobudlelwano obuhle phakathi kwezakhamuzi zethu kanye nabantu bokufika kuleli abaphila futhi basebenze emiphakathini yethu. 7.3.    IKhabhinethi linxuse imiphakathi ukuthi ihlale iqaphile futhi igweme ukuphoqelelwa ukuthi izonde abanye abantu abanjengabo. IKhabhinethi linxuse wonke umuntu ukuthi aziphathe ngendlela efanele futhi konke akwenzayo akwenze ngokuhlonipha nokuthobela umthetho. Bika kwabomthetho noma yisiphi isenzo sokwephulwa komthetho esinjengokwesatshiswa noma udlame lomphakathi.B.    Izinqumo zeKhabhinethi1.    Imiphumela yesigcawu sama-26 seNgqungquthela Yamazwe Angamalungu (i-COP26) yeSivumelwano Sohlaka Lwenhlangano Yezizwe Esiqondene Nokuguquguquka Kwesimo Sezulu (i-UNFCCC)1.1.    IKhabhinethi lithulelwe umbiko nguNgqongqoshe Wezamahlathi, Ezokudoba kanye Nezemvelo uNks Barbara Creecy, mayelana nemiphumela yesigcawu sama-26 se-COP ye-UNFCCC ebesibanjelwe e-Glasgow, kwelase-Scotland, e-United Kingdom (i-UK) kusukela mhla zingama-31 kuMfumfu kuya kumhla ziyi-13 kuLwezi 2021.1.2.    Ukubamba iqhaza kweNingizimu Afrika bekusekelwe phezu kwezibophezelo zayo eyazenza ngaphansi kweSivumelwano sase-Paris Esiqondene Nokuguquguquka Kwesimo Sezulu sowezi-2015, okuyizibophezelo zokunciphisa ukukhiqizwa kwezinukubezi-mkhathi ezidala isivuvu somhlaba kanye nokwakha umphakathi nomnotho oqinile nonohlonze okwaziyo ukumelana nesimo sezulu esiguquguqukayo. Ukuguqukela kwezwe emandleni kagesi ovuselelekayo kuzoba nemihlomulo eminingi emihle kukho kokubili imvelo kanye nomnotho wethu.1.3.    IKhabhinethi lilwamukele ngezandla ezimhlophe uBambiswano Loguquko Olunobuqotho Nobulungiswa, phecelezi, i-Just Transition Partnership, oluyingqophamlando olusungulwe yiNingizimu Afrika namazwe aphesheya okuyi-France, Germany, UK, United States kanye ne-European Union, olumenyezelwe ngenkathi kubanjwe i-COP26. 1.4.    IKhabhinethi lisamukelile isiphakamiso sobambiswano okuhloswe ngalo ukuhlanganisa isamba semali engama-R131 ezigidigidi kule minyaka emithathu kuya kwemihlanu ezayo ukuze kwesekwe izinhlelo zeNingizimu Afrika zoGuquko Olunobuqotho Nobulungiswa. Lesi siphakamiso siyahambisana nesibophezelo esenziwa ngaphansi kweSivumelwano sase-Paris ngamazwe asethuthukile ngenhloso yokweseka izinyathelo zamazwe asathuthuka zokubhekana nesimo sezulu, kufaka phakathi nezinyathelo zeNingizimu Afrika.1.5.    IKomidi Elibandakanya Ongqongqoshe Beminyango Ehlukahlukene, usihlalo walo okunguMongameli u-Ramaphosa, lizolawula umsebenzi ozokwenziwa kusukela manje kuya phambili maqondana nohlelo lwaleli lizwe loGuquko Olunobuqotho Nobulungiswa kanye neziphakamiso zeminikelo yemali ezonikezwa iNingizimu Afrika ngaphansi kwalolu bambiswano.1.6.    IKhabhinethi liphinde futhi lagunyaza uhulumeni ukuthi aqoke ithimba lezimali elibandakanya uMnyango Kamgcinimafa Kazwelonke; iSikhungo Sokuthuthukiswa Kwezimboni; uMnyango Wezamahlathi, Ezokudoba kanye Nezemvelo; u-Eskom kanye nabanye ongoti bezezimali ukuba licubungule imidanti engumongo yalolu bambiswano kanye nesiphakamiso.2.    Ukwelulwa Kwesimo Senhlekelele Sikazwelonke 2.1.    Ngokuhambisana nemigomo yeSigaba 27(5) (c) soMthetho Wokulawulwa Kwenhlekelele, wezi-2002 (uMthetho wama-57 wezi-2002), iKhabhinethi ligunyaze ukwelulwa kweSimo Senhlekelele Sikazwelonke kuze kube ngumhla we-15 kuZibandlela 2021. Lezi zinyathelo zizoqhubeka nokulekelela empini yaleli lizwe yokunqanda ukubhebhetheka kwe-COVID-19. 3.    Inyanga Yokuqwashisa Ngamalungelo Abakhubazekile 3.1.    IKhabhinethi liyigunyazile indlela-kusebenza yokuhlaziya isimo-ngqikithi ngokujulile elandelwayo embungazweni walo nyaka weNyanga Yokuqwashisa Ngamalungelo Abakhubazekile, egujwa njalo ngonyaka kusukela mhla zi-3 kuLwezi kuze kube ngumhla zi-3 kuZibandlela. Isiqubulo sowezi-2021 sithi: “Unyaka ka-Charlotte Mannya Maxeke – Sakha futhi Sifezekise Umphakathi Obandakanyayo Oweseka futhi Ugcine Amalungelo Abantu Abanokukhubazeka”. 3.2.    Lo mkhankaso ugxile ekuqwashiseni ngabantu abanokukhubazeka emphakathini wethu, kanye nokubungaza inqubekela-phambili esesiyenzile njengezwe ukunikeza abantu abanokukhubazeka amathuba okubamba iqhaza ngenkuthalo emshikashikeni wethu wokukhuliswa komnotho. UNgqongqoshe weHhovisi likaMongameli owengamele ezaBesifazane, Intsha Nabantu Abanokukhubazeka, uNks Maite Nkoana-Mashabane, khona maduze nje uzosichazela kabanzi ngezinhlelo ezizokwenziwa ngeviki neviki eziqondene nezingqikithi ezihlukahlukene.3.3.    INingizimu Afrika yakugunyaza ngokusemthethweni ukusayindwa kweSivumelwano seNhlangano Yezizwe Esiqondene Namalungelo Abantu Abanokukhubazeka.4.    Umbiko Kazwelonke Wesimo Samalungelo Ezingane4.1.    IKhabhinethi likugunyazile ukushicilelwa koMbiko Kazwelonke Wesimo Samalungelo Ezingane okhishwa njalo ngonyaka. Lona ngumbiko wezwe wokuqala ngqa obanzi wesimo sezingane ohlanganiswe ngokusebenzisa uHlelo Lokusebenza Lukazwelonke oluqondene Nezingane lowezi-2019-2024. 4.2.    Umbiko uhlinzeka kafushane ngenqubekela-phambili esiyenziwe ekuqaliseni ukusebenza kwemithetho kanye nezinqubomgomo okuhloswe ngazo ukuvikela nokugqugquzela amalungelo ezingane njengoba lokhu kuhlinzekeliwe kuSomqulu Wamalungelo. 5.    Umbiko Wamazwe Asayinde Isivumelwano Okumele Uthunyelwe Ekomidini Longoti lase-Afrika Eliqondene Namalungelo Nenhlalakahle Yengane (i-ACERWC)5.1.    IKhabhinethi likugunyazile ukuthi uMbiko Wamazwe Asayinde Isivumelwano uthunyelwe ku-ACERWC yeNhlangano Yamazwe ase-Afrika (i-AU).5.2.    Lona ngumbiko wesithathu othunyelwa yiNingizimu Afrika ku-ACERWC, njengoba leli lizwe lingelinye lamazwe asayinde izibopho ze-AU maqondana nenhlalakahle nokuvikelwa kwezingane ezwekazini. Umbiko wamanje, okumele wethulwe ngoNdasa 2022, usabela futhi nakulokho okwashiwo yi-ACERWC maqondana nombiko wethu wezi-2016. 6.    Izimvume Ezikhethekile Zokuhlinzekwa Kwabantu BaseZimbabwe Ngamaphepha Okufunda, Ukusebenza Nokuqhuba Ibhizinisi Kuleli (ama-ZEP)6.1.    IKhabhinethi liwacubungulile ama-ZEP angundabamlonyeni kuleli futhi liziphawulile nezindaba ezingelona neze iqiniso ebezisatshalaliswa maqondana nalezi zimvume. Uhlelo lokuqala lokubhekelelwa ngokukhethekile kwabantu baseZimbabwe laqala ngowezi-2009 futhi lokhu kwabe kubizwa ngeZimvume Zohlelo Lokubhekelelwa Ngokukhethekile Kwabantu BaseZimbabwe. Lokhu kwabe kuhlinzekela ukuhlinzekwa kwabantu baseZimbabwe abafanelekile ngamaphepha-mvume esikhathi esiyiminyaka emihlanu.6.2.    Ngowezi-2014, lolu hlelo lwelulwa ngeminye iminyaka emithathu futhi lwabe selubizwa ngeZimvume Ezikhethekile Zabantu BaseZimbabwe. Izimvume ze-ZEP ezisebenzayo njengamanje zaqala ngowezi-2017 futhi zizophelelwa yisikhathi mhla zingama-31 kuZibandlela 2021.6.3.    Kulandela ukuxoxisana kabanzi ngalolu daba, iKhabhinethi linqume ukuthi lingabe lisaqhubeka nokwelula izimvume ezikhethekile zabantu baseZimbabwe. Kodwa-ke, linqume ukubanikeza isikhathi sikashwele esiyizinyanga eziyi-12 emva kokuphela kwesikhathi sokusebenza kwama-ZEP asebenzayo njengamanje.6.4.    Ngalesi sikhathi, abanikazi balezi zimvume kumele bafake izicelo zezinye izimvume ezifanelekile eziqondene nesimo sabo ngokwehlukahlukana kwabo. Ekupheleni kwesikhathi sikashwele wezinyanga eziyi-12 labo abangaphumelelanga ezicelweni zabo kumele baphume baphele eNingizimu Afrika noma-ke babuyiselwe nguhulumeni ngenkani ezweni labo. 7.    Ukuhlelwa kabusha kohlelo lokhetho lwaseNingizimu Afrika ukuze lubandakanye nalabo abangenela ukhetho ngokuzimela7.1.    IKhabhinethi likugunyazile ukuthunyelwa ePhalamende kombiko weKomidi Eleluleka uNgqongqoshe (i-MAC) oqondene Nezinguquko Zohlelo Lokhetho. Izinguquko zokhetho zaqaliswa emva kwesinqumo seNkantolo Yomthethosisekelo esakhishwa ngowezi-2020 esakubeka ngokucacile ukuthi uMthetho Wezokhetho, we-1998 (uMthetho wama-73 we-1998) awuhambisani neze noMthethosisekelo njengoba uhlinzekela kuphela ukuthi ukukhethwa kwamalungu eSigungu Sikazwelonke   kanye nezishayamthetho zezifundazwe kwenziwe ngaphansi kwesandla samaqembu ezepolitiki. 7.2.    Umbiko we-MAC wethula izinqubomgomo ezihlukahlukene okungakhethwa kuzo ukulungisa lezo zingxenye zoMthetho Wokhetho we-1998 eziphambene noMthethosisekelo.  8.    Uhlaka Lwemigomo Okuhloswe Ukufinyelela Kuyona Yezinukubezi-mkhathi Ezikhiqizwa Yimikhakha (ama-SETs) 8.1.    IKhabhinethi lilugunyazile uHlaka lwama-SETs ngokuhambisana nenqubo yeNingizimu Afrika yokuqalisa ukusebenza kweSivumelwano sase-Paris esasayindwa yiNgqungquthela Yamazwe Angamalungu yeSivumelwano Sohlaka LweNhlangano Yezizwe Esiqondene Nokuguquguquka Kwesimo Sezulu ngowezi-2015. Lolu hlaka luzohola futhi lulawule indlela-kusebenza ezosetshenziswa yiminyango kahulumeni eyinhloko eqondene nalo msebenzi ekulawuleni inqubo yokwaba nokuqalisa ama-SETs kweminye iminyango esebenzisana nayo. 8.2.    Amathuluzi okuhlela eminyango kazwelonke noma iziNqubomgomo Nezinyathelo (ama-PAMs) kuhloswe ngakho ukunciphisa izinukubezi-mkhathi ezikhiqizwa yilo mkhakha ngokuhambisana nomgomo okuhloswe ukufinyelela kuwona wokunciphisa izinukubezi-mkhathi ezikhiqizwa yimikhakha. Umkhakha we-PAMs ubaluleke kakhulu ekuqalisweni kokususwa kwezinukubezi-mkhathi esizibekele khona. Le migomo okuhloswe ukufinyelela kuyona izobekwa ngokucacile futhi yabiwe ngokushesha emva kokuba uMthethosivivinywa Wokuguquguquka Kwesimo Sezulu usuphasisiwe waba ngumthetho. Lokhu kuzonqunyelwa ukuqhubeka amahlandla amathathu alandelanayo eminyaka emihlanu futhi kuzobuyekezwa njalo emva kweminyaka emihlanu.9.    Umthamo owamukelekile wekhabhoni engakhiqizwa yizinkampani9.1.    IKhabhinethi liyigunyazile iNdlela-kusebenza Yokwabiwa Komthamo Owamukelekile Wekhabhoni Engakhiqizwa Yizinkampani ukuze iqale ukusetshenziswa. Ngowezi-2023, kuzoqaliswa uhlelo oluphoqelekile lomthamo ovumelekile wekhabhoni engakhiqizwa yizinkampani oluqondiswe kulezo zinkampani ezikhiqiza ikhabhoni eningi ngokweqile. Uhlelo lomthamo ovumelekile wekhabhoni engakhiqizwa yizinkampani luzophoqelela izinkampani ezikhiqiza ikhabhoni eningi ngokweqile ukuba zithobele imithamo ezabelwe yona yezingcolisi-mkhathi njengezibophezelo zazo zeminyaka emihlanu.9.2.    Indlela-kusebenza yokwabiwa komthamo owamukelekile wekhabhoni engakhiqizwa yizinkampani ibeka ngokucacileyo ububanzi bomthamo ophoqelekile wekhabhoni engakhiqizwa yizinkampani kanye nemininingwane yezinhlaka zokusebenza ezizosetshenziswa ukubala nokwaba imithamo eyamukelekile yekhabhoni engakhiqizwa yizinkampani esigabeni sokuqala esiphoqelekile, kuya ngale kwalokho.10.    Ukuhlelwa kabusha kwezifundankantolo ukuze zisebenze ngobunyoninco 10.1.    IKhabhinethi likwamukelile ukuphothulwa kohlelo lokuhlelwa kabusha kwezifundankantolo zezifundazwe ezine ezisilele (okuyiMpumalanga Kapa; Freyistata; KwaZulu-Natali kanye neNtshonalanga Kapa). Le nqubo eqalisa ukusebenza kwezimiselo zoMthethosisekelo weRiphabhulikhi yaseNingizimu Afrika wonyaka we-1996, yaqala ngowezi-2014 lapho khona kwahlelwa kabusha isifundankantolo sase-Gauteng kanye nesaseNyakatho Ntshonalanga. Isifundazwe saseLimpopo kanye nesaseMpumalanga zaphothulwa ngowezi-2016 kanti esaseNyakatho Kapa sona saphothulwa ngowezi-2018.10.2.    Ngaphambi kowe-1994, izifundankantolo zaleli lizwe zabe zinqunywa ngokobuhlanga okwakubhebhezela futhi kuqhubekisele phambili ukuhlinzekwa kwezinsizakalo zobulungiswa nokwahlulela ezingagculisi neze futhi ezisezingeni eliphansi kubantu abamnyama ababehlala kulezo zindawo esezaqedwa ezabe ziyizabelo zabamnyama noma omazibuse kanye namalokishi. 10.3.    Imingcele ehlongozwayo yamandla okwengamela kwezinkantolo ezihlelwe kabusha iqinisekisa ukufinyelela ngokulinganayo kwabo bonke abantu baseNingizimu Afrika ohlelweni lobulungiswa. Le nqubo yokuba ekugcineni kuqhanyukwe nale mingcele yabe iyinqubo ebandakanyayo eyayifaka phakathi izimantshi, uMbutho Wamaphoyisa aseNingizimu Afrika; uPhiko Lwezokushushisa Lukazwelonke; iBhodi Losizo Lwezomthetho, iBhodi Lokuklanywa Kwemingcele Yomasipala kanye nabo bonke ababambiqhaza nalabo abathintekayo abafanelekile abasezifundazweni ngokwehlukana kwazo. 11.    Izinqubomgomo zokuphathwa kwamacala aphathelene nokumangalelwa kombuso, ukuxazululwa kwemibango ngaphandle kwenkantolo kanye nokumelwa kombuso emacaleni11.1.    IKhabhinethi lizigunyazile izinqubomgomo ezintathu eziphathelene nokuphathwa kwamacala okumangalelwa kombuso, ukuxazululwa kwemibango ngaphandle kwenkantolo kanye nokumelwa kombuso emacaleni. Lezi zinqubomgomo zihlose ukugqugquzela ukuphathwa kwamacala okumangalelwa kombuso ngendlela ehlomisayo ekwenzeni umsebenzi ngobunyoninco kanye nokuvuna izithelo ezinhle ngaphandle kokufaka umbuso ezindlekweni ezinkulu.11.2.    Lezi zinqubomgomo zihlinzeka ngemigomo-jikelele okumele ilandelwe kanye nendlela-kusebenza okumele isetshenziswe yiHhovisi Lommeli Wombuso (i-OSA) lapho libhekene namacala okumangalelwa kombuso. Futhi, lezi zinqubomgomo zisungula izinqubo-kusebenza ezifanayo ezizosetshenziswa futhi zihlinzeka ngohlaka lokwelekelela i-OSA. Inqubomgomo yokuxazululwa kwemibango ngaphandle kwenkantolo yethula futhi nezinhlelo ezehlukile zokungenelela kulawo macala angaxazululeka ngokulandela izinqubo zenkantolo ezingambi eqolo.11.3.    Lezi zinqubomgomo zizosebenza njengendlela-kusebenza yesikhashana ngenkathi kusabuyekezwa uMthetho Wommeli Wombuso, we-1957 (uMthetho wama-56 we-1957), njengoba uchitshiyeliwe. C.    Imithethosivivinywa1.    UMthethosivivinywa Wokuchibiyela Imithetho Yemfundo Eyisisekelo1.1.    IKhabhinethi likugunyazile ukuthunyelwa ePhalamende koMthethosivivinywa Wokuchibiyela Imithetho Yemfundo Eyisisekelo. Lo Mthethosivivinywa uchibiyela uMthetho Wezikole zaseNingizimu Afrika, we-1996 (uMthetho wama-84 we-1996) kanye noMthetho Wokuqashwa Kothisha, we-1998 (uMthetho wama-76 we-1998).1.2.    Izichibiyelo ezihlongozwayo zihlose ukuqinisa izinhlelo zokufunda emkhakheni wezemfundo njengoba kushiwo kuMthethosisekelo WeRiphabhulikhi yaseNingizimu Afrika we-1996. Izichibiyelo, phakathi kokunye, ziqalisa ukufinyelela kwabo bonke abantwana eminyakeni emibili yohlelo lokuthuthukiswa kwezingane zisencane.1.3.    Futhi uMthethosivivinywa uphoqelela ukuphendula kwezigungu ezilawula izikole futhi ucacisa ngezinqubomgomo zokwamukelwa kwabafundi ezikoleni, ulimi kanye nemigomo yokuziphatha. Izichibiyelo ezihlongozwayo zizokwenza ngcono ukufinyelela emfundweni kwabo bonke abafundi ezweni lonkana.1.4.    Lo Mthethosivivinywa udlule ohlelweni lokubonisana nokufakana imilomo nomphakathi kanye nabo bonke ababambiqhaza abathintekayo abafanelekile. 2.       UMthethosivivinywa Wezintela Zomkhakha Wezezimali wezi-20212.1. IKhabhinethi likugunyazile ukuthunyelwa ePhalamende koMthethosivivinywa Wezintela Zomkhakha Wezezimali wezi-2021. Lo Mthethosivivinywa uqalisa ukusebenza koMthetho Wokulawulwa Komkhakha Wezezimali (i-FSR), wezi-2017 (uMthetho wesi-9 wezi-2017).2.2. UMthethosivivinywa ukhokhisa umkhakha wezezimali izintela ezizosetshenziselwa ukuxhasa ngezimali imisebenzi eyenziwayo kanye nokusebenza kwezinhlangano zomkhakha wezezimali ezasungulwa ngokwemigomo yoMthetho we-FSR wezi-2017. UMthethosivivinywa ukhokhisa futhi namalumgu abhalisiwe enkampani idiphozithi ephoqelekile yenkokhelo-mshwalense ukuze kuhlinzekwe ngesivikelo-kulahlekelwa kubantu abafake izimali zabo ebhange uma kwenzeka kube nokwahluleka kwamabhange.2.3. UMthethosivivinywa uchibiyela futhi noMthetho Wezikhwama Zempesheni, we-1956 (uMthetho wama-24 we-1956); uMthetho Wamabhange, we-1990 (uMthetho wama-94 we-1990); uMthetho Wamabhange Alabo Abagcine Izimali Zabo Kuwona (Mutual Banks), we-1993 (uMthetho we-124 wonyaka we-1993) kanye noMthetho Wezokweluleka Ngezezimali kanye Nezinsizakalo Zokuxhumanisa, wezi-2002 (uMthetho wama-37 wezi-2002) futhi uhambelanisa le mithetho noMthetho we-FSR wezi-2017 maqondana nezinhlangano zomkhakha wezezimali.3.    UMthethosivivinywa Wokuchibiyela uMthetho Wokhetho3.1.    IKhabhinethi likugunyazile ukuthunyelwa ePhalamende koMthethosivivinywa Wokuchibiyela uMthetho Wokhetho obhekwe ngabomvu. Lo Mthethosivivinywa uchibiyela uMthetho Wokhetho we-1998 ukuze kuhlinzekelwe ukukhethwa kwabangeneli-khetho abazimele kwiSigungu Sikazwelonke kanye nezishayamthetho zezifundazwe. 3.2.    NgoNhlangulana 2020 iNkantolo YoMthethosisekelo yayalela iPhalamende ukuthi lilungise lokho okungalungile kuMthetho Wokhetho osebenzayo njengamanje we-1998 ukuze kuqinisekiswe ukuthi abangeneli-khetho abazimele bayakwazi ukungenela ukhetho lweSigungu Sikazwelonke kanye nezishayamthetho zezifundazwe.3.3.    IKhabhinethi likugunyazile futhi ukuthunyelwa kombiko we-MAC obeka ngokucacile izinqubo okungakhethwa kuzona zokulungisa lezo zingxenye zoMthetho Wokhetho okwatholakala ukuthi azihambisani noMthethosisekelo.A.    Umcimbi Ozayo1.    UMkhankaso Wezinsuku eziyi-16 Zokulwisana Nodlame Olubhekiswe Kwabesifazane Nezingane wezi-20211.1.    IKhabhinethi liyigunyazile indlela-kusebenza yokuhlaziya isimo-ngqikithi ngokujulile ezolandelwa emkhankasweni weziNsuku eziyi-16 Zokulwisana Nodlame Olubhekiswe Kwabesifazane Nezingane. Lo mkhankaso wokuqwashisa umphakathi uzoqhutshwa ngaphansi kwesiqubulo esithi: “Unyaka ka-Charlotte Mannya Maxeke: iziNsuku eziyi-16 Zobushoshovu – siqhubekela phambili sisuka ekuqwashiseni siya ekuphenduleni ngokufanele”. Umkhankaso uyingxenye yomsebenzi kahulumeni obanzi weziNsuku ezingama-365 Wobushoshovu bokuqwashisa nokushabashekela ukuqedwa kodlame olubhekiswe kwabesifazane nezingane.1.2.    IKhabhinethi liyasinxusa sonke ukuthi sikugxeke ukuhlukunyezwa nokuphathwa kabi kwabesifazane nezingane kuleli lizwe futhi sizibophezele ekunqandeni lokhu. Izibalo zakamuva zobugebengu obuphathelene nodlame olweyamene nobulili kanye nokubulawa kwabantu besifazane ezikhishwe yiHhovisi likaNgqongqoshe Wezamaphoyisa kumele zibe yinto edala ukukhathazeka kubo bonke abantu baseNingizimu Afrika abathanda ukuthula futhi abawuthobelayo umthetho.  1.3.    IKhabhinethi linxusa bonke abantu baseNingizimu Afrika ukuthi basebenze ngokubambisana ukuqinisekisa ukuthi lo mkhankaso usondeza leli lizwe ekufezekiseni ilungelo lokuphepha kwabesifazane nezingane. Namuhla mhla zingama-25 kuLwezi, uNgqongqoshe u-Nkoana-Mashabane uzokwethula ukuqaliswa kwalo mkhankaso.D.    Imiyalezo2.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle kulaba:UMnu Damon Galgut, umbhali onqobe umklomelo ohlonishwa kakhulu i-2021 Booker Prize ngenoveli yakhe esihloko sithi, The Promise, futhi ongumbhali waseNingizimu Afrika ongowesithathu ukunqoba i-Booker Prize.I-Mamelodi Sundowns Ladies ngokunqoba umqhudelwano wokuqala weNhlangano yase-Afrika Yeligi Yamaqembu Abesifazane Angoshampeni Bakanobhutshuzwayo obubanjelwe e-Cairo, kwelase-Gibhithe. Le mpumelelo eyingqophamlando ngokuqinisekileyo izokugqugquzela kakhulu ukuthuthukiswa komkhakha webhola likanobutshuzwayo wabesifazane eNingizimu Afrika.  3.    Amazwi enduduzoIKhabhinethi lidlulise amazwi enduduzo emindenini nabangani balaba abalandelayo:UMnu FW de Klerk (85), owabe enguMongameli waseNingizimu Afrika ngesikhathi esandulela ukufika kwentando yeningi labantu kuleli futhi owake wabamba nesikhundla sokuba yiPhini likaMongameli ngaphansi kukaHulumeni Wobumbano Lukazwelonke ngowe-1994. Wahlonishwa ngendodo yokuthula i-Nobel Peace Prize ngowe-1993 ngokuhlanganyela noMongameli waphambilini u-Nelson Mandela ngegalelo labo ekuqedweni kombuso wobandlululo ngokuthula, kanye nokubeka isisekelo sombuso omusha wentando yeningi labantu eNingizimu Afrika.UMnu Wilbur Smith (88), umbhali wamazwe ngamazwe wodumo odayise izincwadi ezingaphezu kwezigidi eziyi-140.  Ubengumbhali nomxoxi wezindaba ongaconsi phansi othathwa njengomunye wezikhondlakhondla zemibhalo yobuciko ezweni lethu.UMnu Tubby Reddy (62), owabe enguMphathi Omkhulu (u-CEO) waphambilini wekomidi lenhlangano yakuleli yezemidlalo, i-South African Sports Confederation and Olympic Committee (i-SASCOC), obelokhu eqhubekele njalo nokusebenza ngokuzikhandla nokuzinikela okukhulu ukuphucula nokwenza ngcono ezemidlalo eNingizimu Afrika.  E.    AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.    UMnu Lucky Charles Mohalaba oqashwe njengo-CEO we-Inkomati-Usuthu Catchment Management Agency. 2.    USlz Azwihangwisi Edward Nesamvuni oqokwe njengoSihlalo weBhodi le-South African National Biodiversity Institute. 3.    UMnu Lemogang Pitsoe oqashwe njengo-CEO we-African Exploration Mining and Finance Corporation. 4.    UMnu Nasele Nathan Mehlomakulu oqashwe njengePhini likaMqondisi-Jikelele Wophiko Lokuqinisekisa Ukutholakala Kokudla Okwaneleyo kanye Nezinguquko Kwezomhlaba Wokulima eMnyangweni Wezolimo, Izinguquko Kwezomhlaba Nokuthuthukiswa Kwezindawo Zasemakhaya.5.    IBhodi LabaQondisi beSikhwama Sezinxephezelo:(i)    UMnu Paul Serote (uSihlalo);(ii)    UMnu Gerald Boitumelo Mokgoro;(iii)    UMnu Tibor Szana;(iv)    UNks Valerie Manamane Rennie;(v)    UDkt Zukiswa Pinini;(vi)    UNks Ndivhuwo Manyonga;(vii)    UNks Gys Myburgh McIntosh;(viii)    UMnu Mandla Shezi; (ix)    UMnu Adam Letshele;(x)    UDkt Sethole Reginald Legoabe;(xi)    UNks Elma Mary Burger; (xii)    UMfu Ntombizine Madyibi;(xiii)    UNks Vuyiswa Miya;(xiv)    UMnu Fani Xaba;(xv)    UNks Sumaya Hoosen;(xvi)    UMnu Kevin Cowley;(xvii)    UDkt Hilko Johannsmeier; (xviii)     UMnu Jan Mahlangu;(xix)    UNks Naledi Tsipane;(xx)    UMnu Janek Wilimiec;(xxi)    UMnu Edward Malometje Thobejana; kanye(xxii)    NoNks Desugee Pillai.6.    IBhodi LabaQondisi be-South African Weather Service:(i)    UNks Feziwe Yolanda Renqe;(ii)    UNks Mmapula Moreen Kgari;(iii)    UNks Sandika Daya;(iv)    UNks Moipone Edith Magomola;(v)    UMnu Mmaphaka Ephraim Tau;(vi)    UMnu Itani Phaduli;(vii)    USlz Ndivhudzannyi Sylvester Mpandeli; kanye (viii)    UDkt Grant Reagon Son. 7.    IBhodi LabaQondisi be-Construction Industry Development: (i)    UMnu Khulile Vuyisile Nzo (uSihlalo);(ii)    USlz Susanna Gertruida Bouillon (iPhini likaSihlalo);(iii)    UNks Yvonne Deliwe Mbane;(iv)    UMnu Tumelo Gopane;(v)    UMnu Sibusiso Makhanya;(vi)    UNks Karabo Joyce Siyila;(vii)    UNks Moloko Benadette Rabosiwana;(viii)    UNks Ertia Boitumelo Mokgatle;(ix)    UNks Celeste Margo le Roux;(x)    UMnu Danny Lesiba Masimene;(xi)    UNks Thuthuka Siphumezile Songelwa;(xii)    UNks Bongekile Zulu; kanye(xiii)    NoMnu Khuliso Kennedy Maimela.8.    IBhodi LabaQondisi be-Community Schemes Ombud Service: (i)    UNks Marvellous Phindile Mthethwa (uSihlalo);(ii)    UMnu Sediko Rakolote;(iii)    UNks Julia Ramataboe;(iv)    UNks Deshni Subbiah;(v)    UMnu Mthokozisi Daluxolo Xulu;(vi)    UMnu Donovan Vincent Goliath; kanye (vii)    NoNks Ntombikayise Sithole.9.    IBhodi LabaQondisi be-Property Practitioners Regulatory Authority: (i)    UMnu Steven Piet Ngubeni (uSihlalo); (ii)    UNks Pamela Nonkululeko Makhubela;(iii)    Ummeli wasemaJajini uMxolisi Sphamandla Nene;(iv)    UMnu Terry Kevin Johnson;(v)    UMnu Thato Ramaili;(vi)    UNks Thokozani Radebe;(vii)    UNks Thuthuka Siphumezile Songelwa;(viii)    UMnu Shaheed Peters;(ix)    UNks Nokulunga Makopo;(x)    UNks Pamela Beatrice Snyman; kanye (xi)    NoNks Veruska Gilbert (Ummeleli woMnyango Wezohwebo, Ezezimboni Nokuncintisana)10.     IBhodi LabaQondisi be-National Home Builders Registration Council: (i)    UNks Nomusa Mufamadi (uSihlalo);(ii)    UMnu Francois Beukman;(iii)    UMnu Kganki Matabane;(iv)    UNks Nontuthuko Chiluvane;(v)    UNks Mandy Jayakody;(vi)    UMnu Refilwe Lediga;(vii)    UNks Morwesi Ramonyai;(viii)    UNks Siphindile Memela;(ix)    UNks Nomthandazo Lucia Ncalane-Ngcobo;(x)    UNks Kedibone Tsiloane;(xi)    UMnu Roy Mnisi;(xii)    UNks Shelly Huntley;(xiii)    UNks Sasa Subaban; kanye(xiv)    NoNks Zodwa Matiwane. 11.    Amalungu oMkhandlu we-Social Housing Regulatory Authority: (i)    UNks Busisiwe Nzo (uSihlalo);(ii)    UNks Pulani Thobejane-Mogotsi(iii)    UNks Lahlane Malema;(iv)    UNks Sanele Masiza;(v)    UNks Yvonne Deliwe Mbane;(vi)    UNks Lebogang Shole;(vii)    UNks Ayanda Olifant;(viii)    UNks Zimbini Hill;(ix)    UNks Confidence Tshilande;(x)    UMnu Kevin Kiewitz;(xi)    UMnu Ashley Latchu; kanye(xii)    NoMnu Mashukudu Maboa.12.     IBhodi LabaQondisi be-Housing Development Agency:(i)    UDkt Tshilidzi Ratshitanga (uSihlalo);(ii)    UNks Marina Dumakude (iPhini likaSihlalo);(iii)    UDkt Manqoba Soni;(iv)    UNks Nalini Maharaj;(v)    UMnu Rajesh Makan; kanye(vi)    NoNks Magdeline Tshabalala.  Imibuzo: Nks Phumla Williams – uMkhulumeli weKhabhinethiIselula: 083 501 0139 "
"Isitatimende soMhlangano weKhabhinethi Obubanjwe nge-inthanethi ngoLwesithathu, mhla ziyi-8 kuZibandlela 2021",9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/zu/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-ziyi-8,"A.    Ezisematheni1.    USuku Lomhlaba Lokulwa Nenkohlakalo1.1.    INingizimu Afrika ihlanganyela nomhlaba wonke ekubungazeni uSuku Lomhlaba Lokulwa Nenkohlakalo ngoLwesine, mhla ziyi-9 kuZibandlela 2021 ngaphansi kwesiqubulo esithi “Ikusasa elingenankohlakalo liqala namuhla, liqala ngami”. Isiqubulo seNhlangano Yezizwe Ezibumbene soSuku Lomhlaba Lokulwa Nenkohlakalo lowezi-2021 sithi: “Ilungelo lakho, indima yakho: Yithi cha enkohlakalweni”.1.2.    Inkohlakalo, noma ngabe inkulu noma incane, isalokhu ingenye yezinselele ezinkulu ezibhekene nezwe futhi ibuyisela emuva ukukhula komnotho nokuthuthuka kwenhlalo. 1.3.    IKhabhinethi isalokhu igqugquzelwa ukuthi uhlelo-kusebenza lobulungiswa lusaqhubeka nokuthatha izinyathelo ezingujuqu ukuthi labo abatholakala bebandakanyeka ezenzweni zenkohlakalo babekwa amacala. IKhomishana Ephenya Ngezinsolo Zokuqhwagwa Kwamandla Ombuso, iNkohlakalo kanye Nokukhwabanisa kuMkhakha kaHulumeni, kubandakanya neZinhlaka Zombuso, ihlele ukwethula umbiko wokugcina kuMongameli u-Cyril Ramaphosa ngoMgqibelo, mhla lu-1 kuMasingana 2022.  1.4.    IKhabhinethi ilindele ukuthi ngaphezu kokuveza obala ababhebhezeli benkohlakalo, lo mbiko uzophinde usihlinzeke ngezethulo zokuqinisa uhlelo-kusebenza lwethu ukuze sizogwema inkohlakalo.1.5.    Njengengxenye yokulwa kwethu okuqhubekayo nenkohlakalo, uPhiko Oluphenya Amacala Akhethekile (i-SIU) ivule amacala amaningi eNkantolo Ephakeme naseNkantolo Ekhethekile futhi lawa alandelayo asalokhu elindile kusuka mhla zingama-31 kuNdasa 2021: Amacala angama-56 eNkantolo Ephakeme ahlanganisa izinkontileka zenani eliyizigidigidi ezingama-R62;Amacala angama-64 eNkantolo Ekhethekile ahlanganisa izinkontileka zenani lezigidigidi eziyi-R6.99. La manani ngamanani ezinkontileka ezanikezwa ngokungekho emthethweni nangokungafanele yizikhungo zombuso futhi ziyisihloko samacala aqulwa yi-SIU. Kunyaka-mali wezi-2021/22, i-SIU ibisimise izinzuzo zempesheni yabakade besebenza kuhulumeni, ama-akhawunti asebhange kanye nezimpahla zabantu kanye namabhizinisi zenani elingaphezu kwezigidigidi ezingama-R43. UMongameli usesayine iziMemezelo ze-SIU eziyisishiyagalolunye kulo nyaka-mali obuyekezwayo. 1.6.    IKhabhinethi iphinde yagcizelela ukuthi impumelelo yokulwa kwethu nenkohlakalo ilele ekubandakanyweni kwabo bonke abantu eNingizimu Afrika. Uma ubona okuthile, khuluma; bika ngenkohlakalo ngokushayela iNombolo Ephuthumayo Kazwelonke Yokulwa Nenkohlakalo ku-0800 701 701. 1.7.    IKhabhinethi iphinde yaqinisekisa ukuvikela izingede, yaphinde yashayela ihlombe isibindi sabasebenzi bakahulumeni abaneqiniso abaveza obala ukukhwabanisa nenkohlakalo, ngezinye izikhathi bebeka ebungozini izindlela zokuziphilisa nempilo yabo. 2.    Ukukhula ngesivinini kokusuleleka ngeSifo segciwane le-Corona (i-COVID-19) 2.1.    IKhabhinethi ikuphawulile ukukhula ngesivinini kokusuleleka nge-COVID-19 ezingxenyeni ezehlukene zeNingizimu Afrika futhi inxusa bonke abantu ezweni ukuthi bathathe isinyathelo esinqala ukulwa nesifo kanye nemixhantela yaso. Ukusuleleka nge-COVID-19 okuqoshwe emahoreni angama-24 edlule kume kwizi-19 842, lokho okusho ukuthi izinga lokwesuleleka selingama-26.8%. Siphinde salahlekelwa imiphefumulo yabantu abangama-36 ngenxa yokugula okuhlobene ne-COVID-19 emahoreni angama-24 edlule. 2.2.    Umgomo awusisizi kuphela nje ukulwa nobhubhane olushabalalisayo ngokunqanda ukugula okunzima, ukulaliswa esibhedlela noma ukufa imbala, kodwa uphinde unciphise ubungozi bempilo obungalethwa imixhantela yegciwane ezayo. 2.3.    Kumele siqhubeke nokulandela izindlela okungezona imithi zokuzivikela zokugqoka isifonyo esimboza umlomo nekhala; siqhelelane, kanye nokuhlanza izandla zethu ngensipho namanzi noma sisebenzise isibulali-magciwane esine-alcohol engama-70%. 2.4.    Singaphinde futhi sinqande ukubhebhetheka kwegciwane ngokugwema imicimbi ebhebhethekisa kakhulu igciwane efana nemikhosi kanye namadili. Ngokubambisana singalwa ne-COVID-19 ngokuthi siziphathe ngendlela futhi njalo senze lokho okulungele ukuvikela impilo yalabo esibathandayo kanye nesizwe sethu.  2.5.    IKhabhinethi ihlanganyele noMongameli uRamaphosa ekushayeleni ihlombe ososayensi bakithi ngokuxwayisa umhlaba ngomxhantela wegciwane i-Omicron obesewubhebhetheke emhlabeni jikelele. IKhabhinethi iyaqhubeka nokweseka izicelo zokwehlisa umthetho ongenaqiniso wokuvimbela ukuvakasha obekwe phezu kweNingizimu Afrika.  3.    I-Vooma Vaccination Week3.1.    Sesikhiphe imigomo yenani eliphelele eliyizi-26 781 642 kuze kube manje. Ngesikhathi sokwelulwa komkhankaso we-Vooma Vaccination Week kusuka mhla zi-3 kuya mhla zi-10 kuZibandlela 2021, izinkulungwane zabantu ziyagonywa ezikhungweni zokugoma ezehlukene kulo lonke izwe. IKhabhinethi isinxuse abantu abaneminyaka eyi-12 ubudala nangaphezulu ukuthi bagome ngaphandle kokuchitha isikhathi.  3.2.    Zigcine wena nalabo obathandayo niphephile kulesi sikhathi samaholide ngokuvele nje uye esikhungweni sokugoma esiseduze nawe, ngisho nangaphandle kokubekisa isikhala, uzobhalisa bese ugoma mahhala.3.3.    Ukuzuza ngokwempilo ngenxa yokugoma kufaka ukwehla kobungozi bokulaliswa esibhedlela emva kokusuleleka nge-COVID-19. IKhabhinethi igqugquzela bonke abantu eNingizimu Afrika ukuthi basabele kwikhwelo elicace bha lokuthi abantu bagome ngoba izibalo zibonisa ukuthi iningi labantu elingeniswa ezibhedlela aligomile.4.    UCwaningo Lwangekota Lwezemisebenzi (i-QLFS)4.1.    Uhulumeni usalokhu engagudluki ekubhekaneni nokuswelakala kwemisebenzi njengenye yezinselele ezinkulu ezibhekene nezwe. Imiphumela ye-QLFS yakamuva yeZezibalo eNingizimu Afrika ebonise ukukhuphuka kwezinga lokuswelakala kwemisebenzi ngephesenti elingu-0.5 kusuka kuma-34.4% kwikota yesibili kuya kuma-34.9% kwikota yesithathu yowezi-2021 iyaphazamisa kakhulu. 4.2.    Uhulumeni uyaqhubeka nomsebenzi wakhe ophokophele phambili wokubuyisa ukuzethemba kumabhizinisi ngokubhekana ngqo nezithiyo zokwakheka kokukhula komnotho, ukusungulwa kwemisebenzi kanye nokuqeda ububha. Ngezingenelelo ezithize ezifana notshalomali olukhulu kwingqalasizinda, uyasebenza ukweseka uguquko lwezakhiwo, ukukhula komnotho kanye nokusungulwa kwemisebenzi.4.3.    Ngokusebenzisana noMnyango Wezokuhweba, izimboni kanye Nokuncintisana, uhulumeni uyaqhubeka nokweseka imikhiqizo yalapha ekhaya, kubandakanya nokuvuselelwa kwemboni yezokukhiqiza eNingizimu Afrika. INgqungquthela Yotshalomali yaseNingizimu Afrika yaminyaka yonke (i-SAIC) iyaqhubeka nokuheha labo abangahle babe ngabatshalizimali. Kusukela ngengqungquthela yokuqala ngqa ngowezi-2018, i-SAIC kuze kube manje isithole izethembiso zotshalomali ezingaphezu kwezigidigidi ezingama-R770 kwimikhakha yomnotho eyehlukahlukene. 4.4.    IKhabhinethi isalokhu izinikele ekusebenzisaneni nayo yonke imikhakha ukubhekana nenselele engunxantathu yokuntuleka kwemisebenzi, ububha kanye nokungalingani. Uhulumeni uzokwenza noma yini esemandleni ukusungula isimondawo esilungele utshalomali ezweni. Uzophinde aqhube uguquko lwezomnotho ukuvumela amathuba amakhulu omnotho kubantu abebencishwe amathuba phambilini. 5.    Uhambo lukaMongameli Lwamazwe Amane Oluya eNtshonalanga ne-Afrika5.1.    UMongameli uRamaphosa kamuva uhole ithimba loNgqongqoshe nabaholi bamabhizinisi ngombono wokukhulisa ubuhlobo kwezomnotho nokuxoxisana ubuso nobuso nabantu phakathi kweNingizimu Afrika ne-Nigeria, i-Côte d’Ivoire, i-Ghana kanye ne-Senegal. 5.2.    Lolu hambo lwamazwe amane olwaqala mhla zingama-30 kuLwezi ukuya mhla ziyi-7 kuZibandlela 2021 luqinise ubuhlobo bamazwe amabili beNingizimu Afrika okuzoqinisa ukusebenzisana okuqondiswe ekuthuthukeni kwe-Afrika kanye nokusebenzisana ezinkundleni zamazwe ngamazwe.5.3.    INingizimu Afrika nemibuso esebenzisana nayo bahlolisise izindlela zokusebenzisa amathuba alethwa iNkundla Yokuhwebelana Ngokukhululekile Kwamazwe ase-Afrika ukuze kuzotholwa inzuzo efanayo, futhi ngokwesekwa okukhulu kwamabhizinisi ahwebe futhi atshale izimali ngaphakathi ezwenikazi i-Afrika.6.    Umkhankaso we-16 Days of Activism wokulwa noDlame Olubhekiswe Kwabesifazane Nezingane6.1.    Njengoba umkhankaso we-16 Days of Activism wokulwa noDlame Olubhekiswe kwabesifazane Nezingane uya ngasekupheleni, kusalokhu kuliqiniso eliphazamisayo ukuthi kuningi okusamele kwenziwe ukuqeda udlame olubhekiswe kwabobulili obuthile nokubulawa kwabesifazane (i-GBVF) emphakathini wakithi.6.2.    Izindaba eziningi ezikhathazayo ezihlobene ne-GBVF, kubandakanya ukulahleka kwezimpilo, bezilokhu zibikwa ngalesi sikhathi nangesikhathi eseluliwe somkhankaso we-365 Days of Activism.6.3.    Siyehluleka njengesizwe uma isililo salabo ababuthakathaka emphakathini wakithi silokhu singezwakali noma sishaywa indiva. Imikhuba yasemiphakathini eqinisekisa ukuziphatha ngodlame kwamadoda nomkhuba wokuhlukumeza abesifazane abaphumela obala bakhulume kumele uphele. 6.4.    IKhabhinethi inxuse wonke umuntu, ikakhulukazi amadoda, ukuthi asukume futhi adlale indima ebonakalayo ekuqedeni isihlava sodlame olubhekiswe kwabesifazane nezingane. Amadoda kufanele ahole ngokukhulumela obala ngokulwa ne-GVBF nokubika ngayo kwabomthetho. Kufanele futhi aqwashise, azibandakanye ekufundiseni ontanga nasemizamweni yokugwema i-GBVF.6.5.    Ukuze kuzokwenziwa ngcono ukubhekana kwethu namacala ezocansi nodlame olubhekiswe kwabobulili obuthile, uhulumeni uneZinkantolo Zamacala Ezocansi eziyi-106 futhi manje udlulela ekwethuleni iZinkantolo Zamacala Ezocansi Athinta Izingane. 6.6.    NgoNhlolanja wezi-2020, isahluko sama-55A soMthetho Wobugebengu (Amacala Ezocansi Nahlobene Nawo) Ochitshiyelwe wasayinwa ukuthi usebenze okusho ukuthi okokuqala ngqa iZinkantolo zamacala Ezocansi zizosungulwa ngokuhambisana nomthetho obhaliwe. ISahluko sama-55A soMthetho sinika amandla uNgqongqoshe Wezobulungiswa Nokuhlunyeleliswa Kwezimilo ukuqoka, hhayi kuphela inkantolo yesifunda eqokiwe, kodwa futhi noma iyiphi iNkantolo Ephakeme, njengeNkantolo Yamacala Ezocansi.6.7.    IKhabhinethi inxusa yonke imikhakha yomphakathi ukuthi isebenzisane nohulumeni ukwakha imiphakathi ephephile nokuvikela izisulu zokuhlukunyezwa. Isimo sizoshintsha uma sonke sisukuma, futhi isikhathi salokho simanje!B.    Izinqumo zeKhabhinethi1.    Ukwelulwa kwesikhathi seSimo Senhlekelele Sikazwelonke 1.1.    IKhabhinethi igunyaze isincomo esenziwe uMkhandlu Kazwelonke Obhekele Ukulwa Negciwane le-Corona sokuphinde kwelulwe iSimo Senhlekelele Sikazwelonke ukuya mhla ziyi-15 kuMasingana 2022, ngokwesahluko sama-27 (5) (c) soMthetho Wokulawulwa Kwenhlekelele, wangowezi-2002 (Umthetho wama-57 wezi-2002).1.2.    ISimo Senhlekelele Sikazwelonke sihlose ukubhekana nezimo ezinzima ezilethwa ubhubhane lwe-COVID-19.2.    Ukuphepha Ngesikhathi Samaholide2.1.    Ngesikhathi iningi lethu lizobe lithatha isikhathi somhlaba-khefu ngamaholidi, kumele sikhumbule ukuthi i-COVID-19 yona ayithathi ikhefu. Isikhathi samaholidi aphephile sakho nalabo obathandayo singaqinisekiswa ngomjovo esikhungweni sokugoma esiseduze nawe. 2.2.    IKhabhinethi ihlaba ikhwelo kubo bonke abantu ukuthi baqhubeke nokuqaphela futhi bagweme imibuthano yomphakathi emikhulu. Sisonke singasenza isikhathi samaholidi kube ngesinentokozo futhi esiphephile kuwo wonke umuntu ngokuthi singaphuzi bese sishayela. Kufanele sihloniphe yonke imithetho yomgwaqo, kubandakanya nokushayela ngesivinini esifanele. Sonke masizame Ukufika Siphila. 2.3.    IKhabhinethi linxusa abazali nabanakekeli ukuthi baqaphele kakhulu abantwana abasesandleni sabo, ikakhulukazi ezindaweni zokubhukuda, emabhishi noma eduzane kwamanzi. Ukuqinisekisa isikhathi samaholidi esiphephile, qaphela ngazo zonke izikhathi uma useholidini noma ngezikhathi zokungcebeleka. Bika ngaso leso sikhathi bonke ubugebengu obusolisayo emaphoyiseni ku-10111 noma ubikele izikhulu zezokuvikela eziseduzane. C.    Imiyalezo 1.    UkuhalalisaIKhabhinethi ihalalisela futhi ifisela okuhle laba: UMongameli uRamaphosa ngokuhlonishwa ngeziqu zobudokotela ze-Honoris Causa zaseNyuvesi yase-Cheikh Anta Diop e-Dakar, e-Senegal, ethathwa njengamanye yamanyuvesi okuqala ase-Afrika nasemhlabeni. Eminyakeni engamashumi amabili nesishiyagalolunye eyedlule, uMongameli waphambilini u-Nelson Mandela wahlonishwa ngeziqu zobudokotela ezifanayo ngesikhathi isizwe sakithi singakakhululeki. Kufanelekile ukuthi uMongameli uRamaphosa ahlonishwe ngalolu hlobo onyakeni lapho sibungaza iminyaka engama-25 uMthethosisekelo wasayinwa waba ngumthetho.Iqembu lebhola lombhoxo i-Blitzboks ngokunqoba kabili kwizimpelasonto ezimbili ngesikhathi semiqhudelwano ehloniphekile yebhola lombhoxo i-Dubai Sevens. 2.    Amazwi Enduduzo IKhabhinethi lidlulisa amazwi enduduzo emndenini nakubangani baka: Mnu Ebrahim Ismail Ebrahim (84), iPhini likaNgqongqoshe laphambilini Lezobudlelwano Bamazwe Ngamazwe Nokusebenzisana. U-Ebie, njengoba wayeteketiswa ngabangani bakhe namaqabane akhe, wanikela impilo yakhe emzabalazweni wentando yeningi labantu nenkululeko, futhi wasebenza ngamandla ukwakha iNingizimu Afrika engcono yawo wonke umuntu.Inxusa uLindiwe Mabuza (83), inxusa elingumakadebona, usonkondlo, olwela abesifazane kanye neqhawe loMzabalazo elasebenza ezikhundleni zamanxuma ezehlukene. Ngowezi-2004 wahlonishwa nge-Order of Ikhamanga yeSiliva “ngegalelo lakhe ekugqugquzeleni ukusetshenziswa kobuciko nokusetshenziswa kobuhlakani kwintando yeningi labantu – okubonisa ukuthi ubushoshovu bamasiko badlala indima ebonakalayo ekuzuzeni intando yeningi labantu”. D.    Abaqashiwe Bonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1.    Dkt Sean Douglas Philips – UMqondisi-Jikelele (u-DG) woMnyango Wezamanzi Nokuthuthwa Kwendle.2.    UMmeli Alison Gay Bengtson – IPhini LoMqondisi-Jikelele (u-DDG) ku-Curriculum Policy Support and Monitoring kuMnyango Wezemfundo Eyisisekelo.3.    Nks Busisiwe Iris Letompa – u-DDG: Kwezemisebenzi Yesifundazwe kuMnyango Wezolimo, Ukuguqulwa Komhlaba Nokuthuthukiswa Kwezindawo Zasemakhaya.4.    Ukwelulwa kwesikhathi samalungu oMkhandlu Wezezibalo eNingizimu Afrika:a.    Slz David Everatt (uSihlalo);b.    Mnu Ian Assam (uSekela Sihlalo);c.    Mnu Faldie Esau d.    Nks Reshoketswe Mokobane;e.    Nks Blanche Motsosi;f.    Dkt Jacky Galpin;g.    Dkt Ariane Neethling;h.    Dkt Thabi Leoka;i.    Mnu Ettiene le Roux;j.    Mnu Wandile Sihlobo;k.    Nks Nompumelelo Nzimande;l.    Nks Vuyelwa Mantyi (omele iMpumalanga Kapa);m.    Nks Zeenat Ishamial (omele iNtshonalanga Kapa);n.    Mnu Kuberin Packirisamy (omele iNyakatho Kapa);o.    Mnu Thulani Bhengu (omelet iKwaZulu-Natali);p.    Slz Andries Monyeki (omele iNyakatho Ntshonalanga);q.    Dkt Nomusa Mlondo (omele iMpumalanga); kanye no-r.    Dkt Modjadji Malahlela (omele iLimpopo).5.    Amalungu eBhodi Esikhungo Sokuthuthukiswa Kwezamandla Sikazwelonke eNingizimu Afrika:a.    Mnu Sicelo Goodwill Xulu (uSihlalo);b.    Nks Lungile Mtiya (iSekela Sihlalo);c.    Nks Abegail Boikhutso; d.    Nks Mary Tumelo Mashabela;e.    Mnu Jongikhaya Witi (Ilungu eliphambili loMnyango Wezamahlathi, Ezokudoba Nemvelo (i-DFFE);f.    Nks Olga Chauke (Elinye ilungu – DFFE);g.    Nks Lize Baron (Ilungu eliphambili loMnyango wezokuhweba, Izimboni Nokuncintisana (i-dtic));h.    Mnu Gerhard Fourie (Elinye ilungu – le-dtic);i.    Mnu Mthokozisi Mpofu (Ilungu eliphambili loMnyango Wezokumbiwa phansi Nezamandla (i-DMRE); kanye no-j.    Nks Nomawethu Qase (Elinye ilungu – le-DMRE).6.    I-Land Bank(a)    Nks Khensani Mukhari – UMqondisi Ophezulu we-Land Bank.IBhodi Labaqondisi Elingebona Abaphathi be-Land Bank:(b)    Nks Nyane Rethabile Nkosi (uSihlalo);(c)    Mnu Lehlogonolo Andrew Makenete (iSekela Sihlalo); (d)    Mathane Makgatho;(e)    Nks Dineo Maithufi;(f)    Dkt Johann Frederick Kirsten;(g)    Nks Thulisile Njapa Mashanda;(h)    Nks Nonthuthuzelo Pinkie Motshegoa;(i)    Nks Egashnee Pillay;(j)    Dkt Monde Mbovu Tom; kanye no-(k)    Mnu Dimitri Wilhem van der Westhuizen;7.    IBhodi Lesikhashana le-Sentecha.    Nks Sedzani Faith Mudau (uSihlalo);b.    Nks Veronica Mmakoma Motloutsi;c.    Nks Mapuleng Moropa;d.    Nks Tshavhuyo Sesani;e.    Mnu Themba Phiri;f.    UMm. Nkhumeleni Anderson Mudunungu; kanye no-g.    Mnu Metusa Mbasa.Imibuzo: Nks Phumla Williams – USomlomo weKhabhinethi Umakhalekhukhwini: 083 501 0139"
Isitatimende se-Lekgotla yeKhabhinethi noMhlangano Okhethekile weKhabhinethi obubanjwe nge-inthanethi ngoLwesine mhla zingama-27 kanye nangoLwesihlanu mhla zingama-28 kuMasingana 2022,28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/zu/speeches/statement-cabinet-lekgotla-cabinet-meeting-27-28-jan-2022,"A.  I-LEKGOTLA YEKHABHINETHI 1.1.  UMongameli u-Cyril Ramaphosa ubize i-Lekgotla yeKhabhinethi ebanjwe ngoLwesine mhla zingama-27 kuMasingana 2022. Beyihanjelwe ngabaholi abebemele zonke izinhlaka zikahulumeni. Laba baholi babandakanya oNgqongqoshe, amaPhini oNgqongqoshe, oNdunankulu, abaQondisi-Jikelele kanye nobuholi beNhlangano Yohulumeni Basekhaya yaseNingizimu Afrika.  1.2.  UMongameli ubememe abaholi bakahulumeni njengengxenye yokudidiyela nokuhambelanisa imizamo kahulumeni yokusabela kwizinselele ezibhekene nezwe, ikakhulukazi ukuze kugxilwe ngokuphuthumayo ekuxazululeni izinselele ezintathu, ububha, ukuntuleka kwamathuba omsebenzi kanye nokungalingani. Ubanxusile abaholi ukuba baqalise izinguquko ezinohlonze ukuvuselela ukukhula komnotho futhi kwakhiwe ngegiya eliphakeme amathuba omsebenzi adingeka kakhulu. 1.3.  UMongameli ubugcizelelile ubumqoka nokubaluleka kweNhlosombono yowezi-2030 yoHlelo Lukazwelonke Lokuthuthukiswa Kwezwe kanye noHlelo Lokwakhiwa Kabusha Nokuvuselelwa Komnotho ukuze kusheshiswe imizamo yokwenza ngcono izimo zabantu baseNingizimu Afrika.1.4.  Ngaphezu kwesimo somnotho kanye nezinguquko eziphathelene nokwakheka komnotho, iKhabhinethi liphinde futhi laxoxisana ngokuthuthukiswa kwengqalasizinda, ukutholakala kwamandla kagesi anele ngaso sonke isikhathi, ukukhiqizwa nokulungiswa kwezimpahla nemikhiqizo ngaphakathi kuleli kanye nokusungulwa kwezimboni, izinguquko kwezomhlaba nezolimo kanye nokulethwa kwezinguquko emabhizinisini ombuso.1.5.  Imizamo yokunciphisa ukuntuleka kwamathuba omsebenzi nobubha ibandakanya inhlanganisela yamathuba omsebenzi athe xaxa emkhakheni ozimele, amathuba omsebenzi axhaswe ngezimali nguhulumeni kanye nokwandiswa kwezibonelelo zikahulumeni zokubhekelela abantu abangasebenzi.1.6.  Umhlangano uphinde futhi wabhunga nangezinselele kanye nenqubekela-phambili esiyenziwe empini yokulwisana nobugebengu nenkohlakalo, kanye nemizamo yokuthuthukisa nokuphucula ukuphepha nokuvikeleka komphakathi. Kuxoxiwe futhi nangokuthunyelwa kwezidingongqangi kubantu ngaphansi kohulumeni basekhaya – kubandakanya ukuhlinzekwa kukagesi, amanzi nokuthuthwa kwendle – njengengxenye esemqoka yokwakha amandla okusebenza oMbuso.1.7.  Izingxoxo ze-Lekgotla yeKhabhinethi zizoba yisisekelo nomhlahlandlela wezinto eziseqhulwini ezizokwenziwa nguhulumeni kulo nyaka esiwuphethe ezizokwethulwa ngokucacileyo nguMongameli u-Ramaphosa ngenkathi ethula iNkulumo Echaza Isimo Sezwe ngoLwesine mhla ziyi-10 kuNhlolanja 2022.B.  IZINQUMO ZEKHABHINETHI1.  Uhlelo Lwesigaba Sesibili se-SA Connect1.1.  IKhabhinethi likugunyazile ukuqaliswa kwesigaba sesibili somklamo i-SA Connect. Lolu hlelo luqalisa ukusebenza kweNqubomgomo yaleli lizwe ye-Inthanethi Esheshayo eyamukelwa ngokusemthethweni yiKhabhinethi ngowezi-2013. Isigaba Sokuqala kwabe kuyisigaba sokuhlola nokulinga ukuthi kungaba yimpumelelo yini ukuhlinzekwa kwezinsizakalo ze-inthanethi esheshayo engamaMegabhithi (ama-Mbps) ayi-10 ezikhungweni zikahulumeni ezingama-970 ezisemqoka. 1.2.  Isigaba sesibili esigunyaziwe sizoqaliswa ngokusebenzisa izikhungo zombuso (i-State Information Technology Agency [i-SITA]); i-Broadband Infraco ne-Sentech) kanye nemboni ye-inthanethi esheshayo. Kulezi zinyanga ezingama-36 ezilandelayo, lo mklamo uzoxhumanisa nalezi ezinye izikhungo zikahulumeni, imiphakathi kanye namakhaya asilele.1.3.  Umklamo uyingxenye yokuzibophezela kukahulumeni ekuvaleni igebe elikhona kwezokuxhumana ngobuchwepheshe besimanjemanje nokutholakala kwe-inthanethi kubantu bonke, ikakhulukazi emiphakathini esezindaweni zasemakhaya futhi kuzothuthukisa umnotho osekelwe kwezokuxhumana ngobuchwepheshe besimanjemanje. Ukubamba iqhaza komkhakha ozimele kuzolekelela futhi nasekuletheni uguquko kulo mkhakha ngokuthi kubandakanywe bonke ababambiqhaza abafanelekile emkhakheni wezokuxhumana ngobuxhakaxhaka bobuchwepheshe besimanjemanje. 1.4.  Umklamo i-SA Connect uhlose ukuqinisekisa ukuthi ingama-80% imiphakathi kanye nezikhungo zikahulumeni ezifinyelelayo ku-inthanethi esheshayo kule minyaka emithathu ezayo, okungenani ngesivinini se-inthanethi esiyi-10 Mbps ngomzuzwana kanye nesivinini esiyi-100 Mbps kulezo zikhungo eziyisebenzisa kakhulu i-inthanethi.C.  ABAQASHIWEBonke abaqashiwe kumele kuqinisekiswe iziqu zabo futhi bahlolwe ngokufanele.1. UNks Nomthandazo Lichie Moyo oqashwe njengePhini likaMqondisi-Jikelele (u-DDG): Wezokuthuthukiswa Kwezindawo Zasemakhaya eMnyangweni Wezolimo, Izinguquko Kwezomhlaba kanye Nokuthuthukiswa Kwezindawo Zasemakhaya (i-DALRRD). 2. UMnu Clinton Rossouw Heimann oqashwe njengo-DDG: Wezokuhlelwa Kwezindawo Nokulawula Ukusetshenziswa Komhlaba we-DALRRD.3. UMnu Michael Currin oqashwe njengo-DDG: Ukuqinisekisa Ukusebenzisana Kwezinhlaka Zikahulumeni Nokuphathwa Kwababambiqhaza oPhikweni Lukahulumeni Lwezokuxhumana Nokuhlinzeka Ngolwazi (i-GCIS). 4. UNks Regomoditswe Dorcas Mavimbela oqashwe njengo-DDG: Wezokucutshungulwa Nokusatshalaliswa Kolwazi e-GCIS. 5. UNks Nomonde Mnukwa oqashwe njengo-DDG: Wezemisebenzi Yokweseka Ukuphathwa nokulawulwa Kwesikhungo e-GCIS. 6. UMnu Nhlanhla Edgar Sishi oqashwe njengo-DDG: eHhovisi Lesabelomali eMnyangweni kaMgcinimafa Kazwelonke.7. UDkt Litha Magingxa oqashwe njengoMphathi Omkhulu (u-CEO) futhi nguMongameli woMkhandlu Wocwaningo Lwezolimo.  IKhabhinethi livumelene noMkhandlu ngokuqashwa kuka-Dkt Litha Magingxa.8. UNks Rofhiwa Irene Singo oqashwe njengoMphathi Omkhulu Wezezimali eMnyangweni Wezobulungiswa Nokuthuthukiswa Komthethosisekelo. 9. UMnu Luvuyo Keyise oqashwe njengo-CEO wesikhashana we-SITA (Oqashwe kabusha).Amalungu eBhodi le-SITA SOC:1.  UNks Makano Mosidi (uSihlalo);2.  UDkt Stella Bvuma (iPhini likaSihlalo);3.  UNks Shery-Lee Moonsamy;4.  UNks Nolitha Pieterson;5.  UNks Zimbini Hill;6.  UNks Olwethu Ketsekile;7.  UDkt Tshilidzi Ratshitanga;8.  UDkt Rendani Ramabulana;9.  UNks Jeanette Morwane (ongummeleli woMnyango Wezokuxhumana Nobuchwepheshe Bedijithali);10.  UNks Laura Mseme (ongummeleli woMnyango kaMgcinimafa Kazwelonke); kanye11.  NoMnu William Vukela (ongummeleli woMnyango Wezemisebenzi Kahulumeni Nokuphathwa Kwayo).Imibuzo: Nks Phumla Williams – UMkhulumeli weKhabhinethiUmakhalekhukhwini: 083 501 0139 "
"Isitatimende soMhlangano weKhabhinethi Obubanjwe Ngohlelo Lwe-inthanethi ngoLwesithathu, ziyi-09 kuNhlolanja 2022",11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngohlelo-lwe-inthanethi-ngolwesithathu-0,"A.       Izindaba Ezisematheni1.       Inkulumo kaMongameli Echaza Ngesimo Sezwe (i-SoNA)1.1.    IKhabhinethi lamukela i-SoNA yowezi-2022 eyethulwe wuMongameli Cyril Ramaphosa eMhlanganweni weKhabhinethi Obuhlanganise iNdlu Yesishayamthetho Kazwelonke kanye noMkhandlu Kazwelonke Wezifundazwe eHholo Ledolobha laseKapa ngoLwesine, ziyi-10 kuNhlolanja 2022, okuyindawo yokuhlanganyela yezwe lonke. 1.2.   I-SoNA iwumcimbi obalulekile ekhalendeni likahulumeni wentando yeningi labantu njengoba inika uMongameli wezwe ithuba lokukhuluma ngesimo sezwe sezenhlalomnotho nesezepolitiki, nokwethulela osopolitiki abamele abantu kanye nezwe lilonke izinhlelo zonyaka oqhubekayo nangale kwawo zikahulumeni ophethe.  1.3.   Emavikini azayo oNgqongqoshe abahlukene bazochaza kabanzi ngoHlelo Lokusebenza lukahulumeni lowezi-2022, oluzosuselwa eNkulumweni Yesabelomali Sikazwelonke ezokwethulwa ngoLwesithathu, zingama-23 kuNhlolanja 2022 kanye nezinkulumo zokuvotela isabelomali sayo yonke iminyango kahulumeni.2.       Ukubamba iqhaza Ekubalweni Kwabantu kowezi-20222.1.    IKhabhinethi linxuse zonke izakhamuzi kanye nabantu abahlala kuleli lizwe ukuba babambe iqhaza ekuBalweni Kwabantu kowezi-2022, okuqale ngoLwesine, mhla zi-3 kuNhlolanja 2022 futhi okuzoqhubeka kuze kuba mhla zingama-28 kuNhlolanja 2022. 2.2.    Lokhu kungukubalwa kwabantu kwesine selokhu kwangena uhulumeni wentando yeningi labantu futhi okokugcina kwenziwa ngowezi-2011. Imiphumela yokuBalwa kwabantu idlala indima ebaluleke kakhulu ekwabiweni kwezinsiza ukuze kuhlangatshezanwe nokuhlinzekwa kwemisebenzi kanye nezidingo eziyisisekelo zemiphakathi yethu.2.3.    Izakhamuzi zaseNingizimu Afrika zingakhetha ukubamba iqhaza ekuBalweni Kwabantu kowezi-2022 ngocingo, ngokubala okusebenza ngekhompyutha noma ukuvakashelwa umuzi nomuzi. Ukubala ngohlelo lwekhompyutha kusebenza kulabo ababhalisa ngohlelo lwe-inthanethi ngaphambi komhla ziyisi-5 kuNhlolanja.3.       Ukwaziswa Ngokuqhubekayo Ngesifo Segciwane le-Corona (i-COVID-19) 3.1.    IKhabhinethi lishayele izakhamuzi zaseNingizimu Afrika izandla ngokuqhubeka kwazo ukuzimisela ukulwa ne-COVID-19, okusize ukugcina ukusuleleka ngesifo kusezingeni eliphansi yize bekunobungozi behlandla lesine legciwane. 3.2.    I-COVID-19 isayingxenye yempilo yethu, futhi zonke izinqubo zezempilo nezokuphepha kumele zilandelwe ngazo zonke izinkathi, okubandakanya ukugqagqana nabantu, ukugeza izandla nokusebenzisa isibulali-magciwane, nokugqoka isifonyo esimboza umlomo nekhala. Njengoba leli gciwane elibulalayo liqhubeka nokudlula nemiphefumulo yabantu, ukugoma kusayiyona ndlela yokuzivikela ephuma phambili. Uma beba baningi abantu abagomayo, sizophepha kangcono njengezwe. 3.3.    Njengoba izwe libuyela esimweni esejwayelekile kancane kancane kube nokuvulwa komnotho kabusha kanti nezikole seziqale ukuba kufundwe nsuku zonke kuzo futhi kufundwa ngokugcwele, iKhabhinethi linxuse ukuba bonke abantu abangagomanga abaneminyaka engaphezu kweyi-12 ukuba bagome ngokuphazima kweso. Okumele ukwenze nje wukuvele uzifikele kunoma isiphi isikhungo sokugoma, noma ungasihlelanga isikhathi sokufika, ukuze ubhaliswe bese ugonywa mahhala.3.4.    IKhabhinethi likhuthaza nokuthi labo abagome ngokugcwele baye kothola umgomo wokuthasisela, osiza ukwandisa amazinga amasosha omzimba ukuze kudanjiswe kangconywana imixhantela ye-COVID-19. Imigomo yokuthasisela ikhona ingatholwa yinoma ubani othole umthamo womgomo wakhe wokugcina nowokuqala ezinyangeni eziyisithupha okungenani. Ngokungasaleli emuva ngemigomo, asizukugcina ngokunciphisa ukugula okubucayi, ukulaliswa esibhedlela nokufa, kodwa sinciphisa nobungozi bangomuso bemixhantela yesifo esibulalayo.4.       IKhomishana Yezobulungiswa Yophenyo Ngombiko Wokuqhwagwa Kwamandla Ombuso 4.1.   IKhabhinethi lazisa ukudluliswa komqulu wokuqala nowesibili weKhomishana Yezobulungiswa Ngombiko Wokuqhwagwa Kwamandla Ombuso unikwa uMongameli uRamaphosa njengesinyathelo esibaluleke kakhulu ekulweni nenkohlakalo. 4.2.    IKhabhinethi liqinisekisa ukuyisekela kwayo inqubo ezodala ukuthi uMongameli endlale izindlela zokungenelela zokuqalisa izincomo zekhomishana lapho ethula umbiko ogcwele ePhalamende mhla zingama-30 kuNhlangulana 2022. 5.       Umbiko wophenyo Ngezibhelu Zomphakathi zakuNtulikazi 2021  5.1.   IKhabhinethi lihlanganyele noMongameli Ramaphosa ukwamukela ukukhishwa kombiko weThimba Longoti elaqokelwa ukubuyekeza indlela yokungenelela kukahulumeni lapho kuqubuka udlame lomphakathi, ukucekela phansi kanye nokulimaza okwakuhleliwe kuNtulikazi 2021. UMongameli wendlale umbiko weThimba Longoti emhlanganweni woMkhandlu Wezokuvikela Kazwelonke ngoLwesihlanu, mhla we-4 kuNhlolanja 2022 kwase kugunyazwa ukuba ukhishelwe umphakathi.5.2.   Ithimba osihlalo walo kunguSolwazi uSandy Africa futhi ebelibandakanya uMmeli Mojanku Gumbi noMnu Silumko Sokupha njengamalungu, noMnu Michael Sajoo obesebenza njengonobhala wethimba. 5.3.    Ithimba lalinikwe umsebenzi wokuhlola konke okuqondene nezindlela zokungenelela kwezokuvikela maqondana nezibhelu ezaqubuka ikakhulukazi KwaZulu-Natali nase-Gauteng nokwenza izincomo ngezindlela zokuqinisa amandla ezokuvikela. Umbiko kanye nezimvo ezitholakala kuwo zihlinzeka ngomsebenzi nezinselele ezibhekene nabezokuvikela, amaphoyisa ngokwahlukana kwawo kanye nezinhlangano ezifanele zikahulumeni ezizocaba indlela ewumhlahlandlela wokungenelela kukahulumeni.6.       Udlame olubhekiswe kwabobulili obuthile nokubulawa kwabantu besimame (i-GBVF)6.1.   Njengengxenye yokulwa kwezwe ne-GBVF, uMongameli Ramaphosa uqeda kusayina iMithetho emithathu ukuba ibe wumthetho ngezinhloso zokuqeda i-GBVF - uMthetho Oyisichibiyelo Wezobugebengu Nezindaba Ezihambisana Nabo, uMthetho Oyisichibiyelo Womthetho Wezobugebengu (Amacala Ezocansi Nezindaba Ezihambisana Nawo) kanye noMthetho Oyisichibiyelo Wodlame Lwasekhaya.6.2.    IKhabhinethi likholwa wukuthi ukusayinwa kwale mithetho emisha kuyisinyathelo esikhulu sokunqoba i-GBVF futhi linxusa uMbutho Wamaphoyisa aseNingizimu Afrika kanye noPhiko Lwezokushushisa Kuzwelonke ukuba bazisebenzise izinhlinzeko ezintsha ukuhlinzeka ngobulungiswa kulabo abalahlekelwe abathandiweyo babo, abangani noma ozakwabo ngenxa yalesi sihlava.   6.3.    IKhabhinethi lilangazelele ukusetshenziswa ngokushesha kwale mithetho ukuze kuvikelwe kakhulu izisulu zalolu dlame nokuhlukunyezwa. 6.4.  Khumbula ukubika izigameko ze-GBVF esiteshini samaphoyisa esiseduze nawe, ngenombolo yamahhala Yokunqanda Ubugebengu ku: 086 00 10111 noma ngenombolo yocingo yokubika ngezimo eziphuthumayo yeSikhungo Esilawula i-GBV esisebenza amahora angama-24 ku: 0800 428 428. 7.       Uhambo Lomsebenzi obelubheke e-Mozambique7.1.    IKhabhinethi lamukele ukubandakanywa ngempumelelo koHambo Lokusebenza obelubheke eRiphabhulikhi yase-Mozambique lukaMongameli uRamaphosa ngoLwesine, mhla we-3 kuNhlolanja 2022, emenywe wuMongameli u-Filipe Nyusi, uMongameli weRiphabhulikhi yase-Mozambique. 7.2.    Esikhundleni sakhe njengoSihlalo weNhlangano Yokuthuthukisa Amazwe aseNingizimu ne-Afrika (i-SADC) oPhikweni lwezePolitiki, Ezokuvikela Nemisebenzi Yezokuvikela, uMongameli Ramaphosa uvakashele amasosha ayingxenye ye-SADC Mission e-Mozambique futhi wabamba iqhaza eSikhumbuzweni sama-53 sokubulawa kukaDkt. Eduardo Mondlane, umsunguli noMongameli wokuqala we-Mozambique Liberation Front (i-FRELIMO). 7.3.   UMongameli Ramaphosa nozakwabo wase-Mozambique baxoxa ngezindaba zamazwe womabili, zezwekazi kanye nezamazwe ngamazwe, futhi baqinisekisa ukuzibophezela kwabo ekuqhubekeni nokubambisana ezimweni ezinhlobonhlobo. 8.       Ingqungquthela yeZizwe Ezibumbene (i-AU) 8.1.    IKhabhinethi lamukele umphumela weNgqungquthela ye-AU yama-35 ebibanjelwe e-Addis Ababa, e-Ethiopia ngomhla wesi-5 nangomhla wesi-6 kuNhlolanja 2022, ebihlose ukuthuthukisa ukuthula nezokuvikela ezwenikazi futhi yalugxeka kakhulu ushintsho oluphambene nemithethosisekelo kohulumeni base-Afrika.8.2.    INingizimu Afrika yethule uMbiko Wezokubusa we-Afrika wezi-2021 eMhlanganweni we-AU, obhale ngenqubekela-phambili ekudidiyeleni intando yeningi labantu nokuqhubekela phambili ekudidiyeleni ngokwezomnotho ngeNdawo Yokuhwebelana Ngenkululeko Ezwenikazi lase-Afrika. Kunconywa ukuba abaholi bathathe izinyathelo eziphuthumayo ukubhekana nokuhola ukungabibikho kozinzo njengokwanda kokungasebenzi kwabantu abasha, ukuba wondlovukayiphikiswa, ukufuduka kwabantu abaningi nokwanda kokungalingani.8.3.    Maqondana nokumiswa komyalelo wezempilo womphakathi omusha wezwekazi, ingqungquthela isekele isu leNingizimu Afrika ukuze kusungulwe isikhwama se-Afrika sokungenelela kubhubhane kanye neziphakamiso zokuthi izwekazi lingazifihla kanjani ukuze ligweme ukuthuswa ngezinye izinkinga zezempilo.8.4.    IKhabhinethi liphinde lamukela ukukhethwa kweNingizimu Afrika kuMkhandlu Wezokuthula Nezokuvikelela we-AU (i-AUPSC). I-AUPSC iwuphiko olumile oluthatha izinqumo ze-AU zokuvikela, ukuphatha nokuxazulula izinxushunxushu. Kuwuhlelo lokuvikela oluhlanganisile kanye noluxwayisa kusanesikhathi okuhloswe ngalo ukuba kulawulwe ngesikhathi nangendlela egculisayo lapho kubhekanwa nezinxushunxushu kanye nezimo zenhlekelele e-Afrika. Kuphinde kube yinsika esemqoka Ekwakhiweni Kokuthula Nezokuvikela e-Afrika, okuwuhlaka lokukhuthaza ukuthula, ukuvikela nozinzo e-Afrika. I-AUPSC yakhiwe ngamalungu ayi-15 anamandla okuvota alinganayo. 8.5.    Abaholi base-Afrika bazohlangana e-Brussels, e-Belgium kwiNgqungquthela yesithupha ye-European Union ne-AU ngomhla we-17 nowe-18 kuNhlolanja 2022, ezogxila kulokho okukhathazayo umhlaba obhekene nakho njengoguquguquko lwesimo sezulu, kanye nokuvuselelwa kokuthula nezokuvikela.9.       Uhlelo Lokuhlolwa Ngamanye Amazwe Angabalingani i-African Peer Review Mechanism (I-APRM)9.1.    INingizimu Afrika iqede isikhathi sayo sokuba wusihlalo we-African Peer Review Forum, okuwuhlelo lwe-APRM, oluhlose ukukhuthaza nokuvikela amalungelo abantu, kudidiyelwe intando yeningi labantu futhi kuthuthukiswe ukuphatha okuhle kanye nengalo yomthetho phakathi kwamazwe ase-Afrika.9.2.    Kuthe lapho ihlolwa wozakwayo, iNingizimu Afrika yathola imibiko emihle maqondana nengalo yomthetho, amaphiko ezokuqapha njengezikhungo ezingaphansi kweSahluko sesi-9, ukuthuthukiswa kwamalungelo abantu besimame, ukuvikelwa kwabantu abacashe ezweni okuqinile kanye nokusungulwa kohlelo lwethu lokuvota, ukuphatha kwezinkampani okuhle kakhulu, izinqubo zesabelomali ezivulelekile kanye nokwanda kwezinhlelo zokusiza umphakathi. Izwe liphinde lashayelwa ihlombe ngobuholi kanye nendlela okuphathwe ngayo ubhubhane lwe-COVID-19. 9.3.    Izindawo okukhalwe ngazo lapho kuhlolwa - njengokunyuka kokungalingani nokungabibikho kwemisebenzi, inkohlakalo, izigameko zokungabamukeli abantu bakwamanye amazwe kanye nokuhlinzeka ngezidingo ngendlela engagculisi - kudingidiwe ezinhlelweni zethu zokuhlela nezokuphatha.10.     Imiklomelo Yabezindaba ye-SADC10.1.   IKhabhinethi likhuthaze abemithombo yezindaba baseNingizimu Afrika ukuba bathumele iziphakamiso zokungenelela kwayo emncintiswaneni we-SADC Wokuklomelisa Abezindaba. Le miklomelo izokhuthaza ukungenelela kwamazwe nokusebenzisana, futhi kwazise ubunyoningco kwezobuntatheli emkhakheni wezamaphephandaba, izithombe, umabonakude nomsakazo, futhi ikhuthaza abasebenzi bakumithombo yezindaba emazweni angamalungu ukuba babhale ngezindaba ezithinta la mazwe.10.2.   Abathole imiklomelo yokuqala bazomenyezelwa eNgqungqutheleni ye-SADC yama-42 yoMongameli Bamazwe kanye noHulumeni. Amafomu nemithetho yomncintiswano wezi-2022 ingatholakala ku-www.gcis.gov.za/newsroom/media-releases/launch-2022-sadc-media-awards-co....11.     Ezemfundo 11.1.   IKhabhinethi lincome Abafundi bebanga le-12 bangonyaka wezi-2021 futhi labonga bonke abantu ababe negalelo emiphumeleni yabafundi noma ngabe bekunezingqinamba ze-COVID-19. Abafundi ababhale izivivinyo bebonke babe yizi-897 163 ekuhlolelweni Isitifiketi Sikamatikuletsheni Sikazwelonke (i-NSC), okuwukunyuka ngama-23.6% kunowezi-2020.11.2.   Izinga lokuphasa le-NSC lowezi-2021 belingu-76.4% kube abafundi abayizi-256 000 baye bakulungela ukungena enyuvesi, okuwukuthuthuka ngama-0.2% kusukwa ezingeni lokuphasa elingama-76.2% lokuphasa labaFundi Bebanga le-12 ngowezi-2020.11.3.   IKhabhinethi lifisele bonke abafundi okuhle njengoba bebhekene neminyaka elandela ukuqeda isikole. Ngohlelo lweSikimu Sikazwelonke Sokusiza Abafundi Ngezimali, uhulumeni weseka ngokwezimali abafundi abafanelekile abavela emindenini edla imbuya ngothi nesezingeni lokusebenza okuholela imali emaphakathi nendawo abafisa ukufunda enyuvesi noma emaKolishi Emfundo Ephakeme Okufundela Ezobuchwepheshe Nomsebenzi Wezandla.B.       Izinqumo zeKhabhinethi1. Imibiko yenqubekela-phambili yokwenziwa kwemisebenzi ekhishwa kabili ngonyaka 1.1.    IKhabhinethi ligunyaze imibiko yenqubekela-phambili yokwenziwa kwemisebenzi ekhishwa kabili ngonyaka kusukela ngomhla lu-1 kuMbasa kuya kumhla zingama-30 kuMandulo 2021. Imibiko iyingxenye yoHlaka Oluyiqhingasu Lwehlandla Elimaphakathi Nonyaka lowezi-2019 kuya kowezi-2024. Imibiko ehlukaniswe ngokweminyango igxile kokuyisikhombisa okuseqhulwini kuhulumeni nokungenelela okuhambisana nakho ehlandleni lesithupha lokuphatha kukahulumeni.1.2.    IKhabhinethi lamukele izindawo okube nenqubekela-phambili kuzo ngokwemigomo emisiwe ngesikhathi esibuyekezwayo. Liqaphele nezinhlelo zokungenelela zokubhekana nokubambezeleka ekufezeni eminye yemigomo.  1.3.    Kuzohlelwa uchungechunge lwemihlangano yokukhuluma nabemithombo yezindaba okuzokwenziwa woNgqongqoshe ngokusebenzisa i-GCIS ukuze iminyango ikwazi ukuhlaziya imibiko yokwenziwa kwemisebenzi. 2.      Ukuthunyelwa kwesiphakamiso sokuqokwa kwezindawo Zendabuko Yabantu zaseNingizimu Afrika ukuze zibe yizindawo Ezingamagugu Omhlaba2.1.    IKhabhinethi ligunyaze ukuthunyelwa kwezindawo Zemvelaphi Yabantu Besimanje: Izindawo Zendabuko Yabantu eziyisithupha ukuze zibhekwe futhi zimiswe njengezindawo Ezingamagugu Omhlaba. Ezintathu kulezi zindawo ziseNtshonalanga Kapa (Umpheme i-Diepkloof Rock Shelter; imigede i-Pinnacle Point Site Complex kanye ne-Blombos Cave); enye yazo iseMpumalanga Kapa (Imigede i-Klasies River Caves) bese ezimbili ziKwaZulu-Natali (Imigede i-Sibhudu Cave kanye ne-Border Cave).Lezi zindawo, zindawonye zinegalelo ekuqondeni indabuko yabantu, sekunqunyiwe vele ukuthi ziyizindawo Ezingamagugu Ezweni ngokoMthetho Wemithombo Engamagugu Kuzwelonke, we-1999 (uMthetho wama-25 we-1999). Ziveza uchungechunge lokuhlala kwabantu isikhathi eside eminyakeni eziyinkulungwane nezinkulungwane kube kunobufakazi obubuyela esikhathini sokudabuka kwabantu besimanje.2.2.    Ukwethulwa kwalezi zindawo kuhambisana noMthetho Wezivumelwano Ngamagugu Omhlaba, we-1999 (uMthetho wama-49 we-1999), ohlinzekela ukuthi amazwe enze lezi zethulo njengengxenye yokuqonda komhlaba wonke ngokudabuka kwabantu.3.       Ukwelulwa Kwesimo Senhlekelele Sikazwelonke 3.1.    IKhabhinethi laziswe ngomsebenzi owenziwe ngohlelo lweNhlangano Yohlaka Lwezobunhloli Nemisebenzi Yokubambisana Kuzwelonkewokunquma ngokuthi ukulawulwa kobhubhane lwe-COVID-19 kusadinga isikhathi esingakanani sokuqhubeka kweSimo Senhlekelele Kuzwelonke. Kwatholakala imibono evela eminyangweni kahulumeni ehlukene ukuze kunqunywe ngokubheka izindawo esebenzela kuzo esezisondele esigabeni sokuqedwa.3.2.    Nokho, emuva kokubona ukuthi eminye iminyango esemqoka ebhekene ne-COVID-19 ayikaphothuli uhlaziyo lwayo, iKhabhinethi lagunyaza ukwelulwa kokugcina kweSimo Senhlekelele Sikazwelonke kuya kumhla we-15 kuNdasa 2022, ngokweSigaba sama-27(5)(c) soMthetho Wokuphathwa Kwenhlekelele, wezi-2002 (uMthetho wama-57 wezi-2002).4.       Uhlaka Lwenqubomgomo Yamanani Kagesi (i-EPP)4.1.    IKhabhinethi ligunyaze ukushicilelwa kokubuyekezwa kwezimvo zomphakathi nge-EPP. I-EPP ebuyekeziwe ihlose ukulinganisa ukuhlinzeka ngamanani kagesi ongambi eqolo wabathengi abahola imali encane kanye nenani likagesi elihambisana nezindleko zawo wonke amanye amakhasimende.  4.2.    Inqubomgomo ihlinzeka ngemigomo yokuklanywa kwamanani awujikelele, uhlelo lukagesi odayiswayo uwonke kanye nokudluliswa kwamanani, kanye nohlelo lokusabalalisa nokuklanywa kwamanani okudayisa. I-EPP izoshicilelwa kuSomqulu Kahulumeni futhi ingatholakala kuwebhusayithi yoMnyango Wezengcebo Embiwayo Nezamandla (i-DMRE) ethi: www.dmr.gov.za.C.      Imithethosivivinywa1.       UMthethosivivinywa Oyisichibiyelo weNhlangano Kazwelonke Yokuthuthukiswa Kwentsha (i-NYDA) wezi-20221.1.    IKhabhinethi ligunyaze ukwethulwa koMthethosivivinywa Oyisichibiyelo we-NYDA wezi-2022 ePhalamende. Ushintsho oluhlongozwayo lushintsha uMthetho we-NYDA, wezi-2008 (uMthetho wama-54 wezi-2008). UMthetho wamanje uhlinzeka ngohlaka lomthetho lwesihlinzeko seNsiza Yentsha Kuzwelonke, ukusekelwa kokubamba iqhaza kwezomnotho kwabantu abasha, imisebenzi yokwelulekwa kwentsha kanye nolwazi. 1.2.    Izichibiyelo ezihlongozwayo ziqinisa izindawo ezicacisiwe zokungenelela ezinselelweni intsha ebhekene nazo; zichaza ngohlelo lokwethula imibiko kwezepolitiki kwesikhungo futhi zihlongoza ukwandisa ubungako beBhodi le-NYDA elinamalungu ayisikhombisa abe yishumi. Zihlinzekela ukumiswa kwemisebenzi ye-NYDA emazingeni asendaweni, ikakhulukazi maqondana nentsha ezindaweni zasemakhaya engakwazi ukufinyelela kalula emisebenzini ye-NYDA.1.3.    Izichibiyelo ezihlongozwayo zavela ngenxa yokubonisana okunzulu nabo bonke ababambiqhaza abafanele kuzo zoyisishiyagalolunye izifundazwe.2. UMthethosivivinywa Wokungcoliswa Kolwandle Ngo-Oyili (Ukulungela, Ukungenelela kanye Nokubambisana) (i-OPRC) wezi-20222.1.    IKhabhinethi ligunyaze ukuthunyelwa koMthethosivivinywa we-OPRC wezi-2022 ePhalamende, owagunyazwa ngokubonisana komphakathi kuMfumfu wezi-2019. Imibono enzulu etholakele kubabambiqhaza abanhlobonhlobo ididiyelwe kulo Mthethosivivinywa.2.2.    Uma sewuphasiswe ukuba ube ngumthetho, uMthethosivivinywa uzohlinzeka ngemithethonqubo nokuphathwa kwendlela yokungenelela kwezwe ezigamekweni zokungcoliswa kolwandle ngo-oyili olwandle lwezwe olusogwini.2.3.    INingizimu Afrika isolwandle oluphithizela kakhulu futhi olunemizila yemikhumbi enqamula kuLwandle i-Indian, i-Atlantic ne-Southern Sea, edlula kuhhafu iye kofinyelela esifundeni esise-Antarctic. Izwe liphinde libe yingxenye yabasayine isivumelwano se-OPRC.3.       INqubomgomo ewuhlaka Kazwelonke Yokuqashwa Kwabantu Bokufika (i-NLMP) kanye noMthethosivivinywa Oyisichibiyelo Wemisebenzi Ehlongozwayo (i-ESAB)3.1.    IKhabhinethi ligunyaze ukuqaliswa kokubonisana komphakathi nababambiqhaza ngohlaka oluhlongozwayo lwenqubomgomo ewuhlaka kazwelonke yokuqashwa kwabantu bokufika kanye ne-ESAB ehlongozwayo. Inqubomgomo ihlinzeka ngokulinganisa phakathi kokuvikela ukuqashwa kwezakhamuzi zaseNingizimu Afrika kube kubhekwa ukuhambisana kwamakhono ezomnotho adingekayo ezweni. Ibheka nezibopho zezwe ku-SADC, i-AU kanye nezinye izimiso zokuqashwa kwabantu bokufika.3.2.    I-NLMP ihlinzeka ngohlaka kanye nesisekelo sezomthetho sokulawula ukuthi abaqashi bangabaqasha kangakanani abantu bakwamanye amazwe ezikhungweni zabo kube kuvikelwa amalungelo abantu bokufika. Le nqubomgomo ihlinzeka ngesisekelo se-ESAB ehlongozwayo.3.3.    IKhabhinethi ligunyaze uMnyango Wezemisebenzi Nezabasebenzi ukuthi ungaqala ukubonisana nomphakathi ngale nqubomgomo, okuzonika izakhamuzi kanye nababambiqhaza abafanele ithuba lokuveza izimvo nge-NLMP ezweni.4.       UMthethosivivinywa Oyisichibiyelo Wokulawulwa Kukagesi 4.1.    IKhabhinethi ligunyaze ukushicilelwa koMthethosivivinywa Oyisichibiyelo Wokulawulwa Kukagesi. Lo Mthethosivivinywa uhlongoza uMthetho Wokulawulwa Kukagesi, wezi-2007 (uMthetho wama-28 wezi-2007). Izichibiyelo ezihlongozwayo zandisa uhlaka lokulawula lukazwelonke lwemboni ehlinzeka ngogesi. Ihambisana nezinqubo zezwe zokusebenza ngendlela ephambili kwamazwe ngamazwe futhi ihlinzeka ngemisebenzi ye-Transmission System Operator, nohlaka lokuthola imvume yokukhiqizwa kwamandla, ukudluliswa, ukusabalalisa nokuhweba.4.2.    Izichibiyelo ezihlongozwayo ziyingxenye yezinyathelo eziyisikhombisa ezithathwa yizwe ukuguqula umkhakha kagesi ukuze ukwazi ukuhlinzeka ngamandla ngendlela enozinzo nevikelekile. Izoqinisa nokusebenza kwemboni kagesi futhi kugcine ngokuthi yakhe isimo esizolungela ukukhula komnotho.4.3.    Lo Mthethosivivinywa uzoshicilelwa kuSomqulu Kahulumeni futhi ungatholakala kuwebhusayithi ye-DMRE ethi: www.dmr.gov.za D.       Umyalezo1.       UkuhalalisaIKhabhinethi lidlulise amazwi okuhalalisa futhi lafisela abalandelayo okuhle: 1.1.    Indlovukazi uNkosikazi Nomandla Dorothy Mhlauli, okhethwe njengoSihlalo omusha weNdlu Kazwelonke Yabaholi Bendabuko naBathwa. UNkosikazi Mhlauli ungowesimame wokuqala ukuhola uphiko lwabaholi bendabuko. Ukhethwe emuva kokudlula emhlabeni kukasihlalo wangaphambilini iNkosi Sipho Mahlangu.E.       Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele. 1.       Amalungu oMkhandlu Wezokweluleka Ngezamahlathi Kuzwelonke (i-NFAC). IKhabhinethi livumelene noNgqongqoshe Wezamahlathi, Ezokudoba kanye Nezemvelo ngokuthi kuqokwe amalungu eBhodi alandelayo ku-NFAC iminyaka emithathu:a.       Nks. Nosisa Euticus Nzuza (uSihlalo); b.       Dkt. Pulane Elsie Molokwane (IPhini LikaSihlalo);c.       Nks.Getrude Mathithwa Nonginzi; d.       Nks. Maropeng Dipitseng Manamela;e.       Mnu. Bhutinyana Calvin Chirwa;f.        Nks. Phindiwe Keletso Mokoena;g.       Nks. Manushka Moodley;h.       Mnu. Bishop Ngobeli;i.        Nks. Nombuso Mlambo;j.        Mnu. Mzwandile Roy Mendu;k.       Mnu. Sikhumbuzo Sipho Masuku;l.        Mnu. Thabo Simon Moloi;m.      Nks. Felicity Blakeway;n.       Mnu. Jim Matsho;o.       Nks. Fefekazi Sefara;p.       Mnu. Phemelo Sebitlo;q.       Mnu. Goodman Gcaba;r.        Mnu. Nkosipendule Quvile;s.       Mnu. Sixolile Msayi; kanyet.        noMnu. Makale Ngwenya.2.       UDkt. Jennifer Molwantwa – Isikhulu Esiphezulu (i-CEO) seKhomishana Yocwaningo Lwezamanzi. 3.       Mnu. Petrus Maselaganye Matji – u-CEO we-Amatola Water. 4.       Mnu. Frans Moatshe – Isikhulu Esiphezulu Sezezimali kuMnyango Wezamanzi Nenhlanzeko.5.       U-Brig Mokgadi Bertha Bokaba – Inhloko Yophiko Lwezokuphenywa Kobugebengu Obuseqhulwini (i-DPCI) Esifundazweni sase-Freyistata.6.       U-Brig Mathipha Solomon Makgato – Inhloko Ye-DPCI Esifundazweni saseNtshonalanga Kapa.Imibuzo:Nks Phumla Williams USomlomo WeKhabhinethi ku-083 501 0139"
"Isitatimende soMhlangano weKhabhinethi wangoLwesithathu, mhla zingama-23 kuNhlolanja 2022",23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/zu/speeches/23-feb-2022-0000,"A.    Izindaba Ezisematheni1.    INkulumo Yesabelomali Sikazwelonke1.1.    IKhabhinethi lisamukelile iSabelomali Sikazwelonke sowezi-2022 esethulwe nguNgqongqoshe Wezezimali u-Enoch Godongwana ePhalamende eKapa ngoLwesithathu mhla zingama-23 kuNhlolanja 2022.1.2.    Isabelomali sihlinzeke ngemininingwane ethe xaxa kanye nolwazi olubanzi mayelana nezibophezelo ezenziwa nguMongameli u-Cyril Ramaphosa eNkulumweni yakhe Echaza Isimo Sezwe (i-SoNA) yowezi 2022 ayethula ngoLwesine mhla ziyi-10 kuNhlolanja 2022.1.3.    Isabelomali sibonisa ukuzibophezela kukahulumeni ekusebenziseni izimali ngobunyoninco obukhulu kanye nokuphathwa komnotho ngendlela engaguquki ngokungenasidingo, futhi sibonisa ukuzimisela kukahulumeni ukufezekisa injongo yakhe esemqoka kakhulu yokuxhasa ngezimali izinto ezisemqoka ezibekwe eqhulwini ezeseka inhlalo-mnotho yalabo bantu baseNingizimu Afrika abasengcupheni abadinga ukubhekelelwa kakhudlwana. 1.4.    Izinhlelo zokungenelela ezibanzi ezimenyezelwe eNkulumweni Yesabelomali Sikazwelonke yowezi-2022 zibhekiswe ekwakheni isimo esikahle esivumela ukukhula okubandakanyayo kanye nentuthuko esimeme. 2.    Izithangami zokuhlinzekwa kwabezindaba ngolwazi ezenziwa ngamaqoqwana eminyango kahulumeni emva kokwethulwa kwe-SoNA 2.1.    ONgqongqoshe Bamaqoqwana Eminyango Kahulumeni babamba izithangami zokuhlinzeka abezindaba ngolwazi oluthe xaxa, kulandela ukwethulwa kwe-SoNA, lapho bezokwenaba khona kabanzi ngoHlelo Lokusebenza lukahulumeni lwalo nyaka esiwuphethe kanye neminyaka elandelayo, njengoba uMongameli u-Ramaphosa echazile kafushane ngalokhu ku-SoNA yowezi-2022 ayethule kamuva nje. 2.2.    Lezi zithangami zabezindaba zigcizelela futhi zibonise ngokucacileyo ukuzibophezela kukahulumeni ekwenzeni izinto ezibekwe eqhulwini okuhloswe ngazo ukwenza ngcono izimpilo zabantu ngokuthi, phakathi kwezinye izinto, kwakhiwe izimo ezikahle ezivumela ukwakhiwa nokuvulwa kwamathuba omsebenzi adingeka kakhulu.3.    Ezakamuva mayelana neSifo segciwane le-Corona (i-COVID-19) 3.1.    IKhabhinethi libashayele ihlombe abantu baseNingizimu Afrika ngokuthi belokhu beqhubeke njalo ukulwisana ne-COVID-19 ngokuzinikela nokuzimisela okukhulu, futhi libaxwayisile abantu ukuthi amazinga aphansi okutheleleka nokufa kwabantu abonakalayo njengamanje akumele neze abakhohlise abenze badembesele bagcine sebenza izinto ngobudedengu.  INingizimu Afrika seyinikeze abantu imithamo yomgomo engaphezu kwezigidi ezingama-31, osekuholele ekutheni kube nabantu abadala ababalelwa ezigidini eziyi-17 asebegonywe ngokuphelele.3.2.    IKhabhinethi ligcizelelile ukuthi i-COVID-19 ayikanqobeki futhi njengoba kungasensuku zatshwala bufike ubusika abantu kumele bahlale beqaphile ngaso sonke isikhathi futhi baqhubeke nokusebenzisa izindlela zokuzivikela ezingaphathelene nokusetshenziswa kwemithi namakhambi okwelapha, okuyizindlela ezinjengokugeza izandla njalo noma ukuhlanza izandla ngesibulali-magciwane, ukugqoka isifonyo esimboza kokubili ikhala nomlomo uma besemphakathini, baqikelele ukuthi bayaqhela ngebanga eliphephile kwabanye abantu futhi bavule amafasitela ukuze kungene umoya ohlanzekile.3.3.    Ngaphandle nje kwakho konke okunye, ukugonywa kusalokhu kuyiyona ndlela engcono kakhulu kunezinye yokuzivikela ku-COVID-19 nakweminye imixhantela yegciwane yesikhathi esizayo, njengoba phela lokhu kubunciphisa kakhulu ubungozi bokuhlaselwa yizifo ezibucayi, ukulaliswa esibhedlela, ngisho nokufa imbala.  3.4.    IKhabhinethi lisamukelile futhi nesimemezelo sezinguquko ezengeziwe ohlelweni olukhona njengamanje lokugonywa kwabantu, okuyizinguquko okuhloswe ngazo futhi ukuqinisekisa ukufinyeleleka kwemigomo. Kusukela ngoLwesithathu mhla zingama-23 kuNhlolanja 2022, isikhathi esilindwayo phakathi komthamo womgomo wokuqala nowesibili sesincishisiwe sisuka ezinsukwini ezingama-42 sehlela ezinsukwini ezingama-21. 3.5.    Futhi abantu manje sebezokwazi nokusebenzisa umjovo wokwelekelela nokuvuselela amandla omgomo ohlukile emjovweni abajovwe ngawo ekuqaleni futhi bakwazi ngisho nokusebenzisa umgomo ofanayo kusuka kumgomo wokuqala kuze kuyofinyelela kumthamo womgomo wokwelekelela nokuvuselela lowo mgomo abawuthole ekuqaleni. 3.6.    Ukubuyela empilweni ejwayelekile kanye nokubamba iqhaza ngokuphelele emisebenzini yenhlalo-mnotho yansuku zonke kuncike ikakhulukazi kwinani labantu asebegonyiwe. Umkhankaso owethulwe kamuva nje othi sengimi ngomumo, phecelezi #KeReady noma “I am ready” uhlose ukukhuthaza abantu abasha abathe xaxa abaneminyaka yobudala ephakathi kwe-18 nama-34 ukuba baphume bayogonywa.4.    Ubumbano lomphakathi kanye nokwakhiwa kwesizwe4.1.    IKhabhinethi lizigxekile izigameko zakamuva ezidumazayo kakhulu zokucwasana ngokobuhlanga ezenzeke ezikoleni ezithile ezweni, okuyizigameko eziphambene kakhulu namagugu avikelwe nguMthethosisekelo wethu oshayelwa ihlombe ngumhlaba wonke, okunguMthethosisekelo weRiphabhulikhi yaseNingizimu Afrika wonyaka we-1996. 4.2.    IKhabhinethi likuzwakalise ngokucacileyo ukuthi ukucwasana ngokobuhlanga ngeke kubekezelelwe nakancane emphakathini wethu wentando yeningi labantu osazikhotha amanxeba obandlululo. Lizinxusile zonke izikole ukuba zibhekane ngqo nokucwasana ngokobuhlanga ngokuthi kuvezwe obala izenzo zokucwasana noma kuphi lapho ziqubuka khona ukuze zinqandwe ngokushesha okukhulu.4.3.    IKhabhinethi linxuse abazali nothisha ukuba babeke phambili izimfuno nezidingo zabafundi futhi basebenzisane ekwakheni umphakathi ongenakho ukucwasana ngokobuhlanga nangokobulili.5.    Ubhuntshile umzamo wokubamba inkunzi imoto ethwala imali e-Gauteng5.1.    IKhabhinethi lincome ithimba elibandakanya izinhlaka ezihlukahlukene zabomthetho ebeliholwa nguMbutho Wamaphoyisa aseNingizimu Afrika kanye noPhiko Lobunhloli Bobugebengu elikwazile ukunqanda iqembu lezigelekeqe ebelihlome lizingovolo e-Rosettenville, eGoli ngoMsombuluko mhla zingama-21 kuNhlolanja 2022. Leli qembu lezigelekeqe kusolwa ukuthi belihlela ukuyobamba inkunzi imoto ethwala imali.5.2    Bayishumi abasolwa ababoshiwe, kanti futhi abayisishiyagalombili basale enkundleni ngenkathi bedudulana ngezulu lezandla namaphoyisa. Abasolwa babhadanywe nezibhamu nezinhlamvu ezingekho emthethweni, neziqhumane kanye nezimoto eziduniwe. Luyaqhubeka uphenyo okuhloswe ngalo ukuthola ukuthi bazithathephi lezi zikhali.  5.3    IKhabhinethi lifisele iphoyisa elithole ukulimala ngenkathi kudutshulwana ukwelulama okusheshayo. Liligcizelelile ikhwelo elibhekiswe emphakathini lokuthi uqhubeke nokusebenzisana kakhulu nabomthetho ekuqinisekiseni ukuphepha kwemiphakathi yethu.6.    Ukufuduka kwabantu6.1.    IKhabhinethi likhumbuze bonke abantu ukuthi abomthetho kanye nezimpiko ezifanelekile yibona abagunyaziwe ukubhekana nezindaba eziphathelene nokufuduka kwabantu kanye nabantu bokufika kuleli abangenawo amaphepha asemthethweni okuba kuleli. 6.2.    Ayikho nencane indawo yanoma yiziphi izenzo zokwephulwa komthetho ezinjengokwesatshiswa, ukucekelwa phansi kwempahla kanye nodlame. Siyabanxusa labo abanezinto ezibakhathazayo nezikhalo ezizwakalayo futhi ezifanelekile ukuba bazwakalise izikhalo zabo kwiziphathimandla ezifanele ukuze zixazululwe ngendlela eyakhayo.  6.3.    Ukuqinisekisa ukuthi izinkinga eziphathelene nokufuduka kwabantu zixazululwa ngendlela ehlelekile, kamuva nje uhulumeni ukhiphe uhlaka Lwenqubomgomo Kazwelonke Yokufuduka Kwabantu Ngenhloso Yokuyozitholela Amatohwana ukuze umphakathi uphawule ngayo, okuyinqubomgomo ehlinzeka ngohlaka nesisekelo somthetho esizosetshenziswa ukubheka nokulawula ukuthi abaqashi babaqasha kangakanani futhi kanjani abantu bokufika kuleli ezikhungweni zabo futhi kusenjalo kuvikelwe namalungelo abafuduki.7.    INgqungquthela yeNhlangano Yobumbano Lwamazwe ase-Afrika (i-AU) neNhlangano Yobumbano Lwamazwe aseYurophu (i-EU) 7.1.    UMongameli ubethamele iNgqungquthela yesithupha ye-AU ne-EU ebibanjelwe e-Brussels, kwelase-Belgium mhla ziyi-17 nomhla ziyi-18 kuNhlolanja 2022, emuva kokuthola isimemo esivela kuSihlalo weKhomishana ye-AU, uMhlonishwa u-Moussa Faki Mahamat.7.2.    UMongameli ubambe iqhaza ezingxoxweni obekubhungwa kuzona kabanzi ngokuguquguquka kwesimo sezulu, uguquko kwezamandla, ubuchwepheshe bokuxhumana ngobuxhakaxhaka besimanjemanje kanye nezokuthutha. Futhi ubengusihlalo wezingxoxo obekubhungwa kuzona ngezinhlelo zezempilo nokukhiqizwa kwemigomo.7.3.    IKhabhinethi liyamukelile imiphumela yale ngqungquthela, ebeke isisekelo sobambiswano oluvuselelwe kabusha futhi olujulile phakathi kwe AU ne-EU.B.    Izinqumo zeKhabhinethi1.    Uhlaka Lweqhingasu Likazwelonke Lwemithombo Yamanzi-Ushicilelo-mbhalo Lwesithathu (i-NWRS-3) 1.1.    IKhabinethi likugunyazile ukushicilelwa kwe-NWRS-3 ukuze umphakathi uphawule ngayo. Uhlaka lweqhingasu lwandulelwa yinqubo yokubuyekeza yeminyaka emithathu ye-NWRS-2 eyagunyazwa yiKhabhinethi ngowezi-2013. Inqubo yokubuyekeza yahlonza izindawo lapho kuzuzwe khona impumelelo kanye nalezo zindawo ezisalokhu ziyinselele. 1.2.    Leli qhingasu liphakamisa ukuba kuqiniswe ukuphathwa kwekhwalithi yamanzi okudidiyelwe. Lihlinzekela ukusetshenziswa kwezindlela ezintsha kanye nobuchwepheshe obufanelekile kwezamanzi nokuthuthwa kwendle. Lwethula isidingo esiqine kakhulu okumele sithotshelwe uma kuhlanzwa amanzi angcolile. Iqhingasu liyasabela futhi kulokho okudingwa yiQhingasu Likazwelonke Lezinyathelo Zokubhekana Nokuguquguquka Kwesimo Sezulu.1.3.    Amanzi asalokhu engenye yezinto ezisemqoka kakhulu ezikhuthaza ukuthuthukiswa kwenhlalo-mnotho yezwe futhi adlala indima esemqoka kakhulu ohlelweni lukahulumeni lokusimama nokuvuselelwa kabushakomnotho. 2.    Isivumelwano sowezi-2005 Sokuvikela Nokugqugquzela Ukugcina Nokuthokozela Kwabantu Amasiko Abo Ngokwehlukahlukana (i-CPPDCE)2.1.    IKhabhinethi likugunyazile ukuthunyelwa koMbiko weNingizimu Afrika wesibili oKhishwa Njalo Emuva Kwesikhathi Esiyiminyaka Emine oPhikweni lweNhlangano Yezizwe Olwengamele Ezemfundo, Ezesayensi kanye Namasiko (i-UNESCO). Lolu phiko yilona olwengamele ukuqaliswa kwe-CPPDCE yowezi-2005. 2.2.    Amazwe angamalungu kulindeleke ukuba athumele imibiko yawo njalo emva kweminyaka emine. Imibiko kumele ihlinzeke ngolwazi lwakamuva maqondana nezinqubomgomo zawo kanye nezinyathelo ezithathiwe ukuvikela nokugqugquzela ukugcina nokuthokozela kwabantu amasiko abo ngokwehlukahlukana, ngaphakathi kulawo mazwe angamalungu. 2.3.    Umbiko uzoba yingxenye yoMbiko we-UNESCO Womhlaba Wonke oshicilelwa njalo emva kweminyaka emine. INingizimu Afrika yaba yingxenye yamazwe asayinde i-CPPDCE kusukela ngowezi-2006. 3.    Umbiko Wocwaningo lokubheka ukuthi ungenzeka ngempumelelo yini uMklamo Wefulegi Eliyisikhumbuzo Likazwelonke 3.1.    IKhabhinethi liwugunyazile umbiko wokucwaninga obelwenzelwe ukucubungula ukuthi kungalunga yini futhi kungenzeka ngempumelelo yini ukwakhiwa koMklamo Wefulegi Eliyisikhumbuzo Likazwelonke.3.2.    Amafulegi amakhulukazi akhiwa ngamazwe ngenhloso yokubonisa ukuziqhayisa nokuziqhenya kwawo ngalokho ayikona okwenza ahluke kwamanye amazwe. Uma selakhiwe lizoba wuphawu nesizinda esigqamile sezwe futhi lizoba yisizinda esiheha abavakashi esizoveza futhi sibonakalise nokugqamile umfanekiso waleli lizwe njengelizwe elihlukile kwamanye.3.3.    Lo mklamo uzoholwa nguMnyango Wezemidlalo, Ezobuciko Namasiko njengengxenye yegunya nomsebenzi owethweswe wona wokugqugquzela ukwakhiwa kwesizwe nobumbano lomphakathi.4.    Inkampani Yezindiza yaseNingizimu Afrika (i-SAA) 4.1.    IKhabhinethi lazisiwe ngenqubekela-phambili engeziwe esiyenziwe maqondana nokuthengiswa kwamasheya angama-51% enkampani i-SAA ethengiselwa umbimbi lwezinkampani i-Takatso Consortium, okuyinkampani eqokwe njengeNkampani Ezobambisana ne-SAA emsebenzini wayo wezindiza. Lolu mbimbi lwezinkampani lubandakanya nenkampani yakwa-Harieth General Partners, engumtshalimali ohamba phambili emkhakheni wezingqalasizinda kanye nezikhumulo zezindiza ezwekazini lase-Afrika, futhi lubandakanya nenkampani eyenza umsebenzi wokuphathwa kwezinkampani zezindiza i-Global Airways. 4.2.    Manje seyiphothuliwe inqubo yokuThengisa Nokuthenga futhi seyisayindiwe nguMnyango Wezamabhizinisi Kahulumeni kanye ne-Takatso Consortium. Isinyathelo esilandelayo sibandakanya ukugunyazwa kwale nqubo yokuthengiselana yizikhungo ezihlukahlukene ezilawulayo. Umphakathi uzokwaziswa futhi uhlinzekwe ngolwazi lwakamuva uma kukhona okunye osekwenzekile maqondana nalokhu. C.    Imicimbi Ezayo1.    INyanga Yamalungelo Esintu1.1.    INingizimu Afrika izobungaza uSuku Lwamalungelo Esintu ngoMsombuluko mhla zingama-21 kuNdasa 2022 ngaphansi kwesiqubulo esithi: “uNyaka wobumbano lwesizwe nokuvuselela kabusha: sigqugquzela futhi sivikele amalungelo ethu esintu”. 1.2.    IKhabhinethi linxuse bonke abantu baseNingizimu Afrika ukuba basebenzise iNyanga Yamalungelo Esintu ukugqugquzela ukubumbana kakhudlwana komphakathi, nokwakhiwa kwesizwe kanye nokuzigqaja nokuziqhayisa kwabantu bonke ngobuzwe babo njengabantu bakuleli.  1.3.    Kuyisibopho sethu njengesizwe ukuqinisekisa ukuthi siyalwisana nokucwasana ngokobuhlanga, ukucwasana ngokwebala, ukucwaswa kwabokufika kuleli kanye nezinye izenzo zokungabekezelelani ezihlobene nalokho. Ngokusebenzisa ukwahlukahlukana kwethu njengabantu, singaluqinisa ubumbano lwethu futhi sakhe umphakathi obumbene.2.    Imbizo kaMongameli   2.1.    UMongameli u-Ramaphosa uzobamba Imbizo kaMongameli esifundazweni saseNyakatho Ntshonalanga ngoMgqibelo mhla ziyi-12 kuNdasa 2022. Lo mcimbi uzohlinzeka uMongameli ngethuba lokuthi axhumane futhi afakane imilomo nemiphakathi, futhi ahlole nohlelo lokuthunyelwa kwezidingongqangi kubantu emazingeni ohulumeni basekhaya.D.    Imiyalezo1.    Amazwi enduduzoIKhabhinethi lidlulise amazwi enduduzo emindenini nabangani balaba abalandelayo:UNks Nomakula “Kuli” Roberts (49), ubengusaziwayo emkhakheni wabezindaba nezikaqedisizungu futhi eyingqalabutho yosikompilo lobukhazikhazi besimanjemanje oluthandwa kakhulu ngabantu kuleli lizwe, osebenze njengomethuli wezinhlelo kumabonakude nasemsakazweni. Futhi ubengumbhali wezindatshana ezijulile ezigxile ezihlokweni ezithile ezishicilelwe kumaphephabhuku namaphephandaba.UMnu Ebrahim Patel (70), owabe engumongameli wokuqala weNhlangano Yezebhola Lombhoxo yaseNingizimu Afrika. Njengesishoshovu esashabashekela umdlalo webhola lombhoxo ongenakho ukucwasana ngokobuhlanga, waba yilungu leNhlangano Yebhola Lombhoxo Yamazwe Ngamazwe (manje esibizwa ngeNhlangano Yebhola Lombhoxo Yomhlaba Wonke, phecelezi i-World Rugby). INkosi uNgangomhlaba Matanzima (79), obeyilungu elingumsunguli weNdlu Yabaholi Bendabuko yaseMpumalanga Kapa futhi owaqhoqhobala isikhundla sokuba ngusihlalo wayo iminyaka ngeminyaka.UMnu Rikhado Muziwendlovu Makhado, obedume kakhulu ngelika-Riky Rick (34), obengumrepha, umbhali wamaculo, umqambi wezingoma, umlingisi kanye nomsiki wengqephu. Izingoma zakhe ezashisa izikhotha kwezomculo we-hip-hop zibandakanya amanoni ezingoma ezinjengalezi Amantombazane, Boss Zonke, Sidlukotini kanye naleyo esihloko sithi Ungazincishi.    Imibuzo:Nks Phumla Williams – uMkhulumeli weKhabhinethiIselula: 083 501 0139"
"Isitatimende Somhlangano Wekhabhinethi obubanjwe ngoLwesithathu, mhla ziyisi-9 kuNdasa 2022",10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/zu/speeches/statement-cabinet-meeting-wednesday-9-march-2022-10-mar-2022-0000,"A.    Ezisematheni1.    Ukungqubuzana phakathi kwe-Russia ne-Ukraine 1.1.    IKhabhinethi lisalokhu likhathazeke kakhulu ngokunqubuzana okuqhubekayo phakathi kwezwe lase-Russia nelase-Ukraine.  Umphumela kwezenhlalo-mnotho odalwa ilokhu kungqubuzana uyalimaza kakhulu futhi umthelela wakho uzozwakala emhlabeni jikelele. 1.2.    IKhabhinethi licela amanxusa ukuthi axoxisane aphume nesisombululo futhi lincenga bonke ababandakanyekayo ukuthi bagcine futhi bavikele amalungelo abantu, futhi bagcine izibopho zabo ngokomthetho wamazwe omhlaba kanye nomthetho wobuntu wamazwe omhlaba. 1.3.    Uhulumeni uyaqhubeka nokusiza izakhamuzi zaseNingizimu Afrika  ukuthi zihambe e-Ukraine futhi iningi labo selibuyile ekhaya. Sikhathazekile futhi ngokungaphathwa kahle kwabantu base-Afrika abazama ukweqa imingcele ngalesi sikhathi. 1.4.    Sikholwa ukuthi amazwe asathuthuka kumele athokozele ukwabelana ngemibono namandla ezikhungweni eziphethwe umhlaba. Ngakho-ke iNingizimu Afrika yeseka uhlelo lokusebenza lomhlaba olulinganayo kanye noguquko ezikhungweni zamazwe amaningi ukuthi agqugquzele ukulingana.  2.    INgqungquthela Yotshalomali yaseNingizimu Afrika (i-SAIC)2.1.    INingizimu Afrika izosingatha i-SAIC yesine ngoLwesine, mhla zingama-24 kuNdasa 2022 e-Sandton Convention Centre eGoli. Ingqungquthela iyingxenye yomkhankaso wotshalomali kahulumeni ukuheha imali eyi-R1.2 trillion eminyakeni emihlanu, futhi iheha izihambeli eziphuma eNingizimu Afrika nasemhlabeni jikelele ukuzoxoxisana ngamathuba otshalomali.2.2.    Kusukela ngengqungquthela yokuqala yotshalomali ngowezi-2018, iNingizimu Afrika isithole izethembiso zotshalomali eziyizigidigidi ezingama-R774 kulolonke uchungechunge lwemikhakha yezomnotho. Lolu tshalomali olusha luzosisiza ukuthi sikhulise umnotho, sisungule imisebenzi edingekayo futhi sithuthukise izimpilo zabantu.3.    Ezakamuva ngeSifo segciwane le-Corona (i-COVID-19) 3.1.    IKhabhinethi liyayibonga imizamo yezwe ekulweni ne-COVID-19 kodwa laxwayisa ukuthi impi ayikapheli, futhi lanxusa bonke abantu baseNingizimu Afrika ukuthi bahlale beqaphile futhi baqhubeke nokuzivikela ukunqanda ukubhebhetheka kwegciwane elibulalayo. 3.2.    IKhabhinethi lithokozele ukuthi icishe ibe izigidi ezingama-32 imithamo yomgomo we-COVID-19 esikhishiwe futhi amaphesenti angama-42 abantu abadala sebegome ngokuphelele. 3.3.    Noma kunjalo, abantu abangakagomi basalokhu bengakavikeleki kwi-COVID-19 futhi babeka engcupheni yokugula bona kanye nalabo abaseduze kwabo. Ukugoma kusalokhu kuyisikhali esihamba phambili ekulweni ne-COVID-19, futhi iKhabhinethi licela wonke umuntu oneminyaka eyi-12 ubudala nangaphezulu ukuthi agome ngaphandle kokuchitha isikhathi. 3.4.    Imijovo yokuvuselela isiyatholakala manje mahhala ukuze abantu bayithole futhi iKhabhinethi licela labo abafanelekile ukuthi bahambe bayothola imijovo yokuvuselela ngokuphazima kweso. Kumele futhi siqhubeke nokugqoka izifonyo ezimboza umlomo nekhala, sihlanze noma sifafaze izandla zethu ngesibulali-magciwane njalo nje, siqhelelane futhi siqinisekise ukuthi umoya ungena ngokwanele ngokuvula amafasitela.4.    INkomfa Yezamandla e-Afrika4.1.    IKhabhinethi likwamukele ukuphothulwa kweNkomfa Yezamandla e-Afrika ebibanjwe nge-inthanethi nangokuthanyelwa siqu eKapa kusuka mhla lu-1 kuya mhla zi-3 kuNdasa 2022 ngaphansi kwesiqubulo esithi: ""UMhlangano Webhizinisi Wokuzikhethela woMkhakha Wezamandla e-Afrika"". Umhlangano uhlanganise ababambiqhaza abaziwayo emhlabeni nalapha ekhaya abasuka emkhakheni wezamandla ukuzochaza ukuthi izwekazi i-Afrika lingazisebenzisa kanjani ezamandla njengesikhuthazi esizokhulisa umnotho nokuthuthukisa izimpilo zabantu.4.2.    INingizimu Afrika isalokhu izinikele ekutholeni ingxubevange yezamandla ehambisana nemigomo yentuthuko kanye nemigomo yayo yokuguquguquka kwesimo sezulu ngesikhathi ihambisana nokuqinisekisa ukutholakala kwezamandla. 5.    Ukuqashwa kwabantu kuMkhakha Wezokuvikeleka5.1.    IKhabhinethi lamukele ukuqashwa kwakamuva ezikhundleni eziphezulu oPhikweni Lwezokushushisa Kuzwelonke (i-NPA) nakuPhiko Lwezokuvikelwa Kombuso (i-SSA). UMongameli u-Ramaphosa ubeke uMmeli u-Andrea Johnson ukuthi aphathe uPhiko Lwezokuphenywa Kwamacala e-NPA kanye neNxusa uThembisile Majola njengoMqondisi-Jikelele (u-DG) we-SSA.  5.2.    UMongameli uphinde wabeka uMmeli u-Navilla Somaru njengoMqondisi Wezokushushiswa Kuhulumeni (i-DPP) eFreyistata; uMmeli uMatodzi Rachel Makhari-Sekhaolelo njengo-DPP eNyakatho Ntshonalanga kanye noMmeli u-Nicolette Bell njengo-DPP eNtshonalanga Kapa.5.3.    Lokhu kuqashwa kuzoqinisa ikhono lethu lokuphenya nokushushisa zonke izenzo zobugebengu nenkohlakalo.6.    Uhambo lokuyobona ukulethwa kwezidingo6.1.    IKhabhinethi lilwamukele uhambo olube yimpumelelo lokuyobona ukulethwa kwezidingo lukaNgqongqoshe Wezemisebenzi Yomphakathi Nezingqalasizinda, uNks Patricia de Lille kanye noNgqongqoshe waseHhovisi LikaMongameli, uMnu Mondli Gungubele, obeluyobona umklamo we-N2 Nodal Project kuMasipala wase-Nelson Mandela Bay eMpumalanga Kapa ngoLwesibili, mhla ziyisi-8 kuNdasa 2022. 6.2.    Lolu hambo luyingxenye yemizamo kahulumeni yokuhlola njalo inqubekela-phambili esiyenziwe ekuqalisweni koHlelo Lotshalomali Lwezingqalasizinda ukuze kuzovuselelwa umnotho futhi kusungulwe imisebenzi. 6.3.    Lo mklamo uqukethe amathuba amasha okwakhiwa kwezindlu eziyizi-12 100 ezinendawo eyizi-500 000 m² yokwakha izitolo zokudayisa, amabhizinisi, amahhovisi kanye nezinsiza zezimboni, kanye nochungechunge lwezinsiza zomphakathi nokuhlalisana kwabantu.7.    USuku Lomhlaba Lwabesifazane 7.1.    INingizimu Afrika ihlanganyele nomhlaba wonke ekubungazeni uSuku Lomhlaba Lwabesifazane ngoLwesibili, mhla ziyisi-8 kuNdasa 2022. Lolu suku luyithuba lokubheka lapho sibuya khona ekuthuthukiseni ukulingana ngokobulili nokuthi yini edingeka ukuthi yenziwe ukuze sibe isizwe esilinganayo ngokobulili.   7.2.    IKhabhinethi lihlabeke umxhwele ngenxa yempumelelo enkulu efanele ukubungazwa selokhu sathola intando yeningi labantu. INingizimu Afrika seyenze inqubekela-phambili ekugqugquzeleni ukulingana kubesifazane emikhakheni efana nekahulumeni, emphakathini, kwezobulungiswa, ezemidlalo namasiko. Noma kunjalo, iKhabhinethi liyagcizelela ukuthi kuningi okusamele kwenziwe ukuqinisekisa ukuthi abesifazane babamba iqhaza ngokuphelele nangokulingana emnothweni waseNingizimu Afrika.7.3.    IKhabhinethi liphinde lamukela ukubekwa kweNingizimu Afrika ukuthi ibe nguSihlalo kwiseshini yamashumi ayisithupha nesithupha yeKhomishana Yenhlangano Yezizwe Ezibumbene ngeSimo Sabesifazane ezobanjwa kusukela ngoMsombuluko, mhla ziyi-14 kuNdasa kuya kuLwesihlanu, mhla zingama-25 kuNdasa 2022.8.    Ukuvikelwa Kombuso 8.1.    IKhabhinethi likuphawulile ukuboshwa kwabantu kwezaMafa eMelika abasolwa ngokubandakanyeka ekugunyathweni kwemali. Siyaqhubeka nokusebenzisana nozakwethu kwamanye amazwe ukuqeda ukuhanjiswa kwemali ngokungemthetho. 8.2.    Ezokuvikeleka zakuleli lizwe zisalokhu ziqaphe ngeso lokhozi futhi balokhu bexhumana nezobunhloli kwamanye amazwe, ngaphakathi eNingizimu Afrika nangaphesheya. Umsebenzi wabo ubandakanya ukwabelana ngolwazi ngokusatshiswa okudalwa ukufuna ukwenza izinguquko kwezepolitiki ngodlame kanye nobuphekula.9.    Udlame lwasemphakathini9.1.    IKhabhinethi liyazigxeka izigameko zakamuva zodlame nokunqgubuzana komphakathi e-Alexandra eduze kwase-Sandton. Akukho neze ukungagculiseki okungathethelela ukwephulwa kwamalungelo abantu kuleli lizwe.9.2.    IKhabhinethi lamukele ukungenelela okusheshayo kwabezomthetho, okuholele ekudambiseni isimo endaweni kanye nokuboshwa kwabasolwa ngokubhebhezela udlame lwasemphakathini. 9.3.    Imiphakathi iyanxuswa ukuthi isebenzise izindlela ezinokuthula ukuxazulula izingxabano kanye nokubika zonke izenzo ezingekho emthethweni kwabomthetho. 10.    Umnotho10.1    Ikhabhinethi liwaphawulile amanani esamba somkhiqizo wasekhaya (i-GDP) akhishwe Ezezibalo eNingizimu Afrika kamuva abonisa ukuthi i-GDP yeNingizimu Afrika ikhule ngephesenti eli-1.2 kwikota yesine ngowezi-2021, emuva kokwehla ngephesenti eli-1.7 kwikota yesithathu ngowezi-2021. Lokhu kubeka izinga lonyaka lokukhula leNingizimu Afrika langowezi-2021 kumaphesenti angu-4.9. Igalelo elikhulu kulokhu kukhula kubonakale kwezolimo, ezokukhiqiza, ezokulethwa kwezinsiza kanye nezokuthutha.10.2 IKhabhinethi lisalokhu limile nokuqhubeka lisebenze nozakwabo emphakathini ukuthola ukukhula komnotho wethu obandakanya wonke umuntu nokusungula isimo-ndawo lapho sizokwazi ukubhekana nezinselele zokuswelakala kwemisebenzi, ububha kanye nokungalingani.11.    Ukufakwa endalini kochungechunge lwamagagasi omoya ezobuchwepheshe bokuxhumana 11.1.    IKhabhinethi lihalalisele iSikhungo Sezokuxhumana  Esizimele SaseNingizimu Afrika ngokuqalisa ukufaka endalini uchungechunge lwamagagasi omoya ezobuchwepheshe bokuxhumana, yize kusenombango oqhubekayo. 11.2.    Liphinde lahalalisela abafakizicelo ababe yingxenye yale ndali ngoLwesibili, mhla ziyisi-8 nangoLwesine, mhla ziyi-10 kuNdasa 2022, okubonisa inhloso yemboni yezokuxhumana yokutshala izimali kwingqalasizinda yedijithali eNingizimu Afrika. 11.3.    Uhulumeni usalokhu ezinikele ekwakheni isimo-ndawo esivumela ubuchwepheshe bokuxhumana ngamagagasi omoya ukuthi busetshenziswe ngokufanele, hhayi nje kuphela yizimboni zokuxhumana kodwa futhi ukuze kuzuze umnotho nomphakathi. 11.4.    Ukunikezwa kwemvume ubuchwepheshe bezokuxhumana ngamagagasi omoya kuzothuthukisa abasebenza ngezokuxhumana komakhalekhukhwini ukuthi bakhe ezokuxhumana eziqinile ezibanzi futhi ezifinyelela ekudeni. Inzuzo enkulu yale nqubo ekade ilindiwe ibandakanya ukuncishiswa kwezindleko zedatha kanye nokuxhumana ngokukhuluma ocingweni.  11.5.    Ubuchwepheshe bezokuxhumana futhi kulindeleke ukuthi kube negalelo ekuguqulweni komnotho emikhakheni eyehlukene futhi izimali ezenziwe endalini zizofaka ngaphezu kwezigidigidi eziyisi-R8 emalini kazwelonke. 12.    Uphenyo lweKhomishama Yeze-Lotto Kuzwelonke (i-NLC)12.1.    IKhabhinethi liphawule inqubekela-phambili eyenziwe uPhiko Oluphenya Amacala Akhethekile ophenyweni lalo olunzulu lokungaphathi ngendlela ekahle kanye nenkohlakalo ngaphakathi kwi-NLC, futhi yanxusa amanye ama-ejensi ezomthetho abhekene nalolu daba ukuthi aluphothule ngokuphazima kweso. Lokhu kuzoqinisekisa ukuthi izinyathelo ezidingekayo ziyathathwa ukuze labo bantu noma izikhungo ezithintekayo ekuphatheni ngokungalandeli umthetho kwezimali ezibekelwe ukusiza abantulayo bezoziphendulela.B.    Izinqumo zeKhabhinethi1.    Uhlelo-lisu Lwezingqalasizinda Lukazwelonke (i-NIP) yangowezi-20501.1.    IKhabhinethi ligunyaze ukuqaliswa kokusebenza kwe-NIP 2050. I-NIP ihlinzeka ngemiklamo eyizikhuthazi ehlose ukufaka igalelo kwimigomo yesikhathi eside yokuthuthukisa umnotho wezwe kanye nezenhlalo. 1.2.    Lolu hlelo-lisu luthole imibono ebhaliwe eminingi emuva kokuthi lwashicilelwa ukuze umphakathi uzophawula ngalo ngoNcwaba ngowezi-2021. Imibono yaphinde  yaqhamuka ezingxoxweni zomphakathi nababambiqhaza abehlukene emkhakheni wezengqalasizinda. Izingxoxo zaphinde zafaka phakathi izinhlangano zesifunda kanye nezwekazi ezifana neNhlangano Ethuthukisa Imiphakathi eseNingizimu ne-Afrika kanye neKhomishana Yezingqalasizinda Yobumbano Lwamazwe ase-Afrika. 1.3.    I-NIP ihlinzeka ngezindlela zokuthuthukiswa kwezingqalasizinda zezwe ezihambisana noHlaka Lukazwelonke Lokuthuthukiswa Kwezindawo kanye noHlelo Lokuthuthukiswa Kwezifunda (i-DDM). Iphinde igxilise ukwakhiwa kwezingqalasizinda ekuthuthukisweni kwenhlalo-mnotho, kanye nokusungula amathuba emisebenzi kanye nokuthuthukiswa kwamathuba okwakha umnotho wabantu abamnyama.2.    Ukuqaliswa kweQhingasu Lwegesi Eluketshezi (i-LPG) langowezi-20222.1.    IKhabhinethi ligunyaze ukushicilelwa Kokukhishwa Kweqhingasu le-LPG langowezi-2022 kuSomqulu Kahulumeni ukuze umphakathi uzophawula ngalo. Leli qhingasu lihlose ukufaka igalelo ekubhekaneni nezinselele zezwe zokuphakelwa kogesi. 2.2.    Iqhingasu libhekene, phakathi kokunye, ukwakheka kwemakethe ekhona ye-LPG, ingqalasizinda ekhona, uhlelo lwamanani kanye nomthamo wokukhiqizwa kwamasilinda e-LPG kuleli lizwe. Iqhingasu liphinde libhekane nokuphepha kanye nomkhankaso wokuqwashisa ukuze igesi yalapha ekhaya izokwaziwa njengowoyela ongangcolisi imvelo.3.    IQhingasu Lemizamo Emisha Embonini Yezezimayini eNingizimu Afrika.3.1.    IKhabhinethi ligunyaze iQhingasu Lemizamo Emisha Embonini Yezezimayini eNingizimu Afrika. Leli qhingasu, phakathi kokunye, lizohlinzeka ngokungenelela kwamanje ohlelweni lwayo lokuqalisa ukubeka kwibalazwe isayensi yezwe ukuze kuzothuthukiswa ulwazi lwesayensi yezwe kuleli lizwe. 3.2.    Iqhingasu liphinde lihlongoze ukusebenzisana phakathi noMnyango Wezezimbiwa Nezamandla kanye neNhlangano Yezokuthuthukiswa Kwezezimboni ukuqinisekisa ukuthi imizamo emisha ihlinzeka ukubandakanyeka kwezinkampani ezintsha ezisafufusa. Iphinde iqinise indima yocwaningo okumele idlalwe izikhungo zocwaningo ezifana ne-MINTEK kanye noMkhandlu Wocwaningo Lwezesayensi Nezimboni, kanye nohlelo lokuthuthukiswa kwamakhono.3.3.    Iqhingasu lingumkhiqizo wezingxoxo ezinzulu phakathi kukahulumeni, imboni nabanye ababambiqhaza emphakathini. Imboni yezezimayini isalokhu ibaluleke kakhulu ekuphileni komnotho wakuleli lizwe.  4.    IQhingasu Lokuvuselela Ukusebenza kwe-Batho Pele langowezi-20214.1.    IKhabhinethi ligunyaze iQhingasu Lokuvuselela Ukusebenza kwe-Batho Pele langowezi-2021. Iqhingasu lingumphumela wocwaningo oluningi olwenziwe nguhulumeni kanye nezikhungo ezingekho ngaphansi kukahulumeni ngokusebenza kahle kweNqubomgomo ye-Batho Pele yangowe-1997.  4.2.    Iqhingasu lihlinzeka ngezinsika ezinhlanu ezizoba ngumhlahlandlela wezindlela okumele zilandelwe yiyona yonke iminyango. Izingenelelo ezihlongoziwe zizophumelelisa uhlelo lokuletha izidingo-ngqangi emphakathini olubeka izakhamuzi phambili. 4.3.    Leli qhingasu lizophumelelisa ukuqinisa umbuso okhonayo, olandela umthetho futhi othuthukayo, nokusalokhu kungukungenelela okubaluleke kakhulu ekusebenzeleni izakhamuzi sazeNingizimu Afrika. Lizophinde liqinise ukuqalisa kokusebenza kwezimiso eziyisishiyagalombili ze-Batho Pele. Ekugcineni, lihlose ukuqhubela phambili uguquko ngendlela yokuziphatha ngaphakathi kwiMisebenzi Kahulumeni.5.    Ukuchitshiyelwa komthetho wobuchwepheshe bezokuxhumana ngamagagasi omoya kanye nenqubomgomo ebhekiswe ekunikweni imvume kwenethiwekhi engenazintambo (i-WOAN) 5.1.    IKhabhinethi ligunyaze ukuchitshiyelwa komthetho wobuchwepheshe bezokuxhumana kanye nenqubomgomo ebhekiswe ekunikweni imvume i-WOAN ukuthi ushicilelwe ukuze umphakathi uzophawula ngawo. Izichibiyelo ezihlongoziwe zisusa isidingo sokuthi i-WOAN ibe nemvume. 5.2.    IKhabhinethi ngowezi-2019 lagunyaza lo mthetho wezobuchwepheshe bezokuxhumana kanye nenqubomgomo ebhekiswe ekunikeni imvume i-WOAN ukuphumelelisa uMthetho Wezokuxhumana Ngendlela ye-Elekhthronikhi, wangowezi-2002 (Umthetho wama-36 wangowezi-2005). Ukunikezwa kwemvume ubuchwepheshe bokuxhumana kusalokhu kubaluleke kakhulu emkhankasweni wokuvuselela umnotho wezwe. 6.    UXhasomali Lwamatekisi (i-TRF) lokunciphisa umthelela we-COVID-19 6.1.    IKhabhinethi ligunyaze ukwelulwa kosuku lokuvala ukufakwa kwezicelo ze-TRF ye-COVID-19, kusuka kumhla wama-31 kuNdasa 2022 kuya mhla zingama-31 kuNdasa 2023. I-TRF, enesabelomali esiyizigidigidi ezi-R1.135,  esasibekwe njengenkokhelo eza kanye ezonciphisa imithelela yezezimali emibi edalwe i-COVID-19 embonini yamatekisi.  6.2.    ISikhwama Sikazwelonke Sokuhlomisa sinomsebenzi wokukhokhela izinxephezelo zosomatekisi abasemthethweni abanezimvume zokusebenza ezisemthethweni, kubandakanya amatekisi angamakhumbi, amatekisi angama-metered taxi kanye namatekisi angama-ehailing. C.    IMithethosivivinywa1.    UMthethosivivinywa Wokuchibiyela Ezamaposi eNingizimu Afrika (i-SAPO) wangowezi-20211.1.    IKhabhinethi ligunyaze ukushicilelwa koMthethosivivinywa Wokuchibiyela we-SAPO ukuze umphakathi uzophawula ngawo. Lo Mthethosivivinywa uhlose ukuchibiyela uMthetho we-SAPO, wangowezi-2011 (Umthetho wama-22 wangowezi-2011).1.2.    Izichibiyelo ezihlongoziwe zihlose ukuvumela i-SAPO ukuthi isebenzise ukuthuthukiswa kwezobuchwepheshe endaweni yayo yokusebenza. Izokwazi ukubuyekeza imisebenzi yayo futhi ikhulise negunya layo. Izoba umhlinzeki-nsiza wezamaposi nokuthunyelwa kwamaphasela emhlabeni; ukuthunyelwa kwempahla; ukuthenga nokudayisa nge-inthanethi, futhi izoba inkundla yokuhweba ngedijithali yamabhizinisi nemiphakathi. Izichibiyelo ezihlongoziwe, ezihambisana noMthetho Odingidwayo weNqubomgomo Kazwelonke Ehlanganisile ye-ICT wangowezi-2016, ziphinde zenze ngcono ukuphathwa kwe-SAPO.2.    UMthethosivivinywa Wokuchibiyela weBhange Leposi laseNingizimu Afrika wangowezi-20212.1    IKhabhinethi ligunyaze ukulethwa koMthethosivivinywa Wokuchibiyela Webhange Leposi laseNingizimu Afrika wangowezi-2021 ePhalamende. UMthethosivivinywa uchibiyela uMthetho Webhange Leposi, wangowezi-2010 (Umthetho wesi-9 wezi-2010) ukuthi uhambisane noMthetho Wamabhange, wangowe-1990 (Umthetho wama-94 we-1990). Uhlinzeka ngokusungulwa kweNkampani Enkulu Yebhange Leposi laseNingizimu Afrika ngokoMthetho Wamabhange wangowe-1990. 2.2    UMthethosivivinywa usudlulile esigabeni sokuxoxisana nomphakathi ukuze uphasiswe. Uma sewamukelwe waba ngumthetho, iBhange Leposi lizokwazi ukusebenza njengenkampani eseceleni enohlaka lwayo lokulawula ngaphandle kokuba ngaphansi kwe-SAPO.3.    UMthethosivivinywa Wesikhwama Sokulawula Ukulahlwa Kodoti Onamakhemikhali3.1    IKhabhinethi ligunyaze ukushicilelwa koMthethosivivinywa Wesikhwama Sokulawula Ukulahlwa Kodoti Onamakhemikhali ukuze umphakathi uzophawula ngawo. UMthethosivivinywa uhlinzeka ngokusungulwa kwesikhwama njengokuyalelwa iNqubomgomo Yezokulawulwa Kokulahlwa Kodoti Onamakhemikhali.3.2    Izimali zizoqoqelwa ukuthi zisetshenziswe ekulawulweni kokulahlwa kodoti onamakhemikhali. Zizosiza ekwakheni ingqalasizinda ezophatha, igcine futhi ibhekelele ukulahlwa unomphela kodoti onamakhemikhali. Isikhwama sizolawulwa yiSikhungo Sokulahlwa Kodoti Onamakhemikhali Kuzwelonke. 3.3    INingizimu Afrika iyazuza kwezamandla ezihlanzekile eziphehlwa ngokusebenzisa iSiphehlimandla seNuzi esise-Koeberg. Futhi iNingizimu Afrika isalokhu ingabanye babakhiqizi abakhulukazi bemikhiqizo engamakhemikhali yokwelapha ekwazi ukuhlonza iphinde yelaphe umdlavuza emhlabeni. D.    Imicimbi Ezayo1.    Uhambo Olusemthethweni lukaMongameli wase-Mozambique1.1.    UMongameli u-Cyril Ramaphosa uzobe esingathe uzakwabo wase-Mozambique, uMhlonishwa uMongameli u-Filipe Nyusi ngoLwesihlanu, mhla ziyi-11 kuNdasa 2022. 1.2.    Uhambo luzophinde luqinise amaxhama, ukusebenzisana kwizifunda nakwizwekazi phakathi kwale zizwe ezimbili. Luzophinde luqinise ubudlelwano bala mazwe womabili kanye nokusebenzisana phakathi kweNingizimu Afrika ne-Mozambique, kwezepolitiki nakwezomnotho. 2.    IMbizo kaMongameli eNyakatho Ntshonalanga1.1.    NgoMgqibelo, mhla ziyi-12 kuNdasa 2022, uMongameli u-Ramaphosa uzohola ithimba lezithunywa ukuya eNyakatho Ntshonalanga ukuyobamba iMbizo kaMongameli. Kulo mcimbi, uMongameli kanye nabaholi abaphuma kuzo zontathu izinhlaka zikahulumeni bazoxoxisana nemiphakathi yaseNyakatho Ntshonalanga. 1.2.    IMbizo kaMongameli yokuqala yangowezi-2022 izohlinzeka ngenkundla yokuthi uMongameli axoxisane nemiphakathi ngehlangabezana nakho empilweni yansuku zonke kanye nokulethwa kwezidingo-ngqangi nguhulumeni. Izakhamuzi zizophinde zikhulume ngqo ngeziphakamiso zabo zokuthi singayikhulisa kanjani iNingizimu Afrika ndawonye, ngaphandle kokushiya omunye emuva.1.3.    Ukwakhela phezu kwe-DDM, okubiza ukusebenzisana okukhulu phakathi kwezakhamuzi nalabo abamele umphakathi, iKhabhinethi linxusa imiphakathi yaseNyakatho Ntshonalanga ukuthi isebenzise leli thuba ukuxoxisana nqgo noMongameli kanye nokwenza izikhalazo kanye neziphakamiso zayo zizwakale. 2.    USuku Lwamalungelo Abantu2.1.    IKhabhinethi lamukela uchungechunge lwezingxoxo kanye nemicimbi ngaphansi kwesiqubulo esithi: ""UNyaka Wobumbano Nokwakha kabusha: Sivikela futhi Sigcina Izinzuzo Zamalungelo Abantu"" ukuthi ibanjwe njengengxenye yokukhumbula uSuku Lwamalungelo Abantu kulo nyaka ngoMsombuluko, mhla wama-21 kuNdasa 2022. Lokhu futhi kufaka igalelo ekuhloleni inqubekela-phambili yomklamo womthethosisekelo wentando yeningi labantu wesizwe. 2.2.    IKhabhinethi licela bonke abantu baseNingizimu Afrika ukuthi basebenzise iNyanga Yamalungelo Abantu ukugqugquzela ukubumbana komphakathi, ukwakhiwa kwesizwe kanye nokwabelana ngobuzwe. Kungumsebenzi wethu njengesizwe ukuphokophelela ukuthuthukiswa kwenhlalo-mnotho ebandakanya wonke umuntu, ngesikhathi siqinisekisa ukuthi siqeda ukucwasana ngokobuhlanga, ukubandlulula ngokwebala nakho konke ukungabekezelelani okuhlobene nalokhu.  3.    Iviki Lamanzi Kuzwelonke  3.1.    Umkhankaso weViki Lamanzi Kuzwelonke uzoqala kusuka ngeSonto, mhla wama-20 kuze kube nguMgqibelo, mhla wama-26 kuNdasa 2022, futhi ugxile kwisidingo sokuvikela nokugcina imithombo yethu yamanzi.3.2.    Naphezu kwezimvula ezinkulu ezingajwayelekile ezingxenyeni eziningi zezwe ezinyangeni ezimbalwa ezedlule, iNingizimu Afrika isalokhu iyizwe eleswele amanzi. Ingelinye lamazwe angama-30 anesomiso emhlabeni futhi amanzi amaningi iwathola emvuleni. 3.3.    IKhabhinethi liqinisekisa izakhamuzi ukuthi amanzi ethu aphuma kompompi aphephile ukuthi aphuzwe ngabantu, njengoba kuqinisekisiwe iSikhungo Sikazwelonke Sezifo Ezithathelwanayo, futhi nemibiko emayelana nobungozi bamanzi aphuzwayo ayenanyiswa nomkhuhlane we-typhoid ingamampunge. Uhulumeni ubeke eqhulwini ukuthunyelwa kwamanzi emiphakathini.E.    Imiyalezo1.    UkuhalalisaIKhabhinethi lihalalisela futhi lifisela okuhle kodwa kulaba abalandelayo: Iqembu lekhilikithi laBesifazane laseNingizimu Afrika, abandizisela ifulegi lesizwe phezulu kwiMiqhudelwano ye-ICC Yendebe Yomhlaba Yekhilikithi Labesifazane e-New Zealand. Umsubathi u-Stephen Mokoka, oqophe umlando ngokwephula irekhodi lomhlaba lamadoda lama-50 km ngesikhathi samahora amabili, imizuzu engama-40 kanye nemizuzwana eyi-13, emjahweni we-Nedbank Runified Breaking Barrriers obubanjwe eGqeberha, eMpumalanga Kapa, ngeSonto, mhla ziyisi-6 kuNdasa 2022. 2.    Amazwi enduduzo IKhabhinethi lizwakalisa amazwi enduduzo emndenini nakubangani baka:Mnu Mandla Ka-Mabuza (47), iciko, isikhulumi nobenguMongameli waphambilini weNhlangano Yabafundi eNingizimu Afrika i-South African Students’ Congress. Ubengumsebenzi kahulumeni waphambilini kuMnyango Wezemisebenzi Yomphakathi Nezingqalasizinda.F.    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    Mnu Zane-Udien Dangor njengo-DG kuMnyango Wezobudlelwano Bamazwe Nokubambisana. 2.    Nks Phindile Patronella Mkwanazi njengePhini lika-DG: ohlangothini Lokufunda Nokuthuthukiswa Kobungoti eSikoleni Sikahulumeni Kuzwelonke. 3.    Mnu David Mamphitha njengoMphathi Omkhulu woMkhandlu Wezempilo Nokuphepha Ezimayini.   4.    Abantu abazosebenza kuMkhandlu Wamazwe Ngamazwe Wezezindiza: (a)    Nks Nomveliso Ntanjana (uSihlalo);(b)    Mnu Nare Thupana (uSekela-sihlalo);(c)    Mnu Grant Reagon Son;(d)    Mnu Tumelo Chipfupa; kanye no(e)    Nks Pfumelani Dorcas Mbulayeni.5.    Abantu abazosebenza kuMkhandlu Okhipha Izimvume Kwezezindiza: (a)    Mnu Leroy Musa Nsibande (uSihlalo);(b)    Nks Raesibe Sharon Kekana (uSekela-sihlalo);(c)    Mnu Rickie Rodger Rennie; (d)    Nks Zonica Leanda Mtshali; kanye no (e)    Mnu Ramovha Emmanuel Mbuwe.Imibuzo: Nks Phumla Williams – uSomlomo Wekhabhinethi Umakhalekhukhwini: 083 501 0139"
"Isitatimende Somhlangano WeKhabhinethi Obanjwe Ngohlelo Lwe-inthanethi ngoLwesithathu, zingama-23 kuNdasa 2022",25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/zu/speeches/statement-cabinet-meeting-23-march-2022-25-mar-2022-0000,"A. Izindaba Ezisematheni1. Isimo Senhlekelele Sikazwelonke 1.1. UHulumeni waseNingizimu Afrika wenze izinhlelo zokubhekana nobhubhane olubhebhetheke emhlabeni jikelele oluyiSifo segciwane le-Corona (i-COVID-19) ngokumemezela Isimo Senhlekelele Sikazwelonke kuNdasa 2020, ngokoMthetho Wezokuphathwa Kwenhlekelele, wowezi-2002 (uMthetho wama-57 wezi-2002). Lo Mthetho waba wumhlahlandlela wezinhlelo zokungenelela ezididiyelwe nezihlanganisiwe ukuze kuhlengwe izimpilo nezindlela zokuziphilisa zabantu. 1.2. Izwe laba ngaphansi kwale mithethonqubo yeSimo Senhlakelele Kuzwelonke ku-COVID-19 kusukela kuNdasa 2020, lapho iNingizimu Afrika ibika ngesigameko sokuqala segciwane ezweni. UMongameli umemezele ezinye izindlela zokungenelela okuhloswe ngazo ukuba izwe libhekane nesigaba esisha sokulawula ubhubhane lwe-COVID-19. 1.3. Ukwelulwa kwakamuva kweSimo Senhlekelele Sikazwelonke kuze kube mhla ziyi-15 kuMbasa 2022 kubheka isidingo sokuqhubeka nokusebenzisa umthetho okhona ngezinhlelo zokubhekela izimo ezingase zivele ezisetshenziswa yizinhlaka zikahulumeni ukubhekana nomthelela wenhlekelele. 1.4. IKhabhinethi linxuse ukuba kucutshungulwe imithethonqubo yezempilo yokulawula izindlela zokuphepha ezingayibandakanyi imithi njengokugqoka izifonyo, ukugqagqana kwabantu, imikhawulo yokuhlanganyela kanye nemigomo. Kuzokwenza ukuba sikwazi nokuhlelela izimo eziphuthumayo, izinhlelo zokungenelela ezisheshayo nezisebenza ngempumelelo zokungenelela uma i-COVID-19 ingase ibe bucayi. 2. Ukugomela i-COVID-19 2.1. IKhabhinethi likhumbuze bonke abantu baseNingizimu Afrika ukuba baqhubeke nokuhlala beqaphile njengoba i-COVID-19 ingakanqotshwa, futhi lanxusa bonke abantu abaneminyaka eyi-12 kuya phezulu ukuba bagome. Ukugoma kusayiyona ndlela ephuma phambili yokuvikela igciwane, futhi kunciphisa ubungozi bokugula kabucayi, ukulaliswa esibhedlela nokufa.2.2. Yize ukutheleleka nokufa njengamanje kusasezingeni eliphansi, singase sibhekane nehlandla lesihlanu emavikini azayo. Indlela yokuzivikela esinayo eyodwa vo wubufakazi obuqinisekisiwe ngokwezesayensi bamandla emigomo ekusindiseni izimpilo zabantu. Izwe lethu seligome abantu ngemigomo ye-COVID-19 engaphezu kwezigidi ezingama-33. 2.3. IKhabhinethi liqhubeke lamukela uMgomo Wokusebenza wokuphathwa kokuhlangabezana ne-COVID-19 emsebenzini okhishwe wuMnyango Wezemisebenzi Nabasebenzi. UMgomo Wokusebenza wasungulwa emuva kokubonisana komphakathi noMkhandlu Wezokuthuthukiswa Komnotho Nabasebenzi Kuzwelonke futhi uzoqala ukusebenza uma sekususwe Isimo Senhlekelele Sikazwelonke. 2.4. UMgomo Wezokusebenza uzoba wumhlahlandlela wabaqashi nabasebenzi lapho kwenziwa noma kubuyekezwa uhlelo lokuhlola ubungozi ukuze kuncishishwe ukusuleleka nge-COVID-19 ezindaweni zokusebenza. Ibhalwe uhlu lwezindlela ezingasetshenziswa njengokugoma, ukugqagqana kwabantu kanye nenhlanzeko yomuntu ngamunye ukuze kuqikelelwe ezindaweni zokusebenza.3. INgqungquthela Yotshalomali ENingizimu Afrika (i-SAIC)3.1. IKhabhinethi lamukele amanxusa avela ezweni lonke nasemhlabeni kwi-SAIC yesine eqale ngoLwesine, zingama-24 kuNdasa 2022 eGoli.3.2. Le Ngqungquthela iveza inqwaba yamathuba otshalomali kanye nezinzuzo eziqhathanisekayo iNingizimu Afrika ezihlinzeka abatshalimali, esikhathini sokukhula kokuhlanganyela Kwesivumelwano Sokuhwebelana Ngokukhululekile Sezwekazi lase-Afrika (i-AfCFTA), egqugquzela ukuhweba ngaphakathi e-Afrika. 3.3. Utshalomali lwakuleli nolwakwamanye amazwe ludlala indima ebaluleke kakhulu ekukhuliseni umnotho wethu nokwakha amathuba emisebenzi agcinekayo. I-SAIC iqhuba uhlelo lwemisebenzi yezomnotho oluqhubekayo, ukudingeka kakhulu kokuqashwa kanye nabathengi okungasekela inqubo yokukhula kwezwe.3.4. Izinqungquthela zethu zotshalomali zaphambilini zibuye ne-R774 wezigidigidi ngokwezokubophezela. Emisebenzini yotshalomali eyi-152 emenyezelwe, ama-45 aseqediwe futhi engama-57 isakhiwa. 3.5. IKhabhinethi linesiqiniseko sokuthi ingqungquthela yakulo nyaka izokwakhela phezu kotshalomali lwethu, njengengxenye yohlelo lukazwelonke lokuheha utshalomali oluyi-R1.2 yezigidintathu kutshalomali eminyakeni emihlanu.  4. Umthelela wokushayisana kwe-Russia ne-Ukraine kwezomnotho 4.1. IKhabhinethi licubungula umthelela ozoba khona ngenxa yokushayisana okukhona phakathi kwe-Russia ne-Ukraine emnothweni wezwe, njengoba umthelela wakho uzwakala ezimakethe zezimali kanye nasemananini emhlabeni wonke. 4.2. Indlela ephuma phambili yokuvikela umnotho wethu kanye nenhlalakahle yabantu bakithi wukuqhubeka nokuqalisa uHlelo Lokwakha Kabusha Nokuvuselela Umnotho (i-ERRP). 4.3. Uhulumeni uzibophezele ekusebenziseni konke esinakho ukuvikela izakhamuzi zaseNingizimu Afrika emitheleleni yokunyuka kwezindleko zokuphila nokuqinisekisa ukuthi umnotho wethu uyakwazi ukubhekana nalezi zikhathi zokunyakaziswa.5. Ukufaka endalini Uchungechunge lwamagagasi omoya ezobuchwepheshe bezokuxhumana5.1. IKhabhinethi lamukele ukuphothulwa ngephumelelo kokufakwa endalini kokuqala kwamagagasi omoya ezobuchwepheshe bezokuxhumana okwenziwe wuPhiko Lwezokuxhumana Oluzimele lwaseNingizimu Afrika. Ingeniso engu-R14.4 wezigidigidi eqoqwe endalini izongena kusabelomali sezwe ukusekela okuseqhulwini ezweni, okubandakanya ukwakha kabusha umnotho, ukudala amathuba emisebenzi adingeka kakhulu, nokulwa nenkohlakalo, ubugebengu kanye nodlame olubhekiswe kwabobulili obuthile kanye nokubulawa kwabantu besifazane. 5.2. Ubukhona bamagagasi omoya ezobuchwepheshe bezokuxhumana kuzosheshisa ukuqaliswa kobuchwepheshe obusha obunjenge-5G, kunciphise izindleko zedatha yamaselula futhi kuqinisekise ukuxhuma kwi-inthanethi okungcono. Ukutholakala kwelayisense yohlelo olusha lwamagagasi omoya kuhambisana nezibopho zomphakathi okuvunyelwene ngazo zokuxhuma izikole zikahulumeni, izikhungo zezempilo kanye neziteshi zamaphoyisa kuhlelo lwe-inthanethi eminyakeni emithathu ezayo. 6. Usuku Lwamalungelo Abantu 6.1. IKhabhinethi libonge zonke izakhamuzi zaseNingizimu Afrika ngokuhlanganyela emibungazweni yezwe yoSuku Lwamalungelo Abantu ngoMsombuluko, zingama-21 kuNdasa 2022 ngaphansi kwesihloko esithi: ""UNyaka Wokubumbana Kwezwe kanye Nokuvuselela: Ukukhuthaza Nokuvikela Amalungelo Abantu ethu."" 6.2. Ukuthuthukisa amalungelo abantu ezweni lethu kusemqoka ekwakheni izwe, okuyinqubo okumele siqhubeke nokuyisekela futhi siyivikele ngaso sonke isikhathi. Ngokwahlukahlukana kwethu, singaqinisa ubunye bethu futhi sakhe izwe elibambisene. 6.3. Ngokuqhubeka nomoya wokusebenzisana, njengoba sibheke eNyangeni yeNkululeko kuMbasa, iKhabhinethi linxuse zonke izakhamuzi zaseNingizimu Afrika ukuba zivuselele ukulwa kwethu nokucwasa ngokwebala, ukucwasa abantu bokufika kanye nakho konke okungamukelekile okuhambisana nakho. 7. Ukuqokwa kweNhloko Yamajaji eNingizimu Afrika7.1. IKhabhinethi laziswe futhi lahalalisela owayeyiPhini leNhloko yamaJaji uMehluleli uRaymond Zondo ngokuqokwa njengeNhloko yamaJaji yaseNingizimu Afrika, kusukela mhla lu-1 kuMbasa 2022, futhi lamufisela konke okuhle emsebenzini wakhe omusha. 7.2. IKhabhinethi liqhubeke lazisa inhloso kaMongameli Cyril Ramaphosa yokuqoka uMehluleli Mandisa Maya, onguMongameli weNkantolo Ephezulu Yokudluliswa Kwamacala eNingizimu Afrika, esikhundleni sokuba yiPhini leNhloko yamaJaji uma leso sikhala sesivulekile.8. Umyalelo wesikhashana ogunyanziwe wokusiza abantu baseRiphabhulikhi yase-Cuba8.1. IKhabhinethi lazise umyalelo wesikhashana ogunyazwe yiNkantolo Ephakeme yasePitoli, wokumisa ukuqaliswa kokumiswa kosizo lwabantu iNingizimu Afrika eyayivume ukuluhlinzeka iRiphabhulikhi yase-Cuba. Lolu daba luzophinde luvele phambi kwenkantolo ezinsukwini ezingama-20 futhi uhulumeni uzokwenza izethulo zakhe ngalelo langa. 8.2. Ukuzwana kweNingizimu Afrika ne-Cuba kusukela ekulweleni kwesifunda sethu silwela inkululeko. Ukuba bekungeve kungenxa yokungenelela ngokuzidela kwabantu base-Cuba eNingizimu ne-Afrika eminyakeni engamashumi amathathu edlule, ngabe kwadonsa isikhathi eside ukukhululwa kwalesi sifunda ekucindezelweni ngokokuqonelwa amazwe. OwayenguMongameli uNelson Mandela wayekuqonda lokhu, yingakho i-Cuba yaba yizwe lokuqala ngaphandle kwezwekazi elavakashelwa wuMadiba kulandela ukuphuma kwakhe ejele ngowe-1990. 8.3. I-Cuba yenza iminikelo emikhulu ekulweni isekela izinhlangano ezilwela inkululeko e-Afrika ngesikhathi lapho leli lizwe elincane lasesiqhingini lizabalaza ngokwalo lapho lilinyazwa yiMelika ngokwezomnotho isikhathi esaba yiminyaka eyishumi nengxenye. Inkinga yomnotho wase-Cuba ayisabekezeleleki futhi uHulumeni wase-Cuba udinga usizo impela. I-Mexico, i-Bolivia ne-Russia ingamanye amazwe asiza abantu ukuze kukhululwe lesi siqhingi ebunzimeni bezomnotho obabububi kakhulu okwadonsa iminyaka ngeminyaka. 8.4. IKhabhinethi kuleli sonto lihlanganyele ukubungaza Impi yase-Cuito Cuanavale e-Angola eyaqala ngowe-1987 yaphela ngowe-1988. I-Cuba yadlala indima esemqoka ekusizeni izinhlangano ezilwela inkululeko e-Afrika ukuba zifeze izimpokophelo zazo. Akubanga nanzuzo ephathekayo ebantwini base-Cuba abasisekela, kodwa inzuzo yabo kwaba wukulwela inkululeko yabantu baseNingizimu ne-Afrika basuke emandleni okuqonelwa izwe kanye nabalwisana nalokho. OwayenguMongameli u-Fidel Castro wayeqhutshwa yintshisekelo yokulwela umzabalazo futhi watshela amaqabane akhe ukuthi ""babelwela izizathi ezinhle kakhulu eziqondene nabantu"". Kusukela e-Angola kuya e-Namibia nase-Algeria kuya -Guinea Bissau, i-Cuba yadlala indima ekuthathweni kwezinqumo ngokuba negalelo enkululekweni yalawa mazwe ase-Afrika ukuze aphume ekubusweni ngabaqonela izwe. 8.5. I-Cuba iqhubekile nokuhlinzeka ngosizo lwezempilo kanye nolunye usizo eNingizimu Afrika emuva kwesikhathi sowe-1994, kamuva nje ngesikhathi sobhubhane lwe-COVID-19, futhi kuyisibopho sethu ukubonakalisa ubunye nabantu base-Cuba njengesikhathi abaxakeke ngaso bedinga ukuphila.9. Ukuvakasha kweNkosi uLetsie III  9.1. IKhabhinethi lazise futhi lamukela ukuvakashelwa obusuka kuyo iNkosi uLetsie III weSizwe laseLesotho evakashela uMongameli Ramaphosa okwenzeka ngoLwesihlanu, ziyi-18 kuNdasa 2022 ePitoli.9.2. UMongameli Ramaphosa, esikhundleni sakhe njengoMlawuli weNhlangano Yokuthuthukisa Amazwe aseNingizimu ne-Afrika (i-SADC) weSizwe saseLesotho, babonisene neNkosi uLetsie III ngobudlelwane balawa mazwe womabili kanye nenqubekela-phambili maqondana nenqubo yokulawulwa kwe-SADC eSizweni saseLesotho. Kulindeleke ukuba abeSotho, ngokubonisana noMongameli Ramaphosa, bazosebenzela ukuqeda inqubo yokwakha kabusha ngaphambi kokubanjwa kokhetho olulandelayo okuhlelwe ukuba lube kuMandulo 2022.B. Izinqumo zeKhabhinethi1. Ingqungquthela Yamazwe Ngamazwe Yokuqaliswa Kwezinyathelo ezimayelana Nesivumelwano Sentela Ukugwema Ukunciphisa Intela Nokuhambisa Inzuzo Kwamanye Amazwe  (i-BEPS MLI)1.1. IKhabhinethi ligunyaze ukwethulwa kwe-BEPS MLI ePhalamende ukuze ibuyekezwe. Njengelinye lamazwe angama-95 abambe iqhaza esivumelwaneni esaqaliswa yiNhlangano Yokusebenzisana Nokuthuthukisa Ezomnotho (i-OECD) ukuze kuncishiswe amathuba okugwema intela nokulimaza isisekelo samazwe ngamazwe, iNingizimu Afrika isayine isivumelwano sezentela kuNhlangulana 2017. Uma sesilungisiwe isivumelwano sezentela, iNingizimu Afrika izosisebenzisa kanye nezinye izivumelwano zentela ezisayinwe namanye amazwe. 1.2. INingizimu Afrika iyilungu le-OECD futhi izibophezele ekusebenzeni namanye amazwe ukunqanda ukudluliswa kwezinzuzo zezinkampani ziphume ezweni ziye ezindaweni ezikhokhisa intela encane noma ezingayikhokhisi intela.  2. Ukuchitshiyelwa koMthetho Wesivumelwano Sezentela esiphakathi kweNingizimu Afrika ne-Kuwait.2.1. IKhabhinethi ligunyaze izethulo zokuchitshiyelwa koMthetho Wesivumelwano Sezentela esiphakathi kweNingizimu Afrika ne-Kuwait ePhalamende. Izichibiyelo zalesi sivumelwano, esiqale ukusebenza ngowezi-2006, senziwa futhi sasayinwa ngowezi-2021. 2.2. Umgomo wezentela ubhekana nokugwema ukubanjwa kwentela kabili nokuvikela ukugwema ukukhokha intela noma ukukhokha intela encane ngengeniso ephakathi kwamazwe amabili.2.3. Ngaphandle kokubhekana nokugwema ukukhokhela intela noma ukukhokha intela encane, lezi zivumelwano zibheke ukukhuthaza ukuvuleleka ngokwezentela phakathi kwamazwe. 3. Uhlelo Lwesikhathi Eside Oludidiyelwe Lokuvikela Ubugebengu Nodlame (i-ICVPS)3.1. IKhabhinethi ligunyaze i-ICVPS ukuze iqaliswe. Lolu hlelo lwesikhathi eside luzosebenza njengensiza yokuqalisa uMthetho Osadingidwa wezokuPhepha Nezokuvikela owamukelwe ngowezi-2016. Limela yonke inqubo kahulumeni neyomphakathi ekulweni nobugebengu nokuvikela udlame. 3.2. I-ICVPS yakhiwe yizinhlaka eziyisithupha ezizimele ezihambisanayo ezilandelayo, (1) ubulungiswa bezobugebengu obunempumelelo; (2) ukungenelela kusanesikhathi ekuvikeleni ubugebengu; (3) ukungenelela ekusekeleni izisulu; (4) ukuhlinzeka ngemisebenzi nempumelelo nangokudidiyela; (5) ukuphepha ngokwendlela indawo eyakhiwe ngayo kanye (6) nokuzibandakanya komphakathi okubonakalayo. Lolu hlelo lwesikhathi eside lwazisa izidingo zemisebenzi yokusekela yokubhekana nokubhebhethekisa ubugebengu njengobubha, ukungalingani, ukungabibikho kwemisebenzi, ezenhlalakahle, ezempilo nezemfundo.3.3. Kuyabandakanya ngokwezindawo zasemadolobheni nezasemakhaya, okubandakanya imikhandlu yabaholi bendabuko, njengababambiqhaza.  Kubonisenwe ngayo ngokugcwele nezinhlaka zikahulumeni, amabhizinisi, izikhungo zocwaningo kanye nezinhlangano zomphakathi. Uhlelo olugunyaziwe lungena endaweni yoHlelo Lwesikhathi Eside Lokuvikela Ubugebengu Kuzwelonke lwamanje.4. Uhlelo Lwesikhathi Eside Lotshalomali Lwezwe laseNingizimu Afrika (I-CIS)4.1. IKhabhinethi ligunyaze ukushicilelwa kwe-CIS ukuze kutholakale izimvo zomphakathi. Lolu hlelo lwesikhathi eside lubheke ukubeka izwe libe yindawo esemqoka kutshalomali lwase-Afrika ekhethwa abatshalimali bakwamanye amazwe nabakuleli ukuze batshale imali ngqo kulo.4.2. Lolu hlelo lwesikhathi eside luzwakala emikhakheni yezwe eseqhulwini kwezotshalomali nokuthuthukiswa komnotho okunjengokulandelayo (i) ezezimali, umshwalense, ezemizi nemisebenzi yamabhizinisi; (ii) ezokuthutha nezindleko zokuthutha, (iii) ezokwakha; (iv) izimayini nokumbiwa kwezinkwali, (v) ugesi, igesi kanye namanzi, kanye (vi) nezolimo kanye nokusetshenzwa kwezolimo.4.3. Luhlinzeka ngezindlela zotshalomali zokuheha amabhizinisi amancane namaphakathi ukuze akhule ngokwezomnotho. Lolu hlelo lwesikhathi eside lungena ezivumelwaneni zamazwe ngamazwe, zesifunda kanye namanye amazwe ezisayinwe neNingizimu Afrika. 4.4. Lolu hlelo lwesikhathi eside luhambisana nemigomo yoHlelo Lokuthuthukisa Lukazwelonke, i-ERRP, uHlelo Lwesikhathi Eside Olusha Lwezimboni kanye noHlelo Lwezengqalasizinda Kazwelonke lowezi-2050 olusha. 4.5. Izifundazwe eziyisishiyagalolunye kanye neminotho esemqoka yakomasipala bakumadolobha amakhulu ayisishiyagalombili zisemqoka ekuqhubeni uhlelo lwesikhathi eside, okuzoba wumbhalo osebenzayo ozoqhubeka nokusetshenziswa ekushintsheni indawo yomnotho. 5. Uhlaka Lwemvelo Enhlobonhlobo Lukazwelonke Olubuyekeziwe (i-NBF) 5.1. IKhabhinethi ligunyaze ukuqaliswa kwe-NBF. I-NBF, egunyazwe yiKhabhinethi emuva kokubonisana nomphakathi kuLwezi 2020, yasungulwa ngokuhambisana noMthetho Wezokuphathwa Kwezemvelo Kuzwelonke: Ezemvelo Enhlobonhlobo, kowezi-2004 (uMthetho we-10 kowezi-2004). Ihlinzekela indlela edidiyelwe, ehlanganisile nehambisanayo yokuphathwa kwezemvelo enhlobonhlobo kwazo zonke izinhlaka zikahulumeni, izinhlangano ezingekho ngaphansi kukahulumeni (ama-NGO), umkhakha ozimele kanye nemiphakathi.5.2. Ngowezi-2018, Isikhungo Semvelo Enhlobonhlobo Kuzwelonke eNingizimu Afrika senze uhlelo lokuhlola ngokuqoqa ubufakazi obunzulu kanye nohlelo lwezemvelo eNingizimu Afrika. Uhlelo lomkhakha lwe-NBF olubuyekeziwe lubhekana nobungozi obuhlonzwe ngalokhu kuhlola.  5.3. Uhlaka olubuyekeziwe kwabonisanwa ngalo nezinhlaka zikahulumeni zonke; izikhungo ezingaphansi kukahulumeni (ama-SOE), izikhungo zabanakekela imvelo; ama-NGO kanye nemiphakathi yasendaweni. Ukuqaliswa kwe-NBF kwenziwa ngokomhlahlandlela osetshenziswa kuHlelo Lwesikhathi Eside Lwezemvelo Enhlobonhlobo Kuzwelonke kanye noHlelo Lokusebenza (2015-2025). INingizimu Afrika iyizwe elisayine ngaphansi kweSivumelwano seNhlangano Yamazwe Ngamazwe yezeMvelo Enhlobonhlobo, ekhuthaza ukuvikelwa kwemvelo enhlobonhlobo, ukusetshenziswa ngendlela egcinekayo kwezakhi zayo, kanye nokwabelana ngezinzuzo ngendlela engakhethi neyanelisayo evele ezinsizeni zemvelo.6. UHlaka Olusadingidwa Lokuthuthukiswa Kokuhlukaniswa Kwezindawo Kuzwelonke (i-NSDF)6.1. IKhabhinethi ligunyaze uhlaka lwe-NSDF ukuze iqaliswe. Lulungiswe ngokoMthetho Wokuhlelwa Kokuhlukaniswa Kwezindawo kanye Nokuphathwa Kokusetshenziswa Komhlaba, kowezi-2013 (uMthetho we-16 kowezi-2013) futhi yagunyazelwa ukubonisana komphakathi ngowezi-2019. Izimvo zatholakala kubabambiqhaza abanhlobonhlobo, okubandakanya izinhlangano ezisemthethweni, zonke izinhlaka zikahulumeni, ama-SOE kanye namalungu omphakathi.6.2. Uhlaka lufuna ukubhekana nokususwa kwemilando yokuqonelwa izwe kanye nobandlululo ngendlela ehlelekile nedidiyele. Ihlinzekela indlela yokuthuthukisa yesikhathi eside egxile ekwabeni nasekuhlukanisweni kwezindawo kuqondwe kuhlelo lokuhlela nokuphathwa kokusetshenziswa komhlaba.  Umbhalo uzotholakala ngewebhusayithi yoMnyango Wezolimo, Izinguquko Kwezomhlaba kanye Nokuthuthukiswa Kwezindawo Zasemakhaya (www.dalrrd.gov.za).7. Inqubomgomo Yokuphathwa Kobuwena Ngokusemthethweni 7.1. IKhabhinethi ligunyaze iNqubomgomo Yokuphathwa Kobuwena Ngokusemthethweni, kulandela ukubonisana kanzulu nomphakathi ngowezi-2021. Le nqubomgomo izongena endaweni yoMthetho Wobuwena, we-1997 (uMthetho wama-68 we-1997) wamanje, okusungula iRejista Yabantu Kuzwelonke (i-NPR) futhi icacisa umsebenzi wayo kumarekhodi aphoqelekile abhalwe kuyo. Lo Mthetho awuhambisani nemigomo engokomthethosisekelo wezokulingana, ukungacwasi kanye nesithunzi sabantu.7.2. Inqubomgomo eyamukeliwe ihlongoza i-NPR yezobuchwepheshe eyodwa - noma umuntu ungowabuphi ubuzwe kanye nesimo sobulili - abahlala nabahlale ezweni. Iphinde ihlinzeke ngoHlelo Lukazwelonke Lobuwena lwe-biometric (i-NIS) ezokwenza ukuthi umuntu ahlonzwe ngendlela eyodwa. I-NIS izophinde ikwazi ukubhekana nezinye izinhlelo zikahulumeni nezomkhakha ozimele zokuhlonza.  7.3. Inqubomgomo izophinde iqinisekise ukuvikela amalungu angabesiMame Abathandana Nabanye Besimame (ama-Lesbian), Abesilisa Abathandana Nabanye Besilisa (ama-Gay), Abashintshe Ubulili (i-Transgender), Abanobulili Obushintshashintshayo (i-Bisexual), Abathandana Nabantu Ngokwahlukana (i-Intersex) , i-Queer kanye Nabangakhethi Bulili Babantu Abathandana Nabo (i-Asexual).8. UMthetho Osadingidwa Wezemishado eNingizimu Afrika 8.1. IKhabhinethi ligunyaze uMthetho Osadingidwa Wezemishado eNingizimu Afrika ukuze uqaliswe. UMthetho Osadingidwa ubhekana nenqwaba yezinqumo zezinkantolo ezithole ezinye izakhi zemithetho yemishado yamanje okumiswe ukuthi kazihambisani nomthethosisekelo. Iqondanise yonke imishado ezokwenziwa ngokwemigomo yokulinganisa, ukungacwasi kanye nehlonipha isithunzi sabantu njengoba kuhlinzekwe kuMthethosisekelo weRiphabhulikhi yaseNingizimu Afrika we-1996.8.2. UMthetho Osadingidwa ogunyaziwe uzovumela izakhamuzi zaseNingizimu Afrika kanye nezakhamuzi ezithandana nabantu bobulili obunhlobonhlobo, izinkolo kanye nezimo zamasiko ukuze kuphothulwe ukuhlanganiswa kwabantu ngokusemthethweni ngokuhambisana nemithetho yomthethosisekelo. UMthetho Osadingidwa wendlela yeminye imishado engabaliwe njengemishado yezingane kanye naleyo eyenziwa engekho omunye okushadwa naye.9. INqubomgomo yokuSetshenziswa Komngcele Owodwa (i-OSBP) 9.1. IKhabhinethi ligunyaze i-OSBP kanye nohlelo lwesikhathi eside ukuze luqaliswe. Inqubomgomo ibheke ukulawula ngendlela ehambisanayo ukuhamba kwabantu kanye nempahla phakathi kwamasango asemingceleni engaphakathi ezweni eNingizimu Afrika kanye nasemazweni angomakhelwane. Kuqalisa uHlaka lokuSetshenziswa Komngcele Owodwa olwamukelwa yiKhabhinethi ngowezi-2018.9.2. Ukusetshenziswa kwale nqubomgomo kuzoqeda ukugcwala okuxakile emasangweni asemingceleni lapho izivakashi nabahwebi bewelela kwamanye amazwe. Lokhu kungenelela kuphinde kube semqoka kakhulu emizamweni yezwe yokuqhuba isivumelwano se-AfCFTA.9.3. Uma seyisebenza ngokugcwele ngokwemithetho efanele nokuthuthukiswa kwengqalasizinda, silindele ukuthi ukulawulwa kwempahla, izimoto kanye nabantu kuzokwenziwa ngendlela eqonde thwi nesheshayo.10. Ukusingathwa kwesikhashana kweKhomishana Yesimo Sezulu kaMongameli10.1. IKhabhinethi ligunyaze ukusingathwa kweKhomishana Yesimo Sezulu kaMongameli nguMkhandlu Wokuthuthukisa Umnotho Kuzwelonke kanye Nabasebenzi (i-Nedlac). I-Nedlac izosingatha ikhomishana nonobhala bayo iminyaka emibili noma ngaphansi ukuze kumenyezelwe uMthetho Woguquguquko Lwesimo Sezulu.10.2. Isikhathi sizonika ikhomishana - ukuhlanganyela noMnyango Wezamahlathi, Ezokudoba Nezemvelo - ukuphothula ucwaningo lokuhlola okungenzeka kanye nezimo zamabhizinisi ukuze kusungulwe ikhomishana njengoba kunqunywe ngokoMthethosivivinyo Woguquguquko Lwesimo Sezulu.11. Uhlaka loMthetho Osadingidwa koMthethonqubo Wezitimela Kazwelonke11.1. IKhabhinethi ligunyaze uHlaka loMthetho Osadingidwa koMthethonqubo Wezitimela Kazwelonke. Le nqubomgomo izoba wumhlahlandlela wokwakha uhlelo lwezokuthutha olunempumelelo oluzokwazi ukuncintisana kuleli kanye nakwamanye amazwe.11.2. Inqubomgomo ihlongoza izindlela zokungenelela ezizokhuthaza utshalomali kuyo yonke imisebenzi yezokuthutha impahla nabagibeli. Izophinde ithuthukise ukufinyelela ezindaweni zasemakhaya nokwandisa indlela yokuhamba lapho kuthuthukiswa ukukhula komnotho. Kuzophinde kube negalelo elikhulu ekunciphiseni ukushisa okuphuma ezweni futhi ihlongoza ubuchwepheshe bezezitimela ekuthuthukiseni ukuhamba kwempahla ngezitimela.11.3. Inqubomgomo izodluliselwa emphakathini uma uMnyango Wezokuthutha sewuyishicilele kuSomqulu Kahulumeni.C. Umthethosivivinywa1. UMthethosivivinywa woPhiko Lokuklanywa Komasipala Oluzimele (i-IMDA) wezi-2022 1.1. IKhabhinethi ligunyaze ukwethulwa koMthethosivivinywa we-IMDA wezi-2022 ePhalamende ukuze kuqhutshwekwe nokusetshenzwa kwayo. UMthethosivivinywa washicilelwa ukuze kuphawule umphakathi kuNhlangulana 2020 futhi kwaba nokubonisana emuva kwalokho ukuze kutholakale izimvo zomphakathi.1.2. UMthethosivivinywa uhlinzeka ngohlelo lokulawula lwe-IMDA. Isiphakamiso sawo sibandakanya ukucacisa ngemigomo yamalungu eBhodi futhi akwazi ukusebenza ngokwezikhashana, ngaphandle kukaSihlalo ongasebenza ngokugcwele. Uphinde ube wumhlahlandlela we-IMDA ngenqubo ebheke ekunciphiseni imikhawulo yemingcele.D. Imicimbi Ezayo1. Ukuvakashela e-Middle East 1.1. UMongameli Ramaphosa uzohola amanxusa oNgqongqoshe beya embukiswaneni wamazwe i-World Expo e-Dubai e-United Arab Emirates ngoMsombuluko, ngomhlaka-28 kuNdasa 2022. INingizimu Afrika ibambe iqhaza embukiswaneni ngokuveza amagugu ezwe kanye namathuba otshalomali. E. Imiyalezo1. Amazwi OkuhalalisaIKhabhinethi lidlulise amazwi okuhalalisa futhi lafisela abalandelayo okuhle: Iqembu labesimame lomdlalo wekhilikithi laseNingizimu Afrika, ngokundizisela phezulu ifulegi lezwe kuNdebe Yomhlaba Yomdlalo Wekhilikithi Wabesimame e-New Zealand. Lihlule oShampeni Bomhlaba bamanje baseNgilande emdlalweni wabo wesithathu futhi bakwaze ukunqoba imidlalo emine emncintiswaneni kuze kube manje. 2. Amazwi enduduzo •IKhabhinethi lihlangane noMongameli Ramaphosa lidlulisa amazwi enduduzo kuhulumeni kanye nabantu baseRiphabhulikhi yase-Zambia kulandela ukudlula emhlabeni kowayenguMongameli u-Rupiah Bwezani Banda (85).IKhabhinethi lidlulise amazwi enduduzo emndenini nakubangani balaba abalandelayo: UMnu. Michael Spicer (68), owayeyiSikhulu Esiphezulu (i-CEO) ye-Business Leadership South Africa, owadlala indima ebalulekile ekwakheni ubudlelwane obuqinile phakathi kwabezamabhizinisi nohulumeni.UMnu. Luzuko Koti (47), owayenguMqondisi Wezokuxhumana Nezokwazisa ku-Nelson Mandela Foundation futhi waba nguMphathi Wezamabhizinisi ku-Channel Afrika.UMnu. Sheik Abdul Gamiet Gabier (86), uMongameli iMpilo yakhe yonke woMkhandlu wamaJaji Wamasulumane waseNingizimu Afrika, oyisifundiswa esaziwayo, isishoshovu sasemphakathini kanye nengqalabutho ye-Al-Azhar Institute eKapa.F. Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1. Amalungu eBhodi Elingazithathi Izinqumo le-National Housing Finance Corporation: (a) Mnu. Luthando Vutula; (b) Mnu. Thembinkosi Bonakele;(c) Nksz. Seithati Bolimpobo;(d) Nksz. Thembisile Chiliza;(e) Nksz.. Palesa Kadi; (f) Nksz.. Philisiwe Mthethwa;(g) Mnu. Thulani Mabaso;(h) Mnu. Paul Heeger;(i) Mnu. Velile Cecil Dube;(j) Nksz. Tshepiso Kobile; kanye (k) noNksz. Ayesha Seedat.2. Mnu. Lwazi Mboyi njengo-CEO we-Cross-Border Road Transport Agency.3. Nksz. Nozipho Mdawe njengo-CEO we-Air Traffic and Navigation Services.4. Nksz.Tshepo Kgare njengo-CEO yoMlawuli Wezokuphepha Kwezezitimela. 5. Mnu. Brenton Van Vrede njengeSikhulu Esiphethe: Umphathiswa Wezokusebenza Kwezibonelelo zikahulumeni kwiNhlangano Yezimpesheni Nezibonelelo Zikahulumeni eNingizimu Afrika. Imibuzo: Nksz Phumla Williams – USomlomo WeKhabhinethi Iselula: 083 501 0139"
Isitatimende Somhlangano weKhabhinethi obanjwe ngobuxhakaxhaka bezokuxhumana wangomhla ziyi-6 kuMbasa 2022,6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/zu/speeches/isitatimende-somhlangano-wekhabhinethi-obanjwe-ngobuxhakaxhaka-bezokuxhumana-wangomhla-ziyi,"A. Izindaba Ezisematheni1. Ingqungquthela Yesine Yotshalomali eNingizimu Afrika (i-SAIC)1.1. IKhabhinethi isamukele isiphetho esiyimpumelelo se-SAIC yesine ebibanjwe e-Sandton Convention Centre, eGoli ngoLwesine, mhla zingama-24 kuNdasa wezi-2022, esibonakalise abatshalizimali balapha ekhaya kanye nabasemazweni omhlaba bezibophezela ukuthi bazotshala kabusha izimali ezweni lethu.1.2.  Izwe lakithi lithole izethembiso ezintsha zotshalomali ezingama-80 ezifinyelela kwisamba esiphelele sezigidigidi ezingama-R332. Lokhu kuthatha isamba esiphelele sotshalomali oluthenjisiwe kusibeke ku-R1.14 trillion, nokungamele kuphela amaphesenti angama-95 otshalomali lwethu obeluhlosiwe kodwa kuphinde kusibeke ngokuqinile emzileni wokuthi seqe ngaphezulu utshalomali lwethu esiluhlosile lwe-R1.2 trillion eminyakeni emihlanu. 1.3.  Lezi zibophezelo zotshalomali ziqinisekisa isimo sezwe lethu njengendawo yokutshala izimali abantu abazikhethela yona ngokuzithandela.1.4.  Kuze kube yimanje, izigidigidi ezingama-R316 eziboshezelwe sezifakwe kwimiklamo engama-46 esiphothuliwe kanye neminye imiklamo engama-57 esaqhubeka nokwakhiwa. IKhabhinethi iziqaphelile izimpumelelo zezimali ezaboshezelwa ngaphambilini njengoba kubikiwe eNgqungqutheleni, ezifaka phakathi kokunye umthamo wamandla okukhiqiza omusha emikhakheni eyingxubevane njengomkhakha wezezimoto, ukukhiqizwa kokudla, umkhakha wezemithi kanye nezikhungo zedijithali.1.5.  IKhabhinethi ishaye ikhwela kuyo yonke imikhakha yomphakathi ukuba ikweseke lokhu kungenelela okusemqoka njengoba sisebenzisana ndawonye ukubuyisela emuva izinga lethu lokuntuleka kwemisebenzi, elikhuphukele emaphesentini angama-35.3, ngokwemiphumela yoCwaningo Lombutho Wabasebenzi Lwekota esanda kukhishwa maduze nje Abesikhungo Sezibalo saseNingizimu Afrika (i-Statistics South Africa). 2.  Ukuqedwa Kwesimo Senhlekelele Kazwelonke 2.1.  IKhabhinethi iphinde yakwamukela ukuqedwa Kwesimo Senhlekelele Kazwelonke okumenyezelwe nguMongameli u-Cyril Ramaphosa ngoMsombuluko, mhla zi-4 kuMbasa wezi-2022. Le ngqophamlando yenziwe ukuqina nokuqinisela kwabantu eNingizimu Afrika abathobele yonke imigomo yezokuphepha kwiSifo segciwane le-Corona (i-COVID-19) ebekwe nguhulumeni ukusindisa izimpilo kanye nezindlela zabantu zokuziphilisa.2.2.  Ubhubhane seluzolawulwa ngokoMthetho Wezempilo Kazwelonke, wezi-2003 (uMthetho wama-61 wezi-2003) ukubheka phambili. Uhlaka Lwemithethonqubo yezempilo okuyiyona ezoqondisa uMthetho Wezempilo Kazwelonke wezi-2003 lusavulelekile ukuthi umphakathi uphose imibono yawo kuze kube mhla ziyi-16 kuMbasa wezi-2022.2.3.  IKhabhinethi ikhumbuze bonke abantu bakuleli lizwe ukuba baqhubeke nokuthatha izinyathelo ezifanele zokuvimbela ukuze sizivikele thina kanye nabanye ekuthelelekeni ngegciwane le-COVID-19. Lokhu kubandakanya ukuhlanzwa njalo kwezandla ngamanzi kanye nensipho noma ukusebenzisa isibulali-magciwane esine-alcohol engama-70%, ukugqoka isifonyo esimboza kokubili umlomo kanye nekhala uma usendaweni evalelekile, ukugcina ibanga lokuqhelelana eliphephile eliyimitha elilodwa okungenani, ukuvula amawindi ukuze kungene umoya ohlanzekile kanye nokugoma.2.4.  Imigomo ye-COVID-19 isebenza ngempumelelo ekuvimbeleni ukugula okubi kakhulu, ukulaliswa esibhedlela ngisho nokufa imbala. Zivikele wena uqobo kanye nabathandiweyo bakho ngokuvakashela isikhungo  esiseduze nawe sokugoma ukuze uzothola ukugonywa mahhala, ngisho ungabekisanga isikhala sokuthi uyeza.3.  Ukufudukela ekusakazeni kwedijithali3.1.  Ukuhlehliswa koSuku Lokucishwa kwe-Analogi lusuka kumhla zingama-31 kuNdasa kuya kumhla zingama-30 kuNhlangulana wezi-2022 kuhlinzeka ngesikhathi esanele kuhulumeni ukuba aphothule ukufakwa kwamabhokisi abizwa ngama-set-top box (ama-STB) emakhaya abhalisa ngesikhathi futhi onelungelo lokuwathola ngaphambi kokucishwa kwe-analogi.3.2.  UMnyango Wezokuxhumana Nezobuchwepheshe Bedijithali uzoqinisekisa ukuthi yonke imizi eyizi-507 251 eyayisibhalisile ngomhla zingama-31 kuMfumfu wezi-2021 izoxhunywa ungakadluli umhla zingama-30 kuNhlangulana wezi-2022. Imizi eyizi-260 868 ebhalise phakathi komhla zingama-31 kuMfumfu wezi-2021 nomhla ziyi-10 kuNdasa wezi-2022 izobe isixhunyiwe kuma-STB ayo ngomhla zingama-30 kuMandulo wezi-2022.3.3.  IKhabhinethi inethemba elikhulu lokuthi ukuphothulwa kwalolu hlelo kuzokweseka uhlelo lokufudukelwa kwidijithali kanye nokukhishwa kwamagagasi omoya aphezulu (i-high frequency spectrum) okuzolandela lapho.4.  Ukulwisana nobugebengu kanye nenkohlakalo 4.1.  IKhabhinethi ihalalisele uKhomishana Wamaphoyisa Kazwelonke omusha wakuleli lizwe, uJenene Sehlahle Fannie Masemola, kulandela ukuqokwa kwakhe nguMongameli uRamaphosa. UJenene uMasemola unomlando omuhle kakhulu wezinto azizuzile emkhakheni wobuphoyisa eNingizimu Afrika ngobubanzi.4.2.  IKhabhinethi iyayamukela imiyalelo yokulondoloza enikezwe uPhiko Lokudliwa Kwempahla Leziphathimandla Zokushushisa Zikazwelonke (i-NPA) ekhishwe yiNkantolo Ephakeme yase-Gauteng maqondana nalabo ababandakanyeka ‘ekukhokheleni’ ukuthengwa kweMayini Yamalahle i-Optimum Coal Mine ngezigidigidi eziyi-R2.1 ngowezi-2016 ithengwa yinkampani ephethwe ngabakwa-Gupta ebizwa ngokuthi yi-Tegeta Exploration and Resources.4.3.  Izinqumo zenkantolo, ezikhombisa ukusebenza ngempumelelo kwendlela yokwenza edidiyelwe ye-NPA kanye noPhiko Lokuphenywa Kobugebengu Obuseqhulwini (i-Directorate for Priority Crime Investigation) Lombutho Wamaphoyisa aseNingizimu Afrika, kuthumela umyalezo oqinile mayelana nokukhula kwamandla kahulumeni okubhekana nokuQhwagwa Kombuso kanye nokuqinisekisa ukuthi labo ababandakanyekayo bayabizwa ukuzoziphendulela – kanye nokubamba, ukuthola kanye nokubuyisela imali entshontshiwe emuva.4.4.  Ekubambeni labo ababandakanyeka enkohlakalweni ukuba baziphendulele, iKhabhinethi iphinde yamukela isinqumo sokwahlulela esikhishwe yiNkantolo Yase-Palm Ridge Yobugebengu Bezentengiso Obukhethekile (i-Specialised Commercial Crimes) e-Gauteng kulowo owayengumlawuli wezimali kwa-Eskom phambilini ngokukhwabanisa ukusetshenziswa kwamandla kagesi kwezigidi ezingama-R35  ngokufaka ama-invoyisi mbumbulu okuthuthwa kwamalahle kanye nezinhlelo zokubuyisa izimali ezintshontshiwe. 4.5.  Njengengqophamlando esemqoka ekulwisaneni kwezwe lethu nenkohlakalo, iKhabhinethi ikwamukele ukudluliswa kwengxenye yesine Yophenyo Lwekhomishana Yabehluleli ifakwa kuMbiko wokuQhwagwa Kombuso. UMongameli uRamaphosa uzokwethula ePhalamende ukungenelela okuzokwenziwa ukuqalisa ukusebenza kwezincomo zekhomishana ngenkathi ehambisa umbiko ogcwele ngomhla zingama-30 kuNhlangulana wezi-2022. 5.  Ingqungquthela Yamazwe Amathathu Yenhlangano Ethuthukisa Amazwe aseNingizimu ne-Afrika (i-SADC)5.1.  IKhabhinethi iyamukele imiphumela yeNgqungquthela Yamazwe Amathathu ye-SADC ebibanjwe ePitoli ngoMsombuluko, mhla zi-4 kanye nangoLwesibili, mhla zi-5 kuMbasa wezi-2022. INingizimu Afrika isingathe le nkomfa njengoSihlalo we-SADC Organ maqondana Nezepolitiki, Ukuvikela kanye Nokubambisana Kwezokuphepha. Ihlandla lokuphatha lezwe lisukela kuNcwaba wezi-2021 liya kuNcwaba wezi-2022.5.2.  Inkomfa yamukele, phakathi kokunye, umbiko wenqubekela-phambili Yomsebenzi Wokuthunywa kwe-SADC e-Mozambique (i-SAMIM). I-SAMIM yajutshwa ukuba iyokweseka i-Mozambique ukuba iqede amavukelambuso kanye nezenzo zodlame lwamaphekulazikhuni. 6.  Ezomnotho 6.1.  IKhabhinethi ikwamukele ukuthuthuka kwendlela isikhungo sokukleliswa kwamazwe ngezikweletu i-Moody’s esibuka ngayo okuzayo maqondana neNingizimu Afrika iya esimweni esizinzile isuka esimweni esibi kakhulu kanye nesinqumo sokuqinisekisa ukukleliswa kwezikweletu zeNingizimu Afrika zesikhathi eside emalini yangaphandle neyalapha ekhaya kube ku-‘Ba2’. 6.2.  Ukuthuthuka kuqinisekisa umsebenzi kahulumeni wokubuyisa uzinzo ezimalini zezwe ezibekelwe umphakathi, owesekwe ukuqoqwa kwemali engenayo okungcono kunalokho obekulindelekile. 6.3.  Imiphumela yokuqoqwa kwemali engenayo yesikhathi sikaMbasa wezi-2021 kuya kuNdasa wezi-2022, ikhombise ukuthi Isikhungo Sokuqoqwa Kwentela saseNingizimu Afrika siqoqe imali engaphezu kwe-R1.5trillion. Kumele ukuthuthuka ngamaphesenti angama-25 onyakeni odlule kanye nokukhuphuka ngamaphesenti ayi-15 onyakeni odlule ngaphambi kokuqala kobhubhane lwe-COVID-19.6.4.  Uhulumeni usebenzisa imali engenayo eyengeziwe ukusheshisa ukuzinziswa kwezikweletu kanye nokubhekana nezidingo zenhlalo yomphakathi eziphuthumayo, ukukhuthaza ukusungulwa kwemisebenzi kusetshenziswa Uhlelo LukaMongameli Lokuqashwa Kwentsha (i-Presidential Youth Employment Initiative), kanye nokweseka umkhakha wezempilo yomphakathi.7.  Inyanga Yenkululeko7.1.  INingizimu Afrika kulo nyaka igubha Inyanga Yenkululeko ngoMbasa inethemba elivuseleleke kabusha lekusasa elingcono, ngemuva kokubekezela iminyaka emibili yesimo esinzima nesibuhlungu ngaphansi kobhubhane lomhlaba wonke i-COVID-19. Usuku Lwenkululeko lwaminyaka yonke luzogujwa ngoLwesithathu, mhla zingama-27 kuMbasa wezi-2022.7.2.  Inyanga Yenkululeko ibungaza iphinde ithulele isigqoko bonke labo abadela izimpilo zabo ukuze thina sikwazi ukujabulela amalungelo esintu kanye nezinkululeko eziqukethwe kuMthethosisekelo wethu otuswa ngumhlaba wonke weRiphabhulikhi yaseNingizimu Afrika we-1996. 7.3. IKhabhinethi imeme bonke abantu baseNingizimu Afrika ukuba basebenzisane ndawonye njengoba siqhubeka nomzabalazo wethu wokunqoba umthelela we- COVID-19. Sonke sidinga ukudlala indima yethu ukubuyisa umnotho wethu, ngokusebenzisa Uhlelo Lokwakhiwa Kabusha kanye Nokuvuselelwa Komnotho, futhi sikhulise amanye amabhizinisi amaningi ukuze sikwazi ukusungula imisebenzi eminingi.8.  Inyanga Engcwele ka-Ramadan 8.1.  IKhabhinethi ifisele umphakathi wamaSulumane aseNingizimu Afrika Inyanga Engcwele ka-Ramadan ebusisekile. U-Ramadan ugqanyiswa minyaka yonke emhlabeni jikelele umkhuleko, ukuzila ukudla kanye nezenzo zokubonisa isihe nokuphana kwabanye. Umphakathi wamaSulumane uyingxenye esemqoka yokwehlukahlukana kwethu kuzwelonke kanye nesimilo sethu sikazwelonke.B.  Izinqumo zeKhabhinethi1.  Uhlaka Lohlelo Olukhulu Lukazwelonke Lwentuthuko Oludidiyelwe Lwamabhizinisi Amancane (i-NISED)1.1.  IKhabhinethi igunyaze ukushicilelwa kohlaka Lohlelo Olukhulu lwe-NISED ukuze kutholakale imibono yomphakathi ngalo. Iqhingasu lokuqala Elididiyelwe Lezobubhizinisi kanye Namabhizinisi Amancane lamukelwa ngowezi-2005. Iqhingasu kanye ne-NISED eyalandela kamuva luqalisa ukusebenza koMthetho Odingidwayo wangowe-1995 maqondana neQhingasu Likazwelonke Lokuthuthukiswa Nokukhuthazwa Kwamabhizinisi Amancane eNingizimu Afrika.1.2.  Ngemuva kokwamukelwa i-NISED izongena esikhundleni seQhingasu Elididiyelwe Lobubhizinisi kanye Namabhizinisi Amancane elisebenzayo njengamanje. Izohlinzeka umhlahlandlela wokuxhumanisa wabo bonke ababambiqhaza abasemqoka kwinqubo yokuthuthukisa amabhizinisi amancane. Iqondisa indlela yokudidiyela ezoqondisa zonke izinhlelo ezeseka amabhizinisi amancane. 1.3.  Leli qhingasu lihlose ukwenyusa ukubamba iqhaza kwamabhizinisi amancane kwezomnotho osemthethweni, ukuqeda izithiyo nezivimbelo kanye nokukhuthaza nendlela elula yokwenza ibhizinisi, ikakhulukazi kosomabhizinisi abancane.1.4.  I-NISED iwumkhiqizo wokuxoxisana kabanzi neminyango efanelekile ezigabeni zikahulumeni kazwelonke, wesifundazwe kanye nowezindawo. Osomabhizinisi, abasebenzi, izifundiswa kanye nezikhungo ezifanele ezinhlobonhlobo.2.  Ukufakwa kweNhlangano Yokuxhaswa Ngezimali Kwamabhizinisi Amancane (i-SEFA) kanye neNhlangano Yokuthuthukiswa Kwamabhange Awumfelandawonye (i-CBDA) ngaphakathi kweNhlangano Yokuthuthukiswa Kwamabhizinisi Amancane (i-SEDA)2.1.  IKhabhinethi igunyaze ukunwetshwa kwesikhathi ngezinyanga ezingama-20 sokuhlanganiswa ndawonye kwezikhungo ezimbili, i-SEFA kanye ne-CBDA, zifakwa ngaphakathi kwe-SEDA. Ukuhlangana kwazo kwakubekelwe ukuba kuqale ukusebenza kusukela mhla lu-1 kuMbasa wezi-2022. Lokhu kwenziwa ngemuva kokuba iKhabhinethi igunyaze ukuhlangana kwalezi zikhungo ukuqinisekisa ukuthi uhulumeni uhlinzeka isikhungo esisodwa okuyisona esizokweseka umsebenzi wakhe lapho eseka amabhizinisi amancane kuya kwaphakathi nendawo kanye nemifelandawonye.2.2.  Ukunwetshwa kwesikhathi okugunyaziwe kuzokwenza uMnyango Wokuthuthukiswa Kwamabhizinisi Amancane ukuthi ukwazi ukuphothula ukubuyekezwa komthetho ukuze uzohlinzeka indawo enomthetho ofanelekile kanye nenqubomgomo evumela ukwakhiwa nokusungulwa kwesikhungo esisodwa – i-SEDA. Isikhungo esisodwa futhi esihlonyiswe ngezinsizakusebenza ezanele sizohlinzeka ngokweseka okuqonde ngqo emabhizinisini amancane kuya kwaphakathi nendawo kanye nemifelandawonye. IKhabhinethi iphinde yagunyaza ukuqokwa kweBhodi Labaqondisi lesikhashana le-SEFA ne-SEDA.3.  Imithethonqubo emayelana Nokuvikelwa, Ukukhuthazwa, Ukuthuthukiswa kanye Nokuphathwa Kolwazi Lwendabuko (Imithethonqubo Yolwazi Lwendabuko) 3.1.  IKhabhinethi igunyaze ukushicilelwa kwemithethonqubo Yolwazi Lwendabuko ukuze kutholakale imibono yomphakathi ngayo. Imithethonqubo Yolwazi Lwendabuko izosiza ukuqalisa ukusebenza koMthetho Wolwazi Lwendabuko, wezi-2019 (uMthetho wesi-6 wezi-2019).3.2.  UMthetho uhlinzekela ukuvikelwa, ukukhuthazwa, ukuthuthukiswa kanye nokuphathwa kolwazi lwendabuko. Uhlinzekela ukusungulwa kwezinhlelo zikazwelonke Zolwazi Lwendabuko; ukuphathwa kwamalungelo emiphakathi Yolwazi Lwendabuko. Uphinde uhlinzekele ukusungulwa kwephaneli yabeluleki; ukwamukelwa kwezinto ezifundwe ngaphambilini; ukugqugquzelwa kanye nokudidiyelwa Kolwazi Lwendabuko. 3.3.  Imithethonqubo ehlongozwayo izobhekana, phakathi kokunye, nokubekwa kwePhaneli Yabeluleki; izinhlelo zokugunyazwa; ukubhaliswa kwamakhono ongoti Bolwazi Lwendabuko; indlela yokuthola noma yokusebenzisa Ulwazi Lwendabuko kanye nokugcinwa endaweni ephephile kwamarejista Olwazi Lwendabuko. Imithethonqubo iphinde ihlinzekele izindlela zokuxazulula izingxabano.3.4.  Imithethonqubo izofakwa kusomqulu kahulumeni futhi ingatholakala ngewebhusayithi yoMnyango Wezesayensi Nokuqamba Kabusha ku: www.dsi.gov.za. Izophinda futhi itholakale ngazo zonke izilimi ezisemthethweni. 4.  Uhlaka Lokusebenza Ngokubambisana Kwentuthuko Eqinile Yenhlangano Yezizwe Ezihlangene (i-UNSDCF) Lwezi-2020-2025 4.1.  IKhabhinethi igunyaze i-UNSDCF yowezi-2020-2025 yaseNingizimu Afrika ukuze iqaliswe ukusebenza. Uhlaka lokusebenza luhlinzekela ubambiswano olukwaziyo ukuziphendulela phakathi kukahulumeni, umphakathi ngobubanzi kanye nehhovisi lezwe ngalinye eliku-UN eNingizimu Afrika. 4.2.  I-UNSDCF iqhakambisa izinsika ezine ezibanzi zeqhingasu eliseqhulwini ezizohlanganiswa (1) ukufaka konke , ubulungiswa kanye nokukhula okuqinile; (2) ukubhekelela abantu ngezezimali kanye noguquko kwinhlalo yabantu; (3) ukuphatha ngempumelelo, ngendlela egculisayo nenoguquko; kanye (4) nesimo sezulu esinokubekezela kanye nezinsiza zemvelo eziphethwe ngokuqinile.4.3.  Lezi zinsika ezinobuqhingasu zixhumene noHlelo Lwentuthuko Kazwelonke yaleli lizwe:  Umbono wezi-2030 kanye Nohlaka Lokusebenza Elinobuqhingasu Lesikhathi Saphakathi Nonyaka, kanjalo Nezinjongo Zentuthuko Eqinile ze-UN ezigqugquzelwa ngokusebenzisa ihhovisi lezwe ngalinye eliku-UN eNingizimu Afrika. Ukuqalisa ukusebenza kuzokwenziwa ngeqhingasu elihlangene lokugqugquzelwa nokudidiyelwa kwezinsiza.5.  Ukungenelela Kukazwelonke kuMkhandlu-dolobha wase-Mangaung kanye nakuMasipala wendawo i-Enoch Mgijima5.1.  IKhabhinethi igunyaze ukungenelela ngokweSigaba 139(7) soMthethosisekelo weRiphabhulikhi yaseNingizimu Afrika we-1996, ofundwa kanyekanye neSigaba 150 soMthetho Wokuphathwa Kwezimali Zikamasipala, wezi-2003 (uMthetho wama-56 wezi-2003), kuMkhandlu-dolobha wase-Mangaung kanye nakuMasipala Wendawo i-Enoch Mgijima. Bobabili labomasipala bebelokhu bebhekene nokwehluleka okukhulu ekuphathweni kwezimali kanye nokuhanjiswa kwezidingongqangi emphakathini isikhathi eside kakhulu. 5.2.  Isigungu Seziphathimandla Zesifundazwe saseFreyistata zafaka uMasipala woMkhandlu-dolobha wase-Mangaung ngaphansi kokungenelela okuyimpoqo ngokweSigaba 139(5) (a) no (c) soMthethosisekelo ngoZibandlela wezi-2019. Uhlelo lokubuyiswa ngempoqo kwemali labe seliqaliswa ngempoqo kumasipala ngowezi-2020. Ngemuva kokwehluleka ngaphezu kweminyaka emibili ukuqalisa ukusebenzisa uhlelo lokubuyiswa kwemali ngesikhathi sokungenelela kwesifundazwe, uMkhandlu-dolobha manje usufakwe ngaphansi kokungenelela kukazwelonke ngokweSigaba 139(7) soMthethosisekelo.5.3.  UMasipala Wendawo i-Enoch Mgijima nawo waphinde wafakwa ngaphansi kokungenelela okuyimpoqo yiSigungu Seziphathimandla Zesifundazwe saseMpumalanga Kapa ngokweSigaba 139(5) (a) soMthethosisekelo ngowezi-2018. Nakuba kunjalo, ngemuva kokuba umasipala ehlulekile ukwenza inqubekela-phambili ekwenzeni ngcono ukusebenza kwakhe ekuphathweni kwezezimali kanye nokuhanjiswa kwezidingongqangi kubantu, iKhabhinethi ibe isinquma ukuwufaka ngaphansi kokungenelela kukazwelonke.5.4.  Ukunxuswa kokungenelela kukazwelonke ngokweSigaba 139(7) soMthethosisekelo kusho ukuthi kubona bobabili omasipala, uhulumeni kazwelonke uzosebenza esikhundleni seSigungu Seziphathimandla Zesifundazwe. Lolu hlobo lokungenelela luyimpoqo futhi lulandela inqubo efanayo njengeSigaba 139(5) soMthethosisekelo, ngaphandle kokuthi uhulumeni kazwelonke uzobe manje usuthatha ngokuqonde ngqo umthwalo wemfanelo walokhu kungenelela. 5.5.  Ukuqalisa ukuthathwa komthwalo wemfanelo, Abameleli beKhabhinethi Kazwelonke (i-NCR) bazojutshelwa kubona bobabili omasipala maduze nje. UNgqongqoshe Wezezimali uzodlulisela amandla akhe kwi-NCR futhi uzobe esekwe ithimba lemikhakha eyahlukahlukene longoti. Asikho isinqumo esesithathiwe sokuhlakaza umkhandlu kamasipala ngokweSigaba 139(5)(b) soMthethosisekelo.5.6.  Ukungenelela kukazwelonke kuzoqala ukusebenza uma sekushicilelwe ngokusemthethweni kuSomqulu Kahulumeni, nakuba kunjalo, ukungenelela ngokweSigaba 139(5) okukhona njengamanje kuzohlala kukhona kuze kube kufika lolo suku. Ukungenelela ngokweSigaba 139(1) kuMasipala Wendawo i-Enoch Mgijima nakho kuzongenelwa esikhundleni wukungenelela ngokweSigaba 139 (5) (a) no (c), okuphinde kufake phakathi ukwehluleka kukamasipala ukufezekisa izibopho zawo zobuphathimandla. UNgqogqoshe Ehhovisi LikaMongameli, uMnu Mondli  Gungubele – endawonye kanye noNgqongqoshe Wezezimali, uMnu Enoch Godongwana kanye noNgqongqoshe Wokuphatha Ngokubambisana Nezindaba Zendabuko, uDkt Nkosazana Dlamini Zuma – uzobamba isithangami sabezindaba ngesonto elizayo ukuhlahla indlela eya phambili ngokungenelela kukazwelonke.C.  Umcimbi Ozayo1.  Imbizo kaMongameli Yesifanekiso Sokuthuthukiswa Kwesifunda (i-DDM)1.1.  UMongameli uRamaphosa uzobamba Imbizo kaMongameli ye-DDM e-Petrus Molemela Sports Complex e-Mangaung, eFreyistata ngoLwehlanu, mhla ziyi-8 kanye nangoMgqibelo, mhla ziyi-9 kuMbasa wezi-2022.1.2.  Imbizo, ebizwe ngaphansi kwesiqubulo esithi: “Ungashiyi muntu ngemuva”, izohlola izinga lokuhanjiswa kwezidingongqangi esifundazweni, ilandelele inqubekela-phambili maqondana ne-DDM, futhi iqaphe ukungenelela okusemqoka kanye nezinhlelo.1.3.  Imbizo kaMongameli ye-DDM iyisigcawu sokubandakanywa komphakathi esibalulekile njengoba inikeza izakhamuzi izwi lokukhuluma kanye noMongameli ithuba lokulalela abantu aphinde aphendule ezikhalazweni zabo. Abantu baseNingizimu Afrika bangalandela futhi babambe iqhaza ezingxoxweni ezinkundleni zokuxhumanisa umphakathi ngaphansi kuka-hashtag #PresidentialImbizo.D.  Amazwi okuhalalisaIKhabhinethi idlulisa amazwi ayo okuhalalisa nokufisela okuhle kodwa ku: Mnu Nkosinathi Maphumulo, odume kakhulu ngo-DJ Black Coffee, osanda kuwina indondo yakhe yokuqala ye-Grammy emkhakheni we-“Best Dance/Electronic Album” ngecwecwe lakhe elisihloko sithi-Subconsciously, emcimbini wama-64 Wokuklonyeliwa Ngezindodo ze-Grammy obubanjelwe e-Las Vegas, eMelika. E.  Abaqashiwe Konke ukuqashwa kwabantu kuncike ekuqinisekisweni kobufakazi beziqu zabo zemfundo kanye nokunikezwa kwabo izimvume ezifanelekile .1.  Mnu Mpumelelo Tyikwe njengeSikhulu Esiphezulu Esiphethe kanye noMqondisi Omkhulu weNhlangano yaseNingizimu Afrika Yomshwalense Wezingozi Ezikhethekile.Imibuzo: Nksz Phumla Williams – Okhulumela iKhabhinethi Umakhalekhukhwini: 083 501 0139"
"Isitatimende soMhlangano weKhabhinethi obubanjwe ngohlelo-xhumano lwe-inthanethi ngoLwesithathu, mhla ziyi-11 kuNhlaba 2022",12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngohlelo-xhumano-lwe-inthanethi,"A.    Izindaba Ezisematheni1.    Ukuphathwa kwenhlekelele emuva kokuhlasela kwezikhukhula1.1.    IKhabhinethi lidlulise amazwi enduduzo kubo bonke abantu abashonelwe ngabathandiweyo babo ezikhukhuleni zakamuva ezidale umonakalo owesabekayo ezihlasele izingxenye eziningana zezwe lethu, ikakhulukazi isifundazwe saKwaZulu-Natali. 1.2.    Ukumenyezelwa kweSimo Senhlekelele Sikazwelonke kanye nezinhlelo zosizo lokungenelela eziphathelene nenhlalo-mnotho yabantu ezimenyezelwe nguMongameli u-Cyril Ramaphosa kamuva nje, bekuhloswe ngakho ukuqinisekisa ukuthathwa kwezinyathelo ezisebenza kahle futhi ezihambelanayo kuzo zonke izinhlaka zikahulumeni, ngokusebenzisa iSizinda Sikazwelonke Sokuphathwa Kwenhlekelele. 1.3.    Imali eyisigidigidi esisodwa samarandi ehlinzekwe nguhulumeni isetshenziselwa ukulekelela imizamo yokweseka nokuvuselela, ukubuyisela ukuhlinzekwa kwezidingo-ngqangi kanye nokuhlinzeka ngosizo lokunciphisa usizi nenhlupheko kubantu okusho ukuhlinzeka ngokudla, amanzi, indawo yokuhlala, ukuthuthwa kwendle kanye nezingubo zokugqoka. 1.4.    Seyiqalisiwe kakade inqubo yokwakha kabusha izindawo ezikhahlamezekile njengoba abantu bezwe lakithi bebambene ngezandla ekuzimiseleni kwabo ukulekelela labo abalahlekelwe ngamakhaya abo kanye nempahla yabo.2.    Ezakamuva ngeSifo Segciwane le-Corona (i-COVID-19) 2.1.    IKhabhinethi lizwakalise ukukhathazeka kwalo ngokudlondlobala kwenani labantu abasuleleka nge-COVID-19 kamuva nje ezingxenyeni ezithile zezwe futhi linxuse abantu bonke ukuba bathathe izinyathelo zokuzinakekela nokuqikelela impilo yabo ukuze bazivikele kuleli gciwane elibulalayo, ikakhulukazi esikhathini sasebusika.2.2.    Igciwane liselokhu liyingozi esihleli nayo ngaso sonke isikhathi phakathi kwethu futhi ukugonywa kusalokhu kuyisona sikhali sokuzivikela esisebenza kahle kakhulu. IKhabhinethi liyakuthokozela ukukhula kwesibalo sabantu abaqoka ukugonywa njengendlela yokuqala yokuzivikela ku-COVID-19 emuva kokuthi izibalo zakamuva zibonise ukuthi isibalo sabantu abadala asebegonyiwe ezifundazweni ezinhlanu sesikhule saze sayofinyelela enanini eliyingqophamlando elingaphezu kwamaphesenti angama-50.   2.3.    IKhabhinethi liyabanxusa labo abangakagonywa ukuthi nabo benze kanjalo ukuze bazivikele futhi bavikele nabathandiweyo babo. Kumele futhi siqhubeke nokulandela yonke imigomo yokuzivikela kwi-COVID-19, kubandakanya ukugqoka isifonyo esimboza kokubili ikhala nomlomo, ukugeza izandla ngamanzi nensipho, noma sisebenzise isibulali-magciwane sezandla esiqukethe i-alcohol engama-70%, futhi sigcine ibanga eliphephile okungenani eliyimitha elilodwa lokuqhelelana phakathi kwethu nabanye abantu emphakathini. 3.    Isibonelelo Sosizo Olubhekiswe Kubantu Abagajwe Wusizi Nenhlupheko (i-SRD) 3.1.    IKhabhinethi likhuthaze izakhamuzi ezithola iSibonelelo se-SRD esingama-R350 ukuba zifake izicelo zazo kabusha, kulandela ukwethulwa kwemithethonqubo emisha elawula izicelo kanye nemibandela yokufaneleka kwabantu ukuthola lesi sibonelelo.3.2.    Izicelo zingafakwa kwiwebhusayithi yoPhiko LweziMpesheni Nezibonelelo Zikahulumeni lwaseNingizimu Afrika (i-SASSA): https://srd.sassa.gov.za/. Uhlelo lokufaka izicelo lwavulwa mhla zingama-23 kuMbasa 2022 futhi luwuhlelo oluqhutshwa ngobuchwepheshe bedijithali ngokuphelele ukuze kusheshe ukucutshungulwa nokuphothulwa kwezicelo. 3.3.    Isibonelelo sokuhlinzeka ngosizo siyisibonelelo esisemqoka kakhulu sokubhekelela imindeni entulayo obekungenzeka izithole seyibhuqabhuqwa yisihlava sobubha nokuntuleka kwamathuba omsebenzi. Uhulumeni uzibophezele ekuhlinzekeni ngezibonelelo kulabo bantu abadla imbuya ngothi abangenawo amandla okuzibhekelela ngokwabo ukuze bakwazi ukuhlangabezana nezidingo zabo eziyisisekelo.4.    Ezokuphepha nokuvikeleka 4.1.    IKhabhinethi liyaqhubeka nokugxeka izenzo zokubulawa kwabantu besifazane ezingenangqondo futhi lisithokozele isenzo sabomthetho sokubabopha ngokushesha okukhulu abasolwa abayamaniswa nokufa kuka-Nks Hillary Gardee (28), obehlala endaweni yaKamagugu eMpumalanga. IKhabhinethi liphinde futhi lagxeka nesenzo sokubulawa kwabantu abayisithupha eKhayelitsha, eKapa. Lokhu kubulawa kwabantu okungenangqondo kuyisikhumbuzo sokuthi kusekuningi okumele sikwenze njengomphakathi ukuqeda udlame kanye nodlame olweyamene nobulili kanye nokubulawa kwabantu besifazane (i-GBVF). 4.2.    IKhabhinethi linxuse abantu bonke kuleli ukuthi basebenzisane nohulumeni empini yokulwisana nobugebengu kanye ne-GBVF. Uma sibambisene singaqinisekisa ukuthi imiphakathi yethu kanye nezitaladi zethu kuphephile kubantu bonke, kubandakanya nabantu esebekhulile ngokweminyaka, abesifazane kanye nezingane. 5.    Ezomnotho5.1.    IKhabhinethi likwamukele ngezandla ezimhlophe ukuvulwa ngokusemthethweni kwefemu eyakha izitini yakwa-Corobrik, i-Kwastina e-Driefontein e-Gauteng okwenziwe nguMongameli u-Ramaphosa ngoLwesithathu mhla zizi-4 kuNhlaba 2022. Le femu kanokusho yohlobo lwesimanjemanje iyingxenye yotshalomali oluyizigidi ezingama-800 zamarandi, oluhambisana nolunye futhi utshalomali olwengeziwe oluyizigidi ezingama-200 zamarandi olwabelwe umsebenzi wokwelulwa kwemisebenzi kakhonkolo yakwa-Corobrik KwaZulu-Natali. Abakwa-Corobrik bangelinye lamabhizinisi akuleli asabelile kwikhwelo likaMongameli u-Ramaphosa lapho enxusa amabhizinisi aseNingizimu Afrika kanye namabhizinisi amazwe ngamazwe ukuba atshale izimali emnothweni wezwe lethu.5.2.    IKhabhinethi likuphawulile ukuthi umnotho wegesi ihayidrojini osafufusa uthole ukwesekwa nokufukulwa njengoba abakwa-Anglo American sebethule iloli elisebenza ngegesi yehayidrojini. Leli loli – eliguquliwe ebelisebenza ngodizili manje eselisebenza ngehayidrojini, futhi elinengxenye ethile yalo esebenza ngamabhethri ohlobo lwe-lithium-ion – lingelokuqala ngqa ukubonakala emhlabeni wonke jikelele. Umnotho wehayidrojini usuhlonzwe njengento esemqoka kakhulu okumele ibekwe eqhulwini kuhlobo lomnotho wethu olungayinukubezi imvelo, futhi ukuze kukhuthazwe ukukhula komnotho kanye nokuvulwa kwamathuba omsebenzi. 5.3.    IKhabhinethi liluthokozele futhi nolunye utshalomali olwengeziwe olufakwe yinkampani ekhiqiza ukudla yase-Ireland, i-Kerry Group, esivule ifemu entsha edle izigidi ezingama-650 zamarandi e-Hammarsdale, KwaZulu-Natali, okuhloswe ngayo ukukhiqizela leli zwekazi ukudla ngokuqhubekayo. Le femu iyifemu eyingqayizivele, futhi engafani neze namanye, njengoba inezinsiza-kusebenza eziningana eziyoyilekelela ukuthi iqhubeke isikhathi eside yenza umsebenzi wayo ngendlela esimeme, kubandakanya imishini engadli ugesi omningi, ukusetshenziswa kukagesi welanga ukuze kuncishiswe umthamo kagesi osuka esikhungweni sikagesi sikazwelonke, ukuqoqwa kwamandla kagesi nokushisa emithonjeni yamandla kagesi esisetshenzisiwe, kanye nokuqoqwa nokugcinwa kwamanzi ngobunyoninco, nokusebenzisa izinto kabusha kanye nokuncishiswa kwemfucuza ekhiqizwayo. Inkampani i-Kerry Group seyisebenze eNingizimu Afrika kusukela ngowezi-2011, futhi lolu tshalomali olwengeziwe luyinkomba yokuthi iNingizimu Afrika iyizwe eliyintandokazi kubatshalizimali.5.4.    Lolu tshalomali lulandela ezinyathelweni zokwethulwa kweveni yohlobo lwe-Isuzu D-Max eyakhiwa kuleli e-Gqeberha eMpumalanga Kapa ngenyanga edlule. I-D-MAX entsha yohlobo lwesimanjemanje iwuphawu olucace bha lokuzibophezela kwenkampani yakwa-Isuzu eNingizimu Afrika futhi ingenye yezimpumelelo ezizuzwe ngaphansi koHlelo Lokuthuthukisa Ukwakhiwa Nokukhiqizwa Kwezimoto (i-APDP). I-APDP iwuhlelo lokukhuthaza umkhiqizo oluqondiswe embonini yezimoto okuhloswe ngalo ukugqugquzela nokukhulisa inani lezimoto ezikhiqizwa yile mboni yezimoto, ukugqugquzela ukwakhiwa nokulungiswa kwezingxenye zezimoto embonini yakuleli futhi ngalokho-ke kuvuleke amathuba omsebenzi ochungechungeni lonkana lwemisebenzi yokwakhiwa nokukhiqizwa kwezimoto. Lilinganiselwa kuma-R2.8 ezigidigidi inani lomkhiqizo wakuleli ozokhiqizwa esikhathini sonkana sokuqhubeka kwe-APDP. Lolu tshalomali luzovikela imisebenzi eyi-1 000 yabantu abaqashwe ngqo kulesi sikhungo futhi luvulele abantu abayizi-24 000 amathuba omsebenzi emisebenzini eminingana engaphandle ehlobene nomsebenzi owenziwa yile nkampani futhi ngalokho-ke lulekelele kakhulu ekuthuthukisweni nokufukulwa komphakathi kulesiya sifunda. 6.    INgqungquthela Yezezimayini6.1.    INgqungquthela Yokutshalwa Kwezimali Ezimayini zase-Afrika yowezi-2022 ebibanjelwe e-Cape Town International Convention Centre kusukela mhla ziyisi-9 kuya kumhla ziyi-12 kuNhlaba 2022, ingesinye sezigcawu ezinkulukazi zokuxhumana nokusebenzisana phakathi kwabo bonke ababambiqhaza embonini yezimayini. Isiqubulo sale ngqungquthela sabe sithi: “Uguquko-simo Lwezezimayini e-Afrika: Sitshala Izimali Ekuguqulweni Kwamandla, i-ESG, kanye Neminotho”.6.2.    IKhabhinethi linethemba elikhulu lokuthi iNgqungquthela Yezezimayini izolekelela ekuvezeni kanye nokukhangisa iNingizimu Afrika njengezwe eliyintandokazi kubatshalizimali.6.3.    INingizimu Afrika ilwamukela ngezandla ezimhlophe utshalomali olungena kuleli futhi izibophezele ekwakheni izimo ezikahle futhi ezikulungele ukukhula komnotho okubandakanyayo kanye nokulethwa koguquko emnothweni.7.    Ubudlelwane namazwe ngamazwe omhlaba kanye namazwe esifunda7.1.    IKhabhinethi likwamukelile futhi ukuxhumana nokufakana imilomo kwakamuva nje phakathi kukaMongameli  u-Ramaphosa noMongameli waseMelika u-Joe Biden, noMongameli wase-France u-Emmanuel Macron kanye noMongameli wase-Zambia u-Hakainde Hichilema ezigcawini zokuxhumana ezahlukene.7.2.    Lokhu kuxhumana nokufakana imilomo kuhlinzeke uMongameli ngethuba elikahle lokuqinisa ubudlelwane kanye nobambiswano phakathi kweNingizimu Afrika namazwe ebambisene nawo ezindabeni ezisemqoka eziphathelene nesifunda kanye nalezo eziphathelene namazwe ngamazwe omhlaba, kubandakanya nokuthola isixazululo esinokuthula kwingxabano eqhubekayo e-Ukraine.B.    Izinqumo zeKhabhinethi1.    Amavoti Esabelomali1.1.    IKhabhinethi linxusa zonke izakhamuzi ukuba ziwalandele amaVoti Esabelomali ahlukahlukene ethulwa yiminyango kahulumeni kazwelonke kanye neHhovisi likaMongameli ukuze kuqinisekiswe ukuthi uhulumeni uyaphendula ngemisebenzi yakhe. 1.2.    Ngenkathi kwethulwa amaVoti Esabelomali, yonke iminyango ichaza kabanzi ngezinhlelo zayo kanye nezinto ezibekwe eqhulwini ezizokwenziwa kulo nyaka. Amavoti Esabelomali kuhloswe ngawo ukuqinisekisa ukuthi izimali zikahulumeni zisetshenziswa ngobunyoninco ekuhlangabezaneni nezidingo zomphakathi. 1.3.    Ahlinzeka futhi ngesigcawu esihle kakhulu sokuba oNgqongqoshe bakwazi ukuchaza kabanzi ngomsebenzi kahulumeni, kubandakanya izimpumelelo kanye nezinselele. 2.    Iqhingasu Lokuqaliswa Kokukhishwa  Kwesibaseli Esiyigesi Ewuketshezi (i-LPG)  2.1.    IKhabhinethi liligunyazile iQhingasu Lokukhishwa kwe-LPG ukuze liqale ukusebenza,  okuyiqhingasu elashicilelwa ngoNdasa 2022 ukuze kuboniswane nomphakathi ngalo. Leli qhingasu lihlose ukwelula nokunweba imboni ye-LPG ezweni. I-LPG izolekelela kakhulu ekuqinisekiseni ukusetshenziswa kwemithombo yamandla ehlukahlukene.  2.2.    Phakathi kwezinye izinhlelo zokungenelela, leli qhingasu lizolawula amanani entengo emsebenzini wonkana wokukhiqizwa kwegesi ewuketshezi futhi leseke nomsebenzi wokukhiqizwa kwamasilinda e-LPG ezweni. Futhi lizofundisa umphakathi ngemihlomulo yokusebenzisa i-LPG njengolunye uhlobo lwamandla olwehlukile olungasetshenziswa. 2.3.    Abantu bazokwazi ukufinyelela kulona emuva kokuba selishicileliwe nguMnyango Wezimbiwa Namandla ku-www.dmr.gov.za.3.    Uhlaka Lwamasu Lukazwelonke olumayelana Nemikhankaso Yokuqwashisa Ngamalungelo Abantu Abanokukhubazeka 3.1.    IKhabhinethi lilugunyazile uHlaka Lwamasu Lukazwelonke olumayelana Nemikhankaso Yokuqwashisa Ngamalungelo Abantu Abanokukhubazeka. Uhlaka luhlose ukuhola nokuqondisa umkhakha ozimele ngokunjalo futhi nomkhakha kahulumeni ekuqinisekiseni ukuthi avikelekile amalungelo abantu abanokukhubazeka, njengoba lokhu kubekwe ngokucacile kuMthethosisekelo weRiphabhulikhi yaseNingizimu Afrika wonyaka we-1996. 3.2.    Uhlaka luhlinzeka ngeqoqwana lamathuluzi azolekelela ekususeni imigoqo ebandlululayo ekuthathweni kwezinqumo, ikakhulukazi lezo eziphathelene nabantu abanokukhubazeka.  Futhi luqwashisa abantu abanokukhubazeka ukuthi bawazi amalungelo abo njengoba evikelwe nguMthethosisekelo. Uhlaka luhlinzeka futhi ngokuqeqeshwa,  imibiko yabezindaba kanye nokuqwashisa emphakathini mayelana namalungelo abantu abanokukhubazeka.3.3.    Uhlaka luqalisa ukusebenza koMthetho Odingidwayo omayelana Nabantu Abanokukhubazeka. INingizimu Afrika ingelinye lamazwe asayina iSivumelwano seNhlangano Yezizwe (i-UN) esiqondene Namalungelo Abantu Abanokukhubazeka kanye Nesivumelwano se-UN soMqulu wase-Afrika Wamalungelo Esintu kanye Namalungelo Abantu esiqondene Namalungelo Abantu Abanokukhubazeka (Isivumelwano Samalungelo Abantu Abanokukhubazeka base-Afrika).3.4.    Uhlaka kwaboniswana ngalo nabo bonke ababambiqhaza abafanelekile, kubandakanya noMkhandlu Kazwelonke Wokuthuthukiswa Komnotho Nabasebenzi.4.    INgqungquthela Yezokuphathwa Komhlaba kanye Namalungelo Obunikazi Nokusetshenziswa Komhlaba Ezindaweni Lapho Abantu Besebenzisa Khona Umhlaba Ngokuhlanganyela4.1.    IKhabhinethi likugunyazile ukusingathwa kweNgqungquthela Yezokuphathwa Komhlaba kanye Namalungelo Obunikazi Nokusetshenziswa Komhlaba Ezindaweni Lapho Abantu Besebenzisa Khona Umhlaba Ngokuhlanganyela ngoLwesihlanu mhla zingama-27 kanye noMgqibelo mhla zingama-28 kuNhlaba 2022 e-Gauteng.4.2.    IKhabhinethi lasemukela ngokusemthethweni ngoNdasa 2021 iSitatimende Esichaza Ngokucacileyo Umbono-simo Kahulumeni maqondana Nokuphathwa Komhlaba kanye Namalungelo Obunikazi Nokusetshenziswa Komhlaba Ezindaweni Lapho Abantu Besebenzisa Khona Umhlaba Ngokuhlanganyela. Liyalele ukuthi kubanjwe ezinye izigcawu zokubonisana nabo bonke ababambiqhaza abafanelekile.4.3.    Ingqungquthela izoba yisigcawu sokusonga nokuphothula umsebenzi osuwenziwe kusukela ngonyaka odlule kuze kube manje, lapho bekunxenxwa khona imibono evela kubabambiqhaza abahlukahlukene.C.    Imicimbi Ezayo1.    INgqungquthela Yesihlanu Yomhlaba Wonke Mayelana Nokuqedwa Kokusetshenziswa Kwezingane1.1.    INingizimu Afrika izosingatha iNgqungquthela Yesihlanu Yomhlaba Wonke Mayelana Nokuqedwa Kokusetshenziswa Kwezingane e-Durban International Convention Centre, KwaZulu-Natali, kusukela ngeSonto mhla ziyi-15 kuze kube nguLwesihlanu mhla zingama-20 kuNhlaba 2022. Kuzobe kungokokuqala ngqa ukuthi iNhlangano Yezabasebenzi Yamazwe Ngamazwe (i-ILO) isingathe le ngqungquthela ezwekazini lase-Afrika. 1.2.    Izinhloko zemibuso, ongqongqoshe abayi-120, umbimbi olumkhakha-mithathu lwamazwe ayi-187 angamalungu e-ILO, izikhungo ze-UN, izikhungo zezemfundo, izinhlangano zezinhlaka zomphakathi wonkana, izinhlangano ezingekho ngaphansi kukahulumeni, abezindaba kanye namaqembu omphakathi kulindeleke ukuthi bayethamele le ngqungquthela.1.3.    Ingqungquthela izonikeza futhi iNingizimu Afrika ithuba lokuveza nokubonakalisa uMthethosisekelo wezwe njengoba uwavikela amalungelo ezingane. Leli lizwe lizoxhumana futhi libonisane namazwe ahlukahlukene asekhathule indima ebanzi kakhulu kuneyethu ekuqedeni ukusetshenziswa kwezingane futhi lifunde kulawo mazwe. 2.    Imbizo kaMongameli eqondene Nohlelo Lokuthuthukiswa Kwezifunda (i-DDM)2.1.    UMongameli u-Ramaphosa uzobamba Imbizo kaMongameli eqondene ne-DDM eMpumalanga ngoLwesihlanu mhla zingama-20 kuNhlaba 2022 ngaphansi kwesiqubulo esithi: “Ungashiyi muntu ngemuva”. Njengesigcawu esimqoka sokubamba iqhaza komphakathi, Imbizo izonikeza uMongameli ithuba lokuxhumana ngqo nababambiqhaza abahlukahlukene – ikakhulukazi imiphakathi yezindawo zasemakhaya – futhi uzolalela izinkinga nezinselele zabo ngenhloso yokuzixazulula.2.2.    Imbizo kaMongameli eqondene ne-DDM ihlose ukususa izithiyo ezivimbela ukuhlinzekwa kwezidingo-ngqangi ngendlela edidiyelwe futhi igqugquzele ukubamba iqhaza komphakathi ngokuhambisana ne-DDM.2.3.    Abantu baseNingizimu Afrika bangakulandela okuqhubekayo ezingxoxweni futhi babambe iqhaza kuzona ezinkundleni zokuxhumana ngaphansi kwe-hashtag ethi #PresidentialImbizo.3.    Inyanga ye-Afrika 3.1.    Umbungazo waminyaka yonke weNyanga ye-Afrika kanye noSuku lwe-Afrika oluzoba ngoLwesithathu mhla zingama-25 kuNhlaba uzogujwa ngaphansi kwesiqubulo esithi: “Unyaka Wokudla Okunomsoco: Siqinisa ikhono namandla okuzibamba ziqine ekuhlinzekeni ukudla okunomsoco kanye nokuqinisekisa ukutholakala kokudla okwanele ezwekazini lase-Afrika”.3.2.    Njengengxenye yenhloso-mbono yesikhathi eside ebekwe ngokucacileyo ku-Ajenda 2063 (ewumhlahlandlela wokuthuthukiswa kwe-Afrika ukuze izuze intutuko yenhlalo-mnotho ebandakanyayo futhi esimeme eminyakeni engama-50), isiqubulo sigxile kulokho abantu base-Afrika abangaba namandla okukufezekisa, ngokugcizelela ikakhulukazi kubantu besifazane, amabhungu namatshitshi kanye nezingane. Lokhu kuyinto esemqoka kakhulu ekuletheni intuthuko njengoba kuholela ekutheni abantu baphile impilo engcono futhi amazwe nawo athole ingenisomali ephakeme futhi engcono.3.3.    Umcimbi ophawulekayo nogqamile kule migubho yeNyanga ye-Afrika nguMcimbi WeViki Lezokuxhumana lase-Afrika, ozobanjelwa e-Constitutional Hill eGoli kusukela mhla zingama-23 kuze kube ngumhla zingama-27 kuNhlaba 2022. 3.4.    Inyanga ye-Afrika iyithuba lokugqugquzela ubunye nobumbano e-Afrika kanye nokudidiyelwa kwesifunda ngokujulile, kanye nokubophezela i-Afrika kabusha ekushabashekeleni impokophelo efanayo. IKhabhinethi likhumbuza wonke umuntu ukuthi izidingo nezintshisekelo zethu njengezwe zixhumene kakhulu nozinzo, ubumbano kanye nokuphumelela kwe-Afrika. D.    Imiyalezo1.    Amazwi enduduzo IKhabhinethi lidlulise amazwi enduduzo emindenini nabangani balaba abalandelayo: UNks Phindile Xaba (53), osebenze embonini yabezindaba isikhathi eside futhi lapho ezuze khona impumelelo enkulu, lapha ekhaya eNingizimu Afrika ngokunjalo futhi nasemazweni angaphandle. Usebenze ngokuzikhandla okukhulu ukwenza ngcono izwe lethu. Inxusa uSilumko Sokupa (74), osebenzele uPhiko Lwezokuvikeleka Kombuso isikhathi eside futhi lapho enze khona umsebenzi oncomekayo impela ezikhundleni ezahlukahlukene aziphathile emkhakheni Wezemisebenzi Kahulumeni.USlz Francis Wilson (83), owabe eyisazi sezomnotho esihlonishwayo futhi engumsunguli wophiko lwezocwaningo i-Southern Africa Labour and Development Research Unit.E.    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    UDkt Kesavan Naidoo oqashwe njengoMqondisi-Jikelele (u-DDG): Wezokuthuthukiswa Kwesikhungo eMnyangweni Wezokubusa Ngokubambisana (i-DCoG).2.    UMnu Siphosihle Emmanuel Hlomuka oqashwe njengo-DDG: Wezokuphathwa Kwezinhlelo Zokweseka Nokungenelela Kohulumeni Basekhaya e-DCoG. 3.    UMnu Risimati Patrick Mathye oqashwe njengo-DDG: Wezokuphathwa Kwezinsizakalo Zamanzi Nokuthuthwa Kwendle eMnyangweni Wezamanzi Nokuthuthwa Kwendle (i-DWS). 4.    UMnu Collin Xolani Zwane oqashwe njengo-DDG: Wezokulawula, Ukulandelwa Kwemithethonqubo Ebekiwe kanye Nokuphoqelela Ukuthotshelwa Kwayo e-DWS.5.    UMnu Melanchton Makobe oqashwe njengo-DDG: Wezokuqinisekisa Ukuphathwa Nokusebenza Kahle Kwamabhizinisi Ombuso (ama-SOC) eMnyangweni Wezamabhizinisi Kahulumeni. F.    IKhabhinethi livumelene noNgqongqoshe maqondana nokuqashwa kwalaba abalandelayo:1.    UMnu Bhekuyise Mathews Khenisa oqashwe njengoMphathi Omkhulu (u-CEO) wesiKhungo Sezokuthuthukiswa Kwezindlu, phecelezi, i-Housing Development Agency (i-HDA).2.    UNks Joy Keledi Masemola oqashwe njengoMphathizimali Omkhulu we-HDA. 3.    UDkt Cornelius Ruiters oqashwe njengo-CEO wesikhungo sezamanzi i-Lepelle Northern Water.4.    Amalungu oMkhandlu Womqulu Womkhakha Wezamahlathi: (a)    Nks Nelly Ndlovu (uSihlalo);(b)    Nks Makhosazana Mavimbela;(c)    Mnu Dwayne Marx;(d)    Nks Tanucia Coopasamy;(e)    Mnu Tyrone Hawkes;(f)    Mnu Penwell Lunga;(g)    Mnu Michael Peter;(h)    Mnu Bruce Breedt;(i)    Mnu Pierre Tullis; (j)    Mnu Roy Southey;(k)    Mnu Lulamile Xate;(l)    Mnu Mlungisi Bushula;(m)    Nks Thandi Mokoena;(n)    Mnu Darryll Sauer;(o)    Mnu Tshepo Makhene;(p)    Nks Pumeza Nodada;(q)    Nks Lindiwe Mavundla; kanye(r)    NoNks Kwena Komape.Imibuzo: Nks Phumla Williams – uMkhulumeli weKhabhinethi Iselula: 083 501 0139"
Isitatimende Somhlangano weKhabhinethi obubanjwe ngobuxhakaxhaka bezokuxhumana ngoLwesithathu mhla zingama-25 kuNhlaba 2022,26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngobuxhakaxhaka-bezokuxhumana,"A.    Ezisematheni1.    Imizamo yokutakula nokukhuculula kanye nokwakha kabusha ngemuva kokuhlasela kwezikhukhula 1.1.    IKhabhinethi izwakalise amazwi ayo okutusa kanye nokubonga kubo bonke abantu kanye nezinhlangano ezibandakanyekayo emizamweni yokutakula nokukhuculula kanye nokwakha kabusha kulandela ukuhlasela kwezikhukhula ezishiye kukhalwa kwezinye izingxenye zezwe, ikakhulukazi KwaZulu-Natali. IKhabhinethi ibonge zonke izinhlangano ezingekho ngaphansi kukahulumeni, izinhlangano zamabandla ezenkolo, imiphakathi, osomabhizinisi kanye nezinhlangano zosizo ezihlinzeke ngokudla, izingubo zokugqoka, izingubo zokulala, izinsiza/izimpahla zokubuyisa isithunzi kanye nemifaniswano yesikole emindenini ehlwempu ukuze ikwazi ukuhlangabezana nezidingongqangi zayo.1.2.    Isikhungo Sikazwelonke Sokuphathwa Kwenhlekelele siyaqhubeka nokudidiyela zonke izinhlaka zikahulumeni emizamweni yaso yokuhlinzeka ngezinsiza ezikhombisa isihe nobubele kubantu kuyona yonke imizi ekhahlamezekile. Izinsizakalo zokukhoselisa abantu zihlinzekiwe kubantu abangaphezu kwezi-7 000 kwizifunda okuyizona ezikhahlamezeke kakhulu KwaZulu-Natali. 1.3.    Umsebenzi usuqalile maqondana nokwakhiwa kwezindawo zokuhlala zesikhashana zemindeni ekhahlamezekile ezindaweni zokwakha eziphethwe nguhulumeni ezihlonzwe KwaZulu-Natali ukuze abantu bakwazi ukuthuthelwa kuzona beyohlaliswa kabusha. IKhabhinethi ikuqinisekisile ukuzibophezela kukahulumeni ekuphatheni izimali zokusiza nokutakula abakhahlanyezwe yizikhukhula ngobuhlakani nobuyoninco kanjalo nokusebenzela obala. UMcwaningimabhuku Jikelele waseNingizimu Afrika uhlinzeka ngensizakalo yokuqapha ngeso lokhozi eyengeziwe futhi ukubekwa kabusha eqhulwini kwezimali kuyahambelana nohlelo lukahulumeni lokwabiwa kwezimali. 2.    Ezakamuva ngeSifo Segciwane le-Corona (i-COVID-19) 2.1.    IKhabhinethi inxuse bonke abantu abaseNingizimu Afrika ukuba bathathe izinyathelo zokuzivikela ukuze kunqandwe ukusabalala kwe-COVID-19 ngemuva kokuba izibalo zakamuva nje zibonise ukwenyuka okukhulu esilinganisweni sokuthelelana ngesifo kanye nokugula okuhlobene nesikhathi sasebusika lapha ezweni. 2.2.    IKhabhinethi ikhumbuze bonke abantu ukuba baqhubeke nokuzigada bona uqobo kanye nabanye abantu ngokuhlanza njalo izandla noma ukusebenzisa isibulali-magciwane ezandleni zethu, ukugqoka isifonyo uma usendaweni evalelekile, ukugcina ibanga lokuqhelelana eliphephile, ukuvula amawindi ukuze kungene umoya kanye nokugoma. 2.3.    Ukugoma kusalokhu kungukuzivikela okungungqa-phambili ukulwisana ne-COVID-19 njengoba kuvimbela ukugula okubi kakhulu, ukulaliswa esibhedlela ngisho nokufa imbala. Awudingi ukuthi ube nekheli lasekhaya ukuze ugome. Noma ubani, onomazisi noma ongenawo umazisi, angagoma mahhala kuzona zonke izikhungo zokugoma zikahulumeni ezweni lonkana.3.    Nqanda ukucwasana ngokwebala!3.1.    IKhabhinethi izihlaba zonke izenzo zokucwasa ngokwebala ezweni, kubandakanya nezigameko ezibikiwe esikoleni i-Good Hope Seminary High School kanye naseNyuvesi yase-Stellenbosch eNtshonalanga Kapa. Lezi zenzo ezithunazayo zilwisana namagugu esawathola ngokomthethosisekelo nokuyiwona esathola ngawo izwe lethu elibuswa ngentando yeningi labantu, abandakanya ukuhloniswa kwesithunzi somuntu, ukungacwasani ngokwebala, ukungacwasani ngokobulili, ubulungiswa bezenhlalakahle, ukulingana kanye nenhlonipho. 3.2.    UMthethosisekelo weRiphabhulikhi yaseNingizimu Afrika we-1996 ungumhlahlandlela wethu esiwusebenzisayo maqondana nokuqeda ukuhlukana okwenyanyekayo kanye nokungabikhona kobulungiswa kwesikhathi esedlule. Abazali bayanxuswa ukuba bafundise izingane ukuba zikwenqabe ukucwasana ngokwebala kodwa zamukele ukubumbana yize sihlukahlukene, njengengxenye yomkhankaso wethu oqinile wokukhuthaza ukwakhiwa kwesizwe kanye nokubumbana komphakathi.3.3.    Asisebenzisaneni ukuze siveze obala ukucwasana ngokwebala noma yikuphi lapho kuthathwa khona njengosikompilo futhi sithumele umyalezo ocacile wokuthi asinayo indawo yokucwasana ngokwebala ezweni lethu elibuswa ngentando yeningi labantu. 4.    Ubudlelwano phakathi kweNingizimu Afrika – kanye neJalimane4.1.    IKhabhinethi ilwamukelile Uhambo Olusemthethweni olube yimpumelelo lukaShansela weRiphabhulikhi Yamazwe aseJalimane (i-Federal Republic of Germany), uMhlonishwa u-Olaf Scholz, ehambele lapha eNingizimu Afrika ngoLwesibili, mhla zingama-24 kuNhlaba 2022. 4.2.    Uhambo Olusemthethweni lukaShansela u-Scholz lwenziwe ngesimemo sikaMongameli u-Cyril Ramaphosa, okunguyena ohola umkhankaso kahulumeni wokuqinisa amaxhama obudlelwano obuhle nezifunda kanye namazwe omhlaba, kanye nokuheha utshalomali oludingeka kakhulu.4.3.    Laba baholi ababili badingide, phakathi kokunye, izindlela zokuthuthukisa ukusebenzisana emikhakheni enjengamandla kagesi kanye nokushintsha kwesimo sezulu, ukuhwebelana kanye notshalomali, kanye nokusabela kwi-COVID-19 kanye nesidingo esikhulu somgomo. Baphinde badlinza kabanzi ngentuthuko ekhona ezwenikazi lase-Afrika kanye nasemazweni omhlaba, kubandakanya nengxabano ese-Ukraine kanye nemithelela yayo eminothweni yamazwe omhlaba kanjalo nokutholakala kokudla kanye namandla kagesi okwanele. 4.4.    IJalimane ayiyena nje kuphela umlingani wesibili ngobukhulu wokuhwebelana neNingizimu Afrika, kodwa iphinde ibe yisizinda sesithathu esikhulukazi sabavakashi baphesheya kwezilwandle, umtshalimali omkhulu kakhulu kanye nomlingani kwezentuthuko. 5.    Ingqungquthela Yesihlanu Yamazwe Omhlaba Wonke maqondana Nokuqedwa Kokusetshenziswa Kwezingane5.1.    IKhabhinethi ikwamukelile ukusongwa ngempumelelo kweNgqungquthela Yesihlanu Yamazwe Omhlaba Wonke maqondana Nokuqedwa Kokusetshenziswa Kwezingane ebibanjelwe eThekwini kusukela mhla ziyi-15 kuya kumhla zingama-20 kuNhlaba 2022. Ababambiqhaza abavela emhlabeni wonkana bebehambele le ngqungquthela, ebibanjwe ngokubambisana neNhlangano Yabasebenzi Yamazwe Omhlaba. 5.2.    Ngemuva kokudingida imikhuba emihle yokusebenza eqaliswe ukusetshenziswa amazwe ahlukahlukene kanye nokuhlonza amagebe kanye nezinyathelo ezisheshayo ezidingekayo ukuze kusheshiswe ukuqedwa kwakho kokubili ukusetshenziswa kwezingane kanye nokusebenza ngempoqo, babe sebamukela isiqubulo esithi ‘Durban Call to Action’ ukuze kubhekwane nalesi sihlava esesiyinsakavukela sokusetshenziswa kwezingane.5.3.    Ukusetshenziswa kwezingane kumele umphakathi omubi kakhulu futhi kuvulela izingane ezimweni eziyingozi. Kuhambelana nokuhlukumeza futhi kuvimbela izingane ukuba zithole imfundo kanye namanye amathuba okuzithuthukisa. Yonke ingane eNingizimu Afrika inelungelo elingenakuphikwa lokuvikelwa emikhubeni yokusetshenziswa ngokuxhashazwa.  5.4.    Ilungelo lokuthola imfundo eyisisekelo libhaliwe kuMthethosisekelo wethu futhi ngokoMthetho Wezikole ZaseNingizimu Afrika, we-1996 (uMthetho wama-84 we-1996), “wonke umzali kufanele enze ukuthi wonke umfundi anesibopho phezu kwakhe aye esikoleni kusukela ngosuku lokuqala lwesikole lonyaka nokufanele lowo mfundi abe neminyaka eyisikhombisa kuze kube wusuku lokugcina lesikole lonyaka nokuyilapho lowo mfundi eyobe eseneminyaka eyi-15 ubudala noma esefunda iBanga lesishiyagalolunye, noma yikuphi okufika kuqala”. 5.5.    NgokoMthetho Wezingane, wezi-2005 (uMthetho wama-38 wezi-2005), “akekho umuntu ongasebenzisa, athenge noma aqashe ingane enzela ukusetshenziswa kwezingane”.B.    Izinqumo zeKhabhinethi1.    Ukungena Esivumelwaneni Samazwe Omhlaba Sokuvikelwa Kwabo Bonke Abantu Ekunyamalaleni Ngempoqo (i-ICPPED)  1.1.    IKhabhinethi igunyaze ukwethulwa kwe-ICPPED ePhalamende ukuze kucutshungulwe ukungena kweNingizimu Afrika esivumelwaneni. Le sivumelwano siyisibopho emhlabeni wonke jikelele seNhlangano Yezizwe Ezihlangene (i-UN) esibhekana nokwephulwa kwamalungelo abantu ngokunyamalaliswa kwabantu ngempoqo. 1.2.    Isivumelwano sichaza ukunyamalaliswa ngempoqo ukuthi kubandakanye ukuthunjwa, ukuboshwa, ukuvalelwa noma yiluphi uhlobo okungaholela ekutheni umenzi wobubi anqabe ukuvuma noma afihle imbala lapho kukhona khona umgilwa. 1.3.    Uma sesamukelwe ukuba sifakwe emithethweni yethu, iNingizimu Afrika kuzolindeleka ukuba ibike njalo ngemuva kweminyaka emibili kwi-UN mayelana nokuthi isisebenzisa kanjani isivumelwane lesi. Isivumelwano sihlinzeka ngezinyathelo zokuvikeleka okumele amazwe angamalungu aso azisebenzise ukuvimbela ukunyamalaliswa ngempoqo kwabantu emazweni awo ngokwehlukana kwawo. 2.    Umbiko Wezwe wesine weNingizimu Afrika maqondana Nokuvikelwa kanye Nokukhuthazwa Kwamalungelo Abantu 2.1.    IKhabhinethi igunyaze ukwethulwa koMbiko Wezwe wesine maqondana Nokuvikelwa kanye Nokukhuthazwa Kwamalungelo Abantu eMkhandlwini Wamalungelo Abantu Wenhlangano Yezizwe Ezinhlangene. Ithimba le-UN Lokubuyekezwa Komhlaba Jikelele Ngezikhathi Ezithile elibizwa ngokuthi yi-UN Universal Periodic Review lizowubuyekeza umbiko ekuhambeni kwesikhathi kulo nyaka. Selokhu yaqala ukuba ngelinye lamazwe asayinayo kwiSivumelwano se-UN Samalungelo Abantu, iNingizimu Afrika isibuyekezwe amahlandla amathathu, nalapho ubuyekezo lokugcina lwenziwa ngoMandulo wezi-2017.2.2.    Umbiko uhlinzeka ngokwazisa kwakamuva maqondana nezincomo eziyi-187 ezavunywayo ohlelweni lokubuyekezwa lowezi-2017. Ukuphawula nezincomo kwathathwa kwimininingo eqinisekisiwe, ulwazi oluvela eminyangweni efanelekile, izikhungo ezasungulwa ngaphansi kweSahluko sesi-9 soMthethosisekelo kanye nezinhlangano zomphakathi ezifanelekile. 2.3.    IKhabhinethi ijabule kakhulu ngenqubekelaphambili esiyenziwe ukuqalisa ukusetshenziswa kwezincomo kanye nangalezo zindawo ezisasetshenzwa. Umbiko uzotholakala emphakathini uma usuwethuliwe kwi-UN ngoNcwaba wezi-2022.3.    Inqubomgomo Yokuphathwa Kwamanzi Asezimayini yowezi-20223.1.    IKhabhinethi igunyaze inqubomgomo Yokuphathwa Kwamanzi Asezimayini yowezi-2022 ukuba iqaliswe ukusebenza. Inqubomgomo ihlinzeka ngezindlela zokuvikela kanye nokulondoloza ukusetshenziswa kwamanzi. Yenza kube khona ukuhambelana phakathi kwemisebenzi yezomnotho eyenziwa ezimayini kanye nesibopho sokuhlinzeka ngokusetshenziswa kwamanzi okusimeme ezweni.3.2.    Phakathi kokunye ukungenelela, inqubomgomo icacisa ngemisebenzi kanye nezibopho ezikhona ezinhlakeni zontathu zikahulumeni mayelana nezindaba zamanzi asezimayini. Izinguquko ezihlongozwayo zizoxazulula izingqinamba zokufakwa konswinyo kulabo abangcolisa imvelo futhi zizokwenza kube lula ukunxenxela ukusetshenziswa komgomo wokuthi lowo ongcolisile akhokhe. Inqubomgomo isungulwe ngokuhambelana noMthetho Kazwelonke Wamanzi, we-1998 (uMthetho wama-36 we-1998).4.    Umbiko mayelana Nohlakakusebenza oluqondene Nokuhlela Okusabelayo Ezindabeni Zobulili, Ukwabiwa Kwezimali, Ukuhlolwa Kokuqapha kanye Nokucwaningwa Kwamabhuku4.1.    IKhabhinethi yamukele umbiko wenqubekelaphambili esiyenziwe maqondana nokuqalisa ukusebenza koHlakakusebenza oluqondene Nokuhlela Okusabelayo Ezindabeni Zobulili, Ukwabiwa Kwezimali, Ukuhlolwa Kokuqapha kanye Nokucwaningwa Kwamabhuku.   4.2.    IKhabhinethi iyincomile inqubekelaphambili enkulu eyenziwe iningi leminyango kahulumeni ekufakeni ezinhlelweni zayo uhlakakusebenza olwamukelwa ngowezi-2019 ukuze luqale ukusebenza.  4.3.    Iminyango eminingi isiqalise ukusebenza izinto eziseqhulwini zenqubomgomo ezizoqondisa izinhlelo zokuhlukaniswa ngemikhakha ezisophe abantu besifazane, intsha kanye nabantu abaphila nokukhubazeka. IKhabhinethi isinxuse ukuba kube khona ukuqapha okuqinile kanye nokubika, ikakhulukazi kule eminye iminyango ebingakaqali ukubika.5.    Inkulumo-mpendulwano Yentsha ka-Nelson Mandela (i-NMYD)5.1.    IKhabhinethi ivumile ukuba i-NMYD yenzeke njalo ngonyaka kusuka ngowezi-2022. I-NMYD yokuqala ngqa izobanjwa kusukela mhla ziyi-7 kuya mhla zingama-20 kuNtulikazi 2022. Lolu uhlelo oluphethwe yihhovisi likaMongameli elinikeza intsha yaseZwenikazi lethu inkundla yokuxoxisana ngezinkulumo-mpendulwano ezakhayo maqondana nezinkinga ebhekene nazo.  5.2.    Izinkulumo-mpendulwano – isisekelo sazo sizoba ngaphansi kwegama lengqalabutho yethu eyaziwa umhlaba wonke nowayenguMongameli waphambilini u-Nelson Rolihlahla Mandela – zizoqala izingxoxo ezizogxilisa usiko lobuholi obuqotho e-Afrika.5.3.    Zizonikeza abantu abasha ithuba lokwabelana ngamagugu amasiko abo anothile. Lolu hlelo luzophinda luqinise ubudlelwano kumuntu nomuntu phakathi kwentsha yasezwenikazi lethu. UMnyango Wabantu Besifazane, Intsha, Abantu Abaphila Nokukhubazeka uzohlinzeka ngemininingwane yohlelo lwemicimbi ekuhambeni kwesikhathi.6.    Umbiko Wonyaka Wokuqapha Ukusebenza wezi-2021/2022 maqondana Nokusimamiswa Kwabantu Besifazane kanye Nokulingana Ngokobulili, Ukuthuthukiswa Kwentsha kanye Nokukhuthazwa Kwamalungelo Abantu Abaphila Nokukhubazeka6.1.    IKhabhinethi yamukele umbiko wonyaka wokuqapha ukusebenza wezi-2021/22 maqondana nokusimamiswa kwabantu besifazane, intsha kanye nabantu abaphila nokukhubazeka. Umbiko ulandelela izinkomba ezisemqoka ekukhuthazweni kokulingana, izinga lokuqashwa kanye nobunikazi kanye nokubandakanywa kwalawa maqembu abantu emisebenzini yeminyango kanye nezikhungo eziphethwe nguhulumeni.6.2.    Umbiko uhlanganiswe ngokuqhathaniswa nokuhlelwa kwesabiwomali esisabelayo ezindabeni zobulili, ukuqapha, ukulinganisa kanye nohlakakusebenza lokucwaningwa kwamabhuku olwamukelwa yiKhabhinethi ngowezi-2019.C.    IMithethosivivinywa1.    UMthethosivivinywa Wokuchibiyela Wezempilo Ezimayini kanye Nezokuphepha1.1.    IKhabhinethi igunyaze ukushicilelwa koMthethosivivinywa Wokuchibiyela Wezempilo Ezimayini kanye Nezokuphepha ukuze kutholwe imibono yomphakathi ngawo. UMthethosivivinywa uhlose ukwenza ngcono ezempilo kanye nezokuphepha kwabasebenzi basezimayini, kubandakanya nendawo lapho imisebenzi yasezimayini yenzelwa khona. UMthethosivivinywa uchibiyela uMthetho wamanje Wezempilo Ezimayini kanye Nezokuphepha, we-1996 (uMthetho wama-29 we-1996).1.2.    Izichibiyelo ezibuyekeziwe zihlinzeka, phakathi kokunye, ukucacisa amanye amagama akhona kuMthetho, ziqinisa uhlakakusebenza lokulawula ezempilo kanye nezokuphepha futhi ziluhambelanise nezindlela zokusebenza ezingungqaphambili emazweni omhlaba mayelana nezokuphepha ezimayini. 2.    UMthethosivivinywa Wokuchitshiyelwa KoMthethosisekelo Kweshumi Nesishiyagalombili wezi-2022  2.1.    IKhabhinethi igunyaze ukushicilelwa koMthethosivivinywa Wokuchitshiyelwa KoMthethosisekelo Kweshumi Nesishiyagalombili wezi-2022 ukuze kutholwe imibono yomphakathi ngawo kanye nokuthi uNgqongqoshe Wezobulungiswa kanye Nezinsizakalo Zokuhlunyeleliswa Kwezimilo, uMnu Ronald Lamola, angasikhipha isaziso esinemininingwane yesichibiyelo esihlongozwayo kuMthethosisekelo. 2.2.    UMthethosivivinywa uchibiyela iSigaba 6(1) soMthethosisekelo weRiphabhulikhi YaseNingizimu Afrika we-1996, esazisa ngokuthi izilimi eziyi-11 ezisemthethweni eNingizimu Afrika yiSepedi, Sesotho, Setswana, Siswati, Tshivenda, Xitsonga, isiBhunu, isiNgisi, isiNdebele, isiXhosa kanye nesiZulu. 2.3.    Izichibiyelo zizokwazisa noma zizokwethula uLimi Lwezimpawu LwaseNingizimu Afrika (i-SASL) njengolimi lwe-12 olusemthethweni lakuleli lizwe futhi zizothuthukisa ukwamukelwa kwalo ngokwamasiko ziphinde ziqinisekise amalungelo alinganayo kubo bonke abantu baseNingizimu Afrika, kungakhathalekile ukukhubazeka kwabo abaphila nakho. UMnyango Wemfundo Eyisisekelo usuvele uyayamukela i-SASL njengolimi lwasekhaya. D.    Imicimbi Ezayo1.    Isonto Lokuvikelwa Kwabantwana 1.1.    INingizimu Afrika izoqala iSonto Likazwelonke Lokuvikelwa Kwabantwana kusukela mhla zingama-29 kuNhlaba kuya mhla zi-4 kuNhlangulana 2022 ngaphansi kwendikimba ethi: “Asivikeleni Abantwana ngesikhathi se-COVID-19 Nangemuva Kwayo”. 1.2.    Kuleli sonto, kuzogxilwa kakhulu odabeni oluthinta uzwelonke lokukhulelwa kwamatshitshi, okubonakale kudlondlobala ngesikhathi se-COVID-19 lapho kubonakale amatshitshi amaningi ethola izingane ubuthaphuthaphu ngowezi-2020.1.3.    IKhabhinethi inxenxe ukuba kube nomzamo ohlanganyelwe owenziwa ngabazali, izinhlangano zomphakathi, amaqoqo amabandla ahlukene kanye nomphakathi ngobubanzi ukusiza ukuguqula isimo sokudlondlobala kokukhulelwa kwamatshitshi.2.    Inkundla Yezomnotho Womhlaba (i-WEF)2.1.    INingizimu Afrika ibambe iqhaza kwi-WEF e-Davos-Klosters, e-Switzerland kusukela mhla zingama-22 kuya mhla zingama-26 kuNhlaba 2022, ngaphansi kwendikimba ethi: “Sisebenza Ndawonye, Sibuyisa Ithemba”. 2.2.    INingizimu Afrika iyalazisa kakhulu ithuba lokuba yingxenye yesisombululo kanye nokwabelana ngezimo zethu esesike sabhekana nazo enkundleni yomhlaba wonke. Ukuba khona kwezwe lethu kwi-WEF kuphinde kube semqoka kakhulu ekukhuliseni isithunzi sethu njengendawo umhlaba wonke ongatshala kuyona izimali, ukwabelana nomhlaba wonke umbono wethu wekusasa kanye nokuqhakambisa intuthuko entsha eyenzeka ezweni lethu.3.    Inyanga Yentsha 3.1.    IKhabhinethi igunyaze Uhlelo Lwenyanga Yentsha yowezi-2022 ngaphansi kwendikimba ethi: “Ukukhuthaza ukuziphilisa okusimeme kanye nokuphikelela kwabantu abasha ukuze babe nekusasa elingcono”. Usuku Lwentsha olusemthethweni luzogujelwa eMpumalanga Kapa.  3.2.    Lo nyaka uwunyaka wama-46 wokubungaza izibhelu zabafundi zangomhla ziyi-16 kuNhlangulana 1976 e-Soweto lapho abantu abasha babhikishela khona ukufakwa ngempoqo kwesiBhunu umbuso wobandlululo njengolimi lokufunda nokufundisa.3.3.    Ngokuvunguza komoya kaNhlangulana we-1976, iKhabhinethi inxuse intsha yakuleli lizwe ukuba ilwisane nenselelo yokwenyuka kokungasebenzi kwentsha ngokuthi ibambe iqhaza ezinhlelweni ezithuthukisayo ezinjengokufundela umsebenzi kanye nokufundela ukwenza umsebenzi ngaphakathi enkampanini. 3.4.    Uhulumeni usesungule izinhlelo zokweseka ukuqashwa kwentsha kanye nokusungulwa kwemisebenzi yesikhathi esifushane. Amabhizinisi nawo ayagqugquzelwa ukuba aqashe abantu abasha abaningi ngokusungula amathuba emisebenzi yentsha. 3.5.    Uhlelo lwentsha lwenyanga yonke kaNhlangulana lubandakanya imisebenzi enhlobonhlobo kusukela ekwethulweni komkhankaso wamavulandlela amancane, ukwethulwa koHlelo Lwenxusa Le-NYDA kanye nokuvulwa kwamagatsha amaningi eNsizakalo Kazwelonke Yentsha ezweni lonkana. 3.6.    UNgqongqoshe eHhovisi likaMongameli Wabantu Besifazane, Intsha kanye Nabantu Abaphila Nokukhubazeka uzothukulula maduze nje uhlelo lonke oluphelele. Yonke imisebenzi yentsha kuzolindeleka ukuba ithobele imigomo yezempilo ye-COVID-19.4.    Inkomfa Yomhlaba Womphakathi 4.1.    Uhulumeni, ngokubambisana neNdlu Kazwelonke Yabaholi Bendabuko, uzobamba Inkomfa Yomhlaba Womphakathi ngoLwesihlanu, mhla zingama-27 kanye noMgqibelo, mhla zingama-28 kuNhlaba 2022 ukuzodingida izindaba eziphathelene nobunikazi bomhlaba. 4.2.    Lezi zindaba zibandakanya nohlelo lokudluliswa komhlaba womphakathi ususwa kuMbuso unikezwa abanikazi bawo bangempela abafanelekile, okusemqoka kakhulu ukuze kusimamiswe imiphakathi yasezindaweni ezisemakhaya. Ukwentuleka kobunikazi obusemthethweni bomhlaba ezindaweni ezisetshenziswa imiphakathi ngokuhlanganyela akuthunazi kuphela amalungelo abantu okukwazi ukuba abanikazi bomhlaba abaphila kuwona kodwa kuphinde kunqinde amandla abo okuwusebenzisa ngendlela ezokwenza ngcono izimpilo zabo ngakwezomnotho.E.    Imiyalezo1.    SiyanihalaliselaIKhabhinethi idlulise amazwi ayo okuhalalisa kanye nezifiso ezinhle ku: Nksz Leanne Manas, Umethuli Wohlelo Lwasekuseni kwa-SABC, ohlonishwe ngendondo ye-Knight of the French National Order Merit ngoLwesibili, mhla ziyi-17 kuNhlaba wezi-2022, ngegalelo lakhe emsebenzini wobuntatheli, umthombo wezindaba kanye neminye imisebenzi enhlobonhlobo esemqoka yesihe nokunikela emphakathini. 2.    Amazwi Enduduzo IKhabhinethi idlulise amazwi enduduzo nokuzwelana nomndeni kanye nabangani baka: Mnu Mpho Moerane (52), uSodolobha Omkhulu Wedolobha LaseGoli wangaphambilini, futhi obeyisishoshovu sezepolitiki impilo yakhe yonke kanye nomsebenzeli wabantu baseGoli. Ngaphambi kokuba aqokwe njengoSodolobha Omkhulu, usebenze njengeLungu Lekomidi Lomkhandlu Elibhekelele Ezemvelo kanye Nezinsizakalo Zengqalasizinda. Dkt Deborah Fraser (56), iciko lomculo wokholo eselinqobe izindondo ezehlukahlukene elisanda kuhlonishwa Ngeziqu Zobudokotela Benjulalwazi Yomculo Ongcwele ethweswa yi-Christian Leadership Academy.Dkt Namane Magau (70), isifundiswa esihloniphekile kanye nelungu elihlonishwayo leBhodi Labaphathiswa BoMkhandlu Kazwelonke WaseNingizimu Afrika We-AIDS.Mnu Mike Schüssler (60), usomnotho owaziwayo waseNingizimu Afrika owayeyiqhawe kule mboni futhi wayehlinzeka ngobuhlakani bakhe esimweni sezomnotho waseNingizimu Afrika.Mnu Jamie Bartlett (56), umlingisi waseNingizimu Afrika obatshazwayo nonqobe izindondo ezihlukahlukene zemidlalo yaseshashalazini kanye neyakumabonakude, obaziwa kakhulu ngezindawo azidlalile njengo-Mike O'Reilly emdlalweni Isidingo kanye no-David Genaro emdlalweni i-Rhythm City.IKhabhinethi iphinde yahlanganyela noMongameli u-Ramaphosa ngokwedlulisa amazwi enduduzo kuhulumeni kanye nabantu base-United Arab Emirates (e-UAE) kulandela ukudlula emhlabeni Komuntu Wakomkhulu u-Sheikh Khalifa bin Zayed Al Nahyan (73), uMongameli wase-UAE. F.     AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.1.    Mnu Bongani Sinenhlanhla Dladla njengeSikhulu Esiphezulu seBhodi Lokuthuthukiswa Kwemboni Yezokwakha.2.    Mnu Shabeer Hamid Khan njengoMgcinimabhuku Jikelele eHhovisi likaMgcinimafa Kazwelonke.3.    Nksz Mendoe Ntswahlana njengeSikhulu Sokuthengwa Kwempahla Nezinsizakalo eHhovisi likaMgcinimafa Kazwelonke.4.    IKhabinethi ivumelene ngokuqokwa kwalaba bantu abalandelayo ukuvala izikhala eBhodini Labaqondisi Besikhwama i-Central Energy Fund:(i)    Mnu Mosimaneotsile Jim Besnaar; (ii)    Nks Unati Nombakuse-Figlan. Imibuzo:Nksz Phumla Williams – Okhulumela iKhabhinethi Umakhalekhukhwini: 083 501 0139"
"Isitatimende soMhlangano WeKhabhinethi wangoLwesithathu, mhla ziyisi-8 kuNhlangulana 2022",9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/zu/speeches/statement-cabinet-meeting-08-june-2022-9-jun-2022-0000,"A.    Ezisematheni1.    Umnotho  1.1.    IKhabhinethi yamukele izingenelelo zezwe ezinhle zakamuva ezihlose ukufukula ukukhula komnotho. Ngokwezibalo zakamuva zabantu abangasebenzi ezibuya kwabeZezibalo eNingizimu Afrika, izinga labantu abangasebenzi lehle kusuka kumaphesenti angama-35.3 kwikota yesine yangowezi-2021 laya kumaphesenti angama-34.5 kwikota yokuqala yangowezi-2022. Izinga lokungasebenzi lehlile kumakota amabili elandelana. Imiphumela emihle yalo msebenzi ibonakale kwizinsizakalo zomphakathi nezenhlalo, ekukhiqizeni nasekuhwebeni. 1.2.    Umkhiqizo wonyaka wezwe kwikota yokuqala yangowezi-2022 ukhule ngo-1.9% lokho okubeka isilinganiso somnotho wethu kumazinga ayeyiwo ngaphambi kokufika kobhubhane. Kwikota, umkhakha wezokukhiqiza wawungummongo wezomnotho ngenxa yokukhula ekukhiqizeni uwoyela namakhemikhali, ukudla neziphuzo, kanye nezinsimbi nemishini.1.3.    Le mpumelelo emaphakathi ibonisa ukuthi umnotho wethu usalokhu uqinile futhi izingenelelo ezifana noHlelo Lokwakha Kabusha Nokuvuselela Umnotho zithola umfutho. IKhabhinethi icela wonke umuntu ukuthi aseke amabhizinisi alapha ekhaya kanye nezimboni ngokuthi bathenge imikhiqizo kanye nezinsizakalo zalapha ekhaya.  1.4.    IKhabhinethi iphinde yamukela isinqumo se-ejensi ehlola isimo sezimali i-S&P Global sokubuyekeza isimo sezikweletu seNingizimu Afrika - kusuka kwesizinzile kuya kwesihle kakhulu. I-ejensi ehlola isimo sezimali iphinde yaqinisekisa ukuthi ukukwazi ukumelana nezikweletu kwesikhathi eside kume ku-BB minus naku-BB ngokulandelana.  2.    Izindleko zokuphila   2.1.    Ubhubhane lweSifo Segciwane le-Corona (i-COVID-19) kanye nokungqubuzana emazweni omhlaba okuqhubekayo kube nomthelela omkhulu kakhulu ezindlekweni zokuphila emhlabeni jikelele. Abantu baseNingizimu Afrika nabo badiniwe ukukhuphuka kwamanani ophethiloli, ukudla kanye nemikhiqizo ebalulekile. 2.2.    Sonke kudingeka ukuthi sibambisane, sisizane futhi sigcine izinsiza zethu kulesi sikhathi esinzima. Uhulumeni wenza konke okusemandleni ukuhlinzeka ngosizo kuwo wonke umuntu, ikakhulukazi labo abadla imbuya ngothi.2.3.    IBhangengodla lethu laseNingizimu Afrika elisebenza kahle, eliqinile futhi elizimele lisiza ukuba yihawu lomphakathi ukuthi ungacekelwa phansi ukwehla kwamandla emali ngokuthi iyigcine isesilinganisweni esibekiwe; okungaphansi kwalokho okubhekane namanye amazwe amaningi njengamanje.2.4.    IKhabhinethi yamukele isinqumo somnyango weZamafa kuZwelonke ukwelula isikhathi sokuncishiswa kweNtela Kaphethiloli i-General Fuel Levy (i-GFL). I-GFL yehliswa nge-R1.50 ilitha elilodwa ngoMbasa nangoNhlaba, futhi lizoqhubeka kusuka mhla lu-1 kuNhlangulana kuze kube umhla wesi-6 kuNtulikazi 2022.  2.5.    IKhabhinethi iphinde yamukela isinqumo seKhomishini Yokuncintisana sokuqapha ngeso lokhozi amanani okudla okusemqoka, ikakhulukazi ukuthi amabhizinisi kumele abe nezizathu ezibonakalayo zokukhuphula amanani.3.    UMhlangano Wezamabhizinisi phakathi kweJalimani neNingizimu Afrika 3.1.    IKhabhinethi yamukele imiphumela yoMhlangano Wezamabhizinisi phakathi kweJalimani neNingizimu Afrika, ebivumelana nohlelo lomsebenzi obandakanya ukusebenzisana kwezimboni ezingangcolisi imvelo, ubuchwepheshe bezimoto ezihamba ngogesi kanye nehayidrojini engangcolisi imvelo. 3.2.    Umhlangano uphinde wavumelana 'ngombukiso' ozokwenziwa ngobuchwepheshe be-inthanethi wokuqhakambisa amathuba eNingizimu Afrika kumabhizinisi amaningi aseJalimani, ukuthuthukiswa kwamakhono embonini eyakha izimoto yalapha ekhaya, izindlela zokusebenza ezehlukene kumathuba okukhiqiza kanye nokwabelana ngamakhono obuchwepheshe.3.3.    IJalimani ingomunye wabalingani bethu ababaluleke kakhulu kwezohwebo kanye nomtshalizimali ohamba phambili emikhakheni eminingi yaseNingizimu Afrika, kusuka emkhakheni wezimoto kuya emishinini yezimayini ephambili, kusuka kwezolimo kuya emkhakheni wezezimali.3.4.    IKhabhinethi iphinde yamukela ukusungulwa kweNkundla Yabantu Abamnyama Yokuthunyelwa Kwempahla Kwamanye Amazwe i-Black Exporters Network nguMnyango Wezohwebo, Izimboni Nokuncintisana (i-DTIC), ukwakha ubumbano kumafemu abantu abamnyama njengamanje athumela izimpahla ezenziwe kuleli kwamanye amazwe omhlaba. Le nkundla izovumela ukwabelana ngolwazi, isipiliyoni nendlela yokusebenza, futhi yakhela phezu kwempumelelo yoHlelo Losozimboni Abamnyama. 4.    Ezamandla 4.1.    Ukutholakala kwezamandla kwesikhathi eside kukhuthazwe kakhulu kulandela ukuthengiswa kwe-Unit 4 eSiteshini Sikagesi saseKusile eMpumalanga. Lokhu kudluliswa kube ngenye yengqophamlando emizamweni ka-Eskom ukuletha uzinzo ohlelweni logesi futhi luzokwengeza ama-800 megawatt (ama-MW) kwisizinda sikagesi. 4.2.    IKhabhinethi ikuphawulile ukuthi ukwakhiwa kwezingxenye zeziphehlimandla ezine kweziyisithupha sekuphothuliwe kumklamo weSiteshi Sikagesi eKusile. 4.3.    IKhabhinethi yamukele ukwengezwa komthamo omusha wesiphehlimandla kwisizinda sogesi, lokhu okwaphunyeleliswa isinqumo sokuvumela abakhiqizi bogesi abazimele ukuthi bakhiqize ugesi. Uhulumeni usanda kusayina isivumelwano sokuthenga ama-150 MW omthamo wogesi kumkhiqizi wogesi ovuselelekayo, okuyi-Scatec ASA.5.    UMkhandlu Oluleka Ngokuthuthukiswa Komnotho Wabantu Abamnyama (i-B-BBEE)5.1.    IKhabhinethi yamukele ukuqokwa okwenziwe nguMongameli u-Cyril Ramaphosa koMkhandlu omusha wezwe we-B-BBEE.5.2.    Lo mkhandlu wakhiwe ngabantu abahlukahlukene abasuka kumabhizinisi, izinyonyana zohwebo, izinhlangano zomphakathi kanye nezifundiswa, umsebenzi wabo okuzoba ukuhlahlela indlela uhulumeni ngokuguqulwa kwesimo somnotho.5.3.    Ngesikhathi kube nenqubekelaphambili ebonakalayo ekubuyiseleni emuva ukuhlanekezelwa komnotho ngesikhathi sobandlululo, mningi umsebenzi okusamele wenziwe ekwenyuseni ukuphatha kwabantu abamnyama, ukuthuthukisa amakhono kanye nokusabalalisa amathuba okukhishwa kwemisebenzi ukuze kuzonikwa abesifazane abamnyama nentsha amathuba.6.    Izikhukhula 6.1.    Imizamo eqhubekayo kahulumeni yokuxhasa izifundazwe ezikhahlanyezwe izikhukhula zakamuva yenza umehluko omkhulu. Uhulumeni ubeke eqhulwini ukuhlinzeka ngokudla, amanzi kanye nezindawo zokufihla ikhanda kubantu abalahlekelwa izindawo zokuhlala nokulungiswa kwengqalasizinda eyonakele. Umsebenzi omkhulu uyaqhubeka ukubuyisela izidingonqangi ezifana namanzi, ugesi, ukuthuthwa kwendle kanye nodoti.6.2.    Zibalelwa kwizigidi ezingama-R189.217 izimali ezisetshenziswa kuHlelo loKwakha Kabusha Izindawo Zasemijondolo okuhloswe ngalo ukwenza ngcono izinga lempilo kubahlali basemijondolo.  6.3.    Isamba esengeziwe sezigidi ezingama-R733.086 sibekelwe ukuthi sisize ekusunguleni izindawo zokuhlala zabantu ezisimeme nezihlanganisiwe ngohlelo lweSibonelelo Sokuthuthukiswa Kwezindawo Zokuhlalisa Abantu. 6.4.    IKhabhinethi yamukele usizo lwesihe oluvela ezweni lase-Qatar lokudla okusemathinini, izingubo zokugqoka, ama-generator, okokuhlanza amanzi, okokungenisa umoya ohlanzekile, amathende kanye nemikhiqizo yokwelapha. Lo mnikelo uzosiza izakhamuzi ezingaphezu kwezi-4 000 ezisahlaliswe okwesikhashana ezikhungweni zomphakathi. IKhabhinethi iphinde yamukela usizo lwesihe oluvela e-United Arab Emirates (e-UAE) lokudla okusemathinini kanye namanzi ukusiza labo abakhahlanyezwe izikhukhula zakamuva.7.    Ukwethulwa kweSikhwama Sokusungula Imisebenzi Emphakathini7.1    IKhabhinethi yamukele ukwethulwa kweSikhwama Sokusungula Imisebenzi Emphakathini sivulwa yiNhlangano Yokuthuthukiswa Kwezimboni (i-IDC) ngokubambisana neHhovisi likaMongameli ne-DTIC. Ukweseka lokhu kuzohlinzeka ngamathuba omsebenzi afinyelela kwizi-50 000 kubantu abasha emsebenzini odingwa umphakathi owenziwa emiphakathini yendawo. 7.2    Lokhu kweseka kuzobandakanya ukunakekela ngokwezempilo nokomphakathi, usizo lokudla nesondlo olufana nokuphekela labo abaswele, ukugqugquzelwa kokufunda nokubhala, izinhlelo zokunakekelwa kwemvelo kanye nokuqedwa kokuguquguquka kwesimo sezulu kanye nemizamo yokweseka intsha. ISikhwama sizosiza amabhizinisi omphakathi futhi angabheke nzuzo angama-26.8.    Ubugebengu nenkohlakalo 8.1.    IKhabhinethi ikwamukele ukuboshwa kwabantu abaningi okuxhumene nokukhwabanisa, ukushushumbiswa kwemali kanye nenkohlakalo. Lokhu kubandakanya abasebenzi baphambilini bakahulumeni ezikhundleni eziphezulu, abanye ababhekene namacala ahlobene nokuphula uMthetho Wokuphathwa Kwezimali Zikahulumeni, we-1999 (uMthetho woku-1 we-1999). Lokhu kuboshwa - okubandakanya ukuboshwa kwalowo oyisikhulu soMnyango Wezasekhaya esikhungweni sokwamukela ababaleki i-Desmond Tutu Refugee Reception Centre ePitoli osolwa ngokwamukela intshontsho kowokufika kuleli - kuyisibonelo sokuthi akekho ongaphezu komthetho futhi abasebenzi abangathembekile ngeke babekezelelwe emkhakheni kahulumeni. 8.2.    IKhabhinethi iphinde yamukela inqubekelaphambili eyenziwe ukubuyisa izelamani zakwa-Gupta, u-Rajesh no-Atul, eNingizimu Afrika. Lokhu kulandela ukuthi kamuva bekhalelwe ngamasongo kaSigonyela e-Dubai e-UAE emva kokuthi Inhlangano Yamazwe Yamaphoyisa (i-Interpol) iwuhlabe yawulawula. Lezi zelamani ziyafuneka eNingizimu Afrika ngezinsolo zokubandakanyeka ekuqhwagweni kwamandla ombuso, okufaka phakathi ukukhwabanisa kanye nokushushumbiswa kwemali. Izingxoxo phakathi kwabomthetho e-UAE naseNingizimu Afrika ngokubuyiswa kwabo ziyaqhubeka. Ukuboshwa kwabo kubonisa ukuzimisela kukahulumeni ukulwa nobugebengu nenkohlakalo ngaphandle kokwesaba ukwenzelela. 8.3.    Lokhu kuboshwa kubonisa ukuthi inqubo nezindlela-kusebenza zisebenza ngempumelelo ukuthi ababhebhezeli bobugebengu babhekane namacala ezenzo zabo futhi kuqinisekisa ukuthi akekho ongaphezu komthetho. 8.4.    IKhabhinethi iyawugxeka kakhulu umzamo osobala nje wokudicilela phansi umnotho wethu kanye nezwe lakithi kulandela ukonakaliswa okubi kwentambo kagesi kwi-Unit 1 eSiteshini Sogesi i-Matla sakwa-Eskom eMpumalanga. Lesi bekuyisigameko sesine okusolwa ukuthi ngesokucekela phansi esiteshini sogesi emva kokuthi kube nezigameko ezifanayo ezibikiwe kwezinye iziteshi zogesi ezintathu emavikini ambalwa edlule.8.5.    Izibalo zakamuva zobugebengu zibonisa ukuthi kumele sisebenze kakhudlwana njengomphakathi ukuze senze ukuthi imiphakathi yethu iphephe. Lokhu kusikhumbuza ukuthi ukunciphisa ubugebengu kungumsebenzi womphakathi wonke kanye nathi sonke - kubandakanya amaphoyisa, abaholi bezepolitiki, imiphakathi, imindeni, osomabhizinisi, abasebenzi nomphakathi - kumele sidlale indima yethu ekulweni nobugebengu. 8.6.    IKhabhinethi inethemba lokuthi izimali ezengeziwe ezibekwe eqhulwini nguNgqongqoshe Wamaphoyisa ezizoya eziteshini zamaphoyisa ezinamanani aphezulu amacala okubulala, awokudlwengula kanye nobunye ubugebengu obunodlame zizosiza ukuguqula isimo futhi kubuyise nokuphepha emiphakathini kuwo wonke umuntu.9.    Ezakamuva nge-COVID-199.1.    IKhabhinethi ikhumbuze wonke umuntu ukuthi i-COVID-19 ayikapheli futhi ubungozi bokutheleleka okusha buzokhula ngesikhathi sobusika. Kumele siqhubeke nokuqaphela ukuze sizozivikela thina kanye nabanye abantu. Lokhu kufaka phakathi ukuhlanza izandla noma ukusebenzisa isibulali-magciwane njalo nje, ukugqoka isifonyo uma ungaphakathi kwesakhiwo, ukugcina igebe elanele phakathi kwabanye abantu, ukuvula amafasitela ukuze kuzongena umoya ohlanzekile kanye nokugoma.10.    INgqungquthela YoBumbano Lwamazwe ase-Afrika (i-AU) 10.1.    IKhabhinethi yamukele isimemezelo, izethembiso kanye nezibopho ezithathwe kwiNgqungquthela Eyingqayizivele ye-AU ebimayelana noBuphekula Nezinguquko ezingalandeli Umthethosisekelo e-Afrika ebibanjwe e-Malabo, e-Riphabhulikhi yase-Equatorial Guinea, ngoMgqibelo, mhla wama-28 kuNhlaba 2022.10.2.    Abaholi base-Afrika bahlolisise izinsongo ezilokhu zibelesele, bahlolisisa izindlela zamanje zokubhekana nalokhu futhi bazinikela ekuqiniseni ukuphepha ngokubambisana kwamazwe angamalungu abhekene nobuphekula namavukela-mbuso.11.    Isifo se-Monkeypox11.1.    IKhabhinethi iqinisekise abantu baseNingizimu Afrika ukuthi iziphathimandla zethu zezempilo zimehlo mane ukuqapha ngeso lokhozi nokugwema isifo se-Monkeypox, kulandela ukuqubuka kwaso emazweni amaningi angajwayele ukuhlaselwa izifo. Yize kungakatholakali noma kungakabikwa muntu onalesi sifo eNingizimu Afrika, iziphathimandla zezempilo kuleli lizwe ziyaqhubeka nokubeka iso isimo.B.    Isinqumo seKhabhinethi1.    Ukukhulumisana nomphakathi ngezinyathelo zokubhekana nokuthengiswa okungekho emthethweni kwezinsalela zensimbi. 1.1.    IKhabhinethi ikuvumile ukuthi ukukhulumisana nomphakathi kuqale mayelana nezethulo zokunqanda ukuthengiswa okungekho emthethweni kwezinsalela zensimbi nensimbi uqobo.  Ukwebiwa kwezinsalela zensimbi nezintambo zekhopha kwizingqalasizinda zomphakathi kuthunaza ukusebenza komnotho ngokwengeza izindleko ezinkulu.1.2.    Okunye kwalokhu kuphazamiseka kubandakanya ukuthunyelwa kogesi kanye nezinsizakalo zezitimela ngenxa yokucekelwa phansi kojantshi. Kwengeza ezindlekweni zokuthutha kubagibeli ngenxa yokucekelwa phansi kwezokuthutha umphakathi. Izintambo zogesi ezicekelwe phansi futhi ezingaphephile ziletha ubungozi emiphakathini, ikakhulukazi ezinganeni. 1.3.    IKhabhinethi ikhiphe umyalelo othi i-DTIC kumele ihole phambili lezi zinkulumo esikhathini esibekiwe, futhi ithole imibono kubantu basemphakathini nakwimikhakha efanele uhulumeni angayisebenzisa ukuqeda ukucekelwa phansi kwezingqalasizinda ezibalulekile zomnotho. Emva kwalokho, iKhabhinethi izobe seyimemezela izinyathelo ezigunyaziwe. C.    Imicimbi ezayo1.    Ingqungquthela Yomhlaba yeNhlangano Yezizwe Ezibumbene (i-UN) Yokubambisana ngoBuchwepheshe Ekugcineni Ukuthula (i-PTPS) 1.1.    INingizimu Afrika izosingatha i-PTPS yesithupha kuMkhandlu Wezesayensi Nocwaningo Lwezimboni ePitoli kusuka ngoLwesibili, mhla wama-21 kuya kuLwesihlanu, mhla wama-24 kuNhlangulana 2022. Kulindeleke ukuthi le ngqungquthela ihanjelwe izithunywa ezingama-300 ezivela emazweni angamalungu angama-50.1.2.    Ingqungquthela le ihlanganisa bonke abezempi, amaphoyisa, kanye nezakhamuzi ezivela eMazweni Angamalunga e-UN ukuthi babe yimbumba ekusebenziseni ubuchwepheshe besimanjemanje, obuthuthukile kanye neminye imiqondo kulolu hambo oluholwa i-UN. Ingqungquthela izosetshenziswa njengenkundla yokwabelana ngolwazi nokuhlanganisa imiqondo yamazwe angamalungu e-UN ayingxenye yemizamo yokugcina ukuthula ngokusebenzisa ubuchwepheshe besimanje ekugcineni ukuthula. 2.    IMiqhudelwano Kazwelonke Yesine Yeminyaka Emibili Yamakhono Omhlaba eNingizimu Afrika (i-WSZA) 2.1.    IMiqhudelwano Kazwelonke Yesine Yeminyaka Emibili ye-WSZA iyaqhubeka e-Inkosi Albert Luthuli International Convention Centre KwaZulu-Natali kusuka mhla wesi-7 kuya mhla we-10 kuNhlangulana 2022 ngaphansi kwesiqubulo esithi: ""Senyusa Ukukhiqizwa Kwezingcweti Kwikhuluminyaka lama-21”. 2.2.    Umcimbi usetshenziswa ukukhuthaza amakhono ezingcweti njengomkhakha womsebenzi ongakhethwa kanjalo nokuvuleleka kulabo okungasetshenziswana nabo nemboni. Uphinde wasetshenziswa ukuhlola amazinga ethu okufundelwa komsebenzi nokuthuthukiswa kwezingcweti ngaphezu kokukhulumela ukwenyusa imisebenzi yezingcweti njengemisebenzi ehamba phambili abafundi abangazikhethela yona.  D.    Umyalezo1.    Amazwi enduduzo     IKhabhinethi ihlanganyele noMongameli u-Ramaphosa ekudluliseni amazwi enduduzo eMndenini Wasebukhosini nasesizweni soBukhosi bamaMpondo kulandela ukukhothama kweNgonyama iNkosi uZanozuko Tyelovuyo Sigcau (Ah Zanozuko!). E.      AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.1.    Mnu Jacob Ganny Mbele njengoMqondisi-Jikelele (u-DG) kuMnyango Wezimbiwa Nezamandla. 2.    Nks Pumeza Nwabisa Nodada njengePhini loMqondisi-Jikelele: Kwezokuphathwa Kwamahlathi eMnyangweni Wezamahlathi, Ezokudoba kanye Nemvelo.3.    Nks Susan Mafanedza Masapu njengoMeluleki Wombuso Wezomthetho Omkhulu kuMnyango Wezobulungiswa Nokuthuthukiswa Komthethosisekelo. 4.    Nks Doris Tshepe njengoKhomishana kwiKhomishini Yezokuncintisana. 5.    Dkt Alex Mahapa njengoMeluleki Okhethekile oqashwe ngokuphelele weBamba likaNgqongqoshe Wezemisebenzi Kahulumeni Nokuphathwa Kwayo. 6.    Ummeli u-Rams Ramashia njengoMeluleki Okhethekile ongaqashiwe ngokugcwele weBamba likaNgqongqoshe Wezemisebenzi Kahulumeni Nokuphathwa Kwayo.  Imibuzo: Nks Phumla Williams – uSomlomo Wekhabhinethi Umakhalekhukhwini: 083 501 0139"
"ISitatimende Somhlangano Wekhabhinethi obubanjwe ngobuchwepheshe be-inthanethi ngoLwesithathu, mhla wama-22 kuNhlangulana 2022",23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/zu/speeches/statement-virtual-cabinet-meeting-wednesday-22-june-2022-23-jun-2022-0000,"A.    Ezisematheni1.    Ukuguquguquka Kwesimo Sezulu 1.1.    IKhabhinethi yamukele uhambo lokuvakashela eNingizimu Afrika kuka-Mnu Alok Sharma, uMongameli wama-26 weNgqungquthela Yezokuguquguquka Kwesimo Sezulu yeNhlangano Yezizwe Ezibumbene (i-UN), kusuka mhla ziyi-19 kuya mhla zingama-21 kuNhlangulana 2022, kanye nokuhlola kwakhe isimo seNingizimu Afrika ukuthi ibonise ukuzinikela okucacile ekuqinisekiseni ukungangcoliswa kwemvelo. 1.2.    Ngowezi-2021, uMongameli u-Cyril Ramaphosa wahlanganyela nabanye abaholi ekumemezeleni ingqophamlando yokusebenzisana nohulumeni base-France, e-Germany, e-United Kingdom kanye nowase-United States, kanjalo nowase-European Union, ukweseka ukuguqukela emnothweni onekhabhoni encane kanye nomphakathi omelana nesimo sezulu. 1.3.    INingizimu Afrika ibilokhu isebenza kanzima ekulungiseleleni ukuguqukela nasekuyeni kwimithombo engangcolisi umkhathi ezifana nehayidrojini engangcolisi imvelo, i-biomass, amandla omoya, amandla adonswa elangeni kanye nasemanzini, phakathi kwezinye zamandla avuselelekayo. Le nhlanganisela yamandla ivumela ukuhambisana phakathi kwemithombo yezamandla ukuze kuqinisekiswe ukuthembeka kwamandla azohlangabezana nezidingo zamandla zezwe ezikhulayo.2.    Ukugomela iSifo Segciwane le-Corona (i-COVID-19)2.1.    IKhabhinethi yamukele ukwehla okubonakalayo kwabantu abatheleleka nge-COVID-19 eNingizimu Afrika emavikini ambalwa edlule futhi igqugquzele bonke abantu abafanelekile ukuthi baqhubeke bagome, lokho okusiza ukugwema ukugula kakhulu, ukulaliswa esibhedlela kanye nokufa imbala. 2.2.    Ingxenye yabo bonke abantu abadala eNingizimu Afrika sebethole okungenani umthamo owodwa womgomo we-COVID-19 kuze kube manje. Uhulumeni uhlose ukusebenzisa imali ebolekwe kamuva nje enenzalo ephansi esanda kugunyazwa yiBhange Lomhlaba ukuthenga eminye imigomo ye-COVID-19 ukuqinisekisa ukuthi isizwe sivikeleke ngokwanele egciwaneni.2.3.    IKhabhinethi iphinde yacubungula udaba oluhlobene nokuqhubekayo ekulawulweni kobhubhane lwe-COVID-19, ikakhulukazi ngenqubekelaphambili eyenziwayo ukuthi sibuyele ngokuphelele emisebenzini yezenhlalo-mnotho eyejwayelekile. UNgqongqoshe Wezempilo, uDkt Joe Phaahla, uzohlinzeka ngeminye imininingwane.3.    Usuku Lukazwelonke Lwentsha   3.1.    IKhabhinethi ibonge bonke abantu baseNingizimu Afrika ngokuhlanganyela emibungazweni yoSuku Lukazwelonke Lwentsha ngoLwesine, mhla we-16 kuNhlangulana 2022 ngaphansi kwesiqubulo esithi: ""Sigqugquzela izindlela zokuphila ezisimeme kanye nokuzimelelela ingomuso elingcono kwabantu abasha."" Umoya wentshisekelo kanye nokuzimelela okuboniswe intsha kulolonke izwe nakanjani yikho okuyimbangela yokubungaza kanye nokuba nethemba lekusasa elingcono.3.2.    Njengoba iNyanga Kazwelonke Yentsha iya ekupheleni, masiqinise imizamo yethu yokuqinisekisa ukuthi abantu abasha bayafinyelela ezinhlelweni zokubeseka eziningi ezihlinzekwa nguhulumeni futhi sibheke ukuzibandakanya kwabo emnothweni. 3.3.    Ezemisebenzi Kahulumeni, njengomqashi omkhulukazi, usebhekane nale nselele ngokuvulela labo abaqede izifundo zabo ezikhungweni eziphakeme abangasebenzi ukuthi bafunde umsebenzi bathole isipiliyoni ngokusebenzisa uhlelo lwe-Public Service Graduate Internship and Learnership Programme. Uhulumeni uphinde waqalisa iSikhwama Sokusungula Imisebenzini Emiphakathini (i-SEF) futhi wavuselela imizamo yokusungulwa kwemisebenzi yoHlelo Lukazwelonke Lokusiza Intsha (i-NYS) ngayinye ezodonsela abantu abasha abayizi-50 000 emnothweni.3.4.    Le mizamo angeke nje kuphela isize ngesipiliyoni somsebenzi esidingekayo kodwa izogcizelela ukubaluleka kwezakhamuzi ezisebenzayo. I-SEF isebenzisana nezinhlangano ezingekho kuhulumeni (ama-NGO) ngesikhathi i-NYS ifaka ohlwini abantu abasha emisebenzini esiza imiphakathi kulolonke leli lizwe. 4.    Ezokuthutha     4.1.    IKhabhinethi yamukele iQhingasu Elinamaphuzu ayi-11 okubhekana nokuvalwa kwemigwaqo kanye nokuqashwa kwabantu bakwamanye amazwe njengabashayeli bamaloli. Iqhingasu, elaqhamuka neKomidi Longqongqoshe Lezemigwaqo Nokuthuthwa Kwempahla (i-IMC) ngokubambisana nababambiqhaza embonini yezemigwaqo nokuthuthwa kwempahla, ligqugquzela phakathi kokunye ukuthotshelwa kwezidingo zezimvume zokuhamba kanye nokuthotshelwa kwemithetho yezabasebenzi.4.2.    I-IMC yasungulelwa ukubhekana nokunyuka kwezinga lokuvalwa kwemigwaqo kanye nemibhikisho eyenziwa abashayeli bamaloli baseNingizimu Afrika abangeneme. Imibhikisho nokuvalwa kwemigwaqo kuphazamisa kakhulu ukuhamba, kufake itwetwe kubatshalizimali bangaphandle futhi ikakhulukazi, kuthunaza umnotho kanye nokuthunyelwa kwempahla ebalulekile esebenzisa imigwaqo esuke ivaliwe.5.    Ukuswelakala kwamanzi kuMkhandludolobha i-Nelson Mandela Bay (i-NMB)5.1.    IKhabhinethi yamukele ukungenelela koMnyango Wezamanzi Nokuthuthwa Kwendle (i-DWS) kuMkhandludodlobha i-NMB eMpumalanga Kapa ukugwema ukwehla kweZinga Lamanzi emadamini njengoba lesi sifundazwe sibhekene nokuswelakala kwamanzi okunzima okuqale ngowezi-2015. I-DWS isebenzisana nesifundazwe ukuqalisa izinyathelo zesikhathi esifishane, esiphakathi neside ukubhekana nokuqeda umthelela wesomiso ongaba khona.5.2.    IKhabhinethi iphinde yanxusa abahlali base-NMB ukuthi bathobele imithetho yamanzi ebekwe kumasipala wendawo ukuqinisekisa ukutholakala kwamanzi. Phezu kwakho konke, ukusetshenziswa kwamanzi kufanele kuncishiswe ngamalitha ayizigidi ezingama-50 ngosuku, kusuka ezingeni lamanje elingamalitha ayizigidi ezingama-280 ngosuku kuye emalitheni ayizigidi ezingama-230 ngosuku.6.    Ubugebengu nenkohlakalo   6.1.    IKhabhinethi yamukele ukuboshwa kwakamuva kwesikhulu soMnyango Wezasekhaya ehhovisi elise-Benoni ngokukhiphela owokufika wase-Bangladeshi iphasiphothi yomgunyathi. Isikhulu lesi, okunguSibongile Simelane, uthole ibheyili yezi-R5 000 eNkantolo kaMantshi yase-Benoni ngoLwesibili, mhla wama-21 kuNhlangulana 2022. Owokufika wase-Bangladeshi, uMnu Fahim Kazi, wakhalelwa ngamasongo kaSigonyela ngesikhathi ezama ukuphuma kuleli mhla we-12 kuNhlaba 2022 esebenzisa igama elithi, ‘u-Lebogang Ndlovu’.6.2.    UMnyango Wezasekhaya (i-DHA) isanda kuxosha umlingisi we-Lithuanian, uNks Ieva Andrejevaite, obefuna ukuhlukumeza abaphathi abalawula ababaleki eNingizimu Afrika ngesikhathi eziqambela udaba lokufuna ukufaka isicelo sokukhoseliswa ngenxa ""yempi ese-Ukraine"".6.3.    IKhabhinethi iyawuncoma kakhulu umsebenzi owenziwe uPhiko lwe-DHA Olulwisana Nenkohlakalo. Ishayela ihlombe futhi igqugquzela bonke abantu baseNingizimu Afrika ukuthi baqhubeke nokubika lezi zenzo zobugebengu. Izenzo ezingekho emthethweni zabantu baseNingizimu Afrika abadayisa ubunikazi babo zinomthelela omubi kakhulu ekuvikelekeni kwezwe kanye nesimo senhlalo-mnotho.6.4.    Uhulumeni uzoqhubeka nokubhekana kanzima nanoma ngubani obandakanyeka ezenzweni ezingekho emthethweni ezibukela phansi imithetho yethu yokungena nokuphuma kuleli lizwe, ngaphandle kokusaba ukwenzelela.6.5.    IKhabhinethi iphinde yamukela ukulahlwa yicala nokugwetshwa kothisha waseThekwini, uNks Nomusa Precious Gabuza (37) – owagwetshwa iminyaka emithathu azoyidonsa ngaphandle kanye neminyaka emine engaphakathi, kwalengiswa kuyoyonke emithathu, eNkantolo kaMantshi yaseMlazi KwaZulu Natali - ngokuphula uMthetho Wezokhetho Lohulumeni Basekhaya, wangowezi-2000 (UMthetho wama-27 wezi-2000). Njengothisha wasesikoleni esasisetshenziswa njengesikhungo sokuvota ngesikhathi Sokhetho Lomasipala ngoMfumfu ngowezi-2021, uNks Gabuza uwavumile amacala okukhwabanisa amavoti angama-24, kufaka phakathi ayi-12 oKhetho Lomasipala namanye ayi-12 oKhetho Lwesigceme.6.6.    Ukulahlwa yicala nokugwetshwa kubonisa ukuzinikela kweKhomishini Yezokhetho eNingizimu Afrika ukungenelela ngesikhathi kanye nokubhekana nemiphumela yesimo. Lokhu futhi kuyisiqinisekiso sezindlela zokusebenza kwezokhetho, ezilokhu ziqinile selokhu kwethulwa i-Voter Management Device evimbela ukuthi umuntu avote kabili.6.7.    IKhabhinethi iqinisekise ukuthi ukhetho lungummongo wentando yeningi labantu futhi kumele luvikelwe ngazo zonke izindlela. 7.     Ingqungquthela ye-12 YoNgqongqoshe (i-MC12) yeNhlangano Yezohwebo Yomhlaba (i-WTO)7.1.    IKhabhinethi yamukele imiphumela ye-WTO MC12 ebibanjwe e-Geneva, e-Switzerland kusuka mhla ziyi-12 kuya mhla ziyi-17 kuNhlangulana 2022, ikakhulukazi isinqumo sokuthi amazwe afanelekile angeqa ngaphezulu ilungelo lobunikazi bemigomo ye-COVID-19 kuze kube ngowezi-2027. Isinqumo sokudlulisela lokhu kwezokwelashwa nokuhlonzwa kwe-COVID-19 simiswe izinyanga eziyisithupha.7.2.    INingizimu Afrika beyilokhu ihamba phambili esicelweni sokuthi i-WTO isuse amalungelo obunikazi emigomweni ye-COVID-19 lokho okuzoqinisekisa ukufinyelela okulinganayo emigomweni futhi kuvumele namazwe anekhono lokuzikhiqizela imigomo ukuthi enze njalo.7.3.    Ingqungquthela iphinde yazinikela kwinqubo evulelekile nebandakanya wonke umuntu ukuguqula yonke imisebenzi yayo futhi yavuma ukuhwebelana okuzobhekana nezinto ezifana nezempilo, ukubeka imikhawulo kuxhaso lwezokudoba, ukumiswa kwesikhashana kokuthengisa ngobuchwepheshe be-inthanethi kanye nokutholakala kokudla.B.    Izinqumo zeKhabhinethi1.    Inqubekelaphambili oHlelweni Lokushintshela Ekusakazeni Ngedijithali (i-BDM)1.1.    IKhabhinethi ibikelwe ngezakamuva oHlelweni lwe-BDM futhi yayiphawula inqubekelaphambili esiyenziwe ngokuxhunywa kwamabhokisi njengengxenye yokushintshela ekusakazeni ngedijithali kusukwa kwi-analogi.1.2.    IKhabhinethi iphinde yagcizelela ukuphuthuma kokuphothula i-BDM ukuze kuzovuleka amagagasi omoya adingwa omakhalekhukhwini, kanye neminye imisebenzi ehlobene nobunye ubuchwepheshe bolwazi nezokuxhumana. 1.3.    UNgqongqoshe Wezokuxhumana Nobuchwepheshe Bedijithali uKhumbudzo Ntshavheni uzoba nesithangami sabezindaba kusasa (ngoLwesihlanu, mhla wama-24 kuNhlangulana) ukunikeza ngeminye imininingwane.2.    UMbiko Kazwelonke Wonyaka Ngesimo Samalungelo Ezingane 2.1.    IKhabhinethi igunyaze uMbiko wesibili kazwelonke Wonyaka Ngesimo samalungelo Ezingane ukuthi ushicilelwe. Umbiko lo uhlinzeka ngezakamuva ekuqalisweni kweQhingasu Likazwelonke Lezingane lesikhathi sangowezi-2019 kuya ngowezi-2024.  2.2.    Umbiko ugqamisa lokho okuzuzwe ngesikhathi sangowezi-2020 kuya kowezi-2021. Uphinde ugqamise izingxenye ezisenezinselele, kubandakanya ukuphepha kwezingane kanye negebe elikhona phakathi kwabadla imbuya ngothi kanye nalabo abadla izambane likapondo uma kubhekwa ezinganeni. Umbiko uphinde ubonise ukuthi ubhubhane lwe-COVID-19 luzithinte kanjani izingane ngalesi sikhathi. 2.3.    Izinyathelo zokungenelela eziqaliswa nguhulumeni sihlose ukugcina amalungelo ezingane, njengokubeka koMthethosisekelo weRiphabhulikhi yaseNingizimu Afrika wangowe-1996. Ziphinde zeseke izibopho zezwe kwiZivumelwano ze-UN ngaMalungelo Ezingane (i-UNCRC) kanye noSomqulu Wase-Afrika weNhlalakahle Yezingane (i-ACRWC). INingizimu Afrika yasayina kokubili i-UNCRC kanye ne-ACRWC. 2.4.    Umbiko wahlanganiswa ngokuxoxisana neminyango kahulumeni kanye nababambiqhaza abaningi abafanelekile emazingeni kazwelonke nakwizifundazwe. Umbiko ogcwele uzofakwa kwiwebhusayithi yoMnyango Wezokuthuthukiswa Komphakathi: www.dsd.gov.za.3.    Umbiko Ohlanganisiwe weNingizimu Afrika wesithathu kuya kowesithupha oya ku-UNCRC3.1.    IKhabhinethi ikugunyazile ukubekwa ezithebeni koMbiko wesithathu kuya kowesithupha ku-UNCRC. Lo mbiko ulandela uMbiko wesibili owethulelwa i-UNCRC ngowezi-2014.3.2.    Umbiko uhlanganiswe ngokulandela iSihloko sama-44 se-UNCRC, futhi uqukethe okuboniwe kanye nezincomo ezenziwe kumbiko owedlule. I-UNCRC yathumela lokho eyakuthola kanye nezincomo zezwe ngowezi-2016.3.3.    Ukuhlanganiswa kwawo kwenziwa ngokuxoxisana nayoyonke iminyango efanele kanye nababambiqhaza ezweni lonkana. Umbiko ogcwele uzokhishelwa umphakathi uma usudlule ezithebeni ze-UNCRC.4.    Umbiko kazwelonke ngokuqaliswa koHlelo Olusha Lokuthuthukiswa Kwamadolobha i-New Urban Agenda4.1.    IKhabhinethi igunyaze ukulethwa kombiko kazwelonke wokuqala waseNingizimu Afrika ngokuQaliswa koHlelo Olusha Lokuthuthukiswa Kwamadolobha oHlelweni Lokuhlaliswa Kwabantu lwe-UN (i-UN-Habitat). I-UN-Habitat yamukela UHlelo lwayo Olusha Lokuthuthukiswa Kwamadolobha kwiNgqungquthela yayo Yokwakha kanye Nokuthuthukiswa Okusimeme Kwamadolobha ngoMfumfu ngowezi-2016. Amazwe angamalungu ayelindeleke ukuthi alethe imibiko yenqubekelaphambili ngokuzithandela.4.2.    INingizimu Afrika yakweseka ukwamukelwa koHlelo Olusha Lokuthuthukiswa Kwamadolobha futhi yalandelisa ngokuqalisa ukulisebenzisa oHlakeni Oludidiyelwe Lokuthuthukiswa Kwamadolobha (i-IUDF). I-IUDF ihlose ukuhlahla indlela ekuthuthukisweni kwezindawo zamadolobha ezifaka wonke umuntu, ezinamandla nekuphilekayo kuzona. 4.3.    Umbiko wenqubekelaphambili wahlanganiswa ngokuxoxisana nezinhlaka zikahulumeni kuzwelonke, ezifundazweni nasemakhaya, kanye nama-NGO afanele.5.    IQhingasu Elididiyelwe Lokuthuthukiswa Kwentsha (i-IYDS)5.1.    IKhabhinethi igunyaze ukuqaliswa kwe-IYDS. Leli qhingasu lingumphumela weNqubomgomo Kazwelonke Yentsha yangowezi-2020 kuya kowezi-2030. Icacisa izinyathelo, imiklamo kanye nezinhlelo okumele zithathwe ngababambiqhaza abehlukahlukene abaphuma ezinhlanganweni zentsha.5.2.    Iphinde ibhekane nokunciphisa ukuphindaphinda izingenelelo zikahulumeni futhi iphinde ibe ngumhlahlandlela wokuthi umphakathi kanye nomkhakha ozimele ungabeseka kanjani abantu abasha ukuthi bafinyelele emathubeni. Ukuhlanganiswa kwaleli qhingasu kubandakanya imibono eyehlukene ephuma kwimikhakha eyehlukene yomphakathi.6.    UMthetho Odingidwayo Osahlongozwa Ngokongiwa Kwemvelo kanye Nokusetshenziswa Okusimeme Kwezitshalo Nezilwane Eziphilayo eNingizimu Afrika.6.1.    IKhabhinethi igunyaze uMthetho Odingidwayo osahlongozwa Ngokongiwa Kwemvelo kanye Nokusetshenziswa Okusimeme Kwezitshalo Nezilwane Eziphilayo eNingizimu Afrika ukuthi umphakathi uphawule ngawo. Izitshalo nezilwane eziphilayo eNingizimu Afrika kunikeza ngesisekelo esibalulekile ekukhuleni nasekuthuthukeni komnotho, futhi zibucayi kakhulu ezindleleni zokuziphilisa zabantu.  6.2.    UMthetho Osadingidwa ungumphumela wezincomo ezenziwa iThimba Eliphezulu Lezingcweti elabekwa ngowezi-2019 ukubuyekeza izinqubomgomo zethu esinazo, imithetho kanye nemikhuba esenza ngayo ezindabeni ezihlobene nezitshalo nezilwane ezibalulekile.  6.3.    Umbiko ubeke isincomo sokuthuthukiswa kwenqubomgomo egcwele yokongiwa kwemvelo nokusetshenziswa okusimeme kwezitshalo nezilwane eziphilayo zakuleli lizwe. Le nqubomgomo izoqalisa ukusebenza kuzozonke izinhlaka zikahulumeni. Ukongiwa kwemvelo kubalulekile emkhankasweni wezwe wokuqhubela phambili ukukhula komnotho nokusungulwa kwemisebenzi.7.    IQhingasu Ngenyama Yenyamazane 7.1.    IKhabhinethi igunyaze ukushicilelwa koMthetho Ohlongozwayo weQhingasu Ngenyama Yenyamazane ukuze umphakathi uzophawula ngawo. Leli qhingasu lihlose ukufaka emthethweni futhi liguqule imboni yenyama yenyamazane. Liphinde lihlose ukufaka igalelo ekutholakaleni kokudla ngendlela esimeme.7.2.    Imboni yenyama yenyamazane ngokuvamile iyimboni engahlelekile esebenza ngokwehlukana phakathi. Iqhingasu elihlongoziwe lihlinzeka ngesu lokuliqalisa elizokwenza ukuthi umkhakha lo uhleleke futhi uqine njengomhlinzeki wokudla kanye nomkhakha okhulisa umnotho lokho okuzosiza ukusungula amathuba omsebenzi.C.    IMithethosivivinywa1.    UMthethosivivinywa Wokuchibiyela Wezezindaba Zendabuko wangowezi-20221.1.    IKhabhinethi igunyaze ukulethwa koMthethosivivinywa Wokuchibiyela Wezezindaba Zendabuko wangowezi-2022 ePhalamende ukuze kuzoqhutshekwa nokuthi udingidwe. Izichibiyelo zihlose ukubuyekeza uMthetho Wamasiko Nobuholi babaThwa, wangowezi-2019 (uMthetho wesi-3 wezi-2019), owaqala ukusebenza mhla lu-1 kuMbasa 2021.2.    UMthethosivivinywa Wokuchibiyela Wokuvikelwa kweNtando Yeningi Labantu Engumthethosisekelo kuMaphekula kanye nezenzo Ezihlobene nakho wangowezi-2022.2.1.    IKhabhinethi igunyaze ukulethwa koMthethosivivinywa Wokuchibiyela Wokuvikelwa kweNtando Yeningi Labantu Engumthethosisekelo kuMaphekula kanye nezenzo Ezihlobene nakho wangowezi-2022 ePhalamende ukuthi kuqhutshekwe udingidwe. Uma sewamukelwe, lo Mthethosivivinywa uzochibiyela uMthetho wamanje Wokuvikelwa kweNtando Yeningi Labantu Engumthethosisekelo kuMaphekula kanye nezenzo Ezihlobene nakho, wangowezi-2004 (uMthetho wama-33 wangowezi-2004).2.2.    Lo Mthethosivivinywa udlule emphakathini waphawula ngawo emva kokuthi wagunyazwa iKhabhinethi ngoNhlaba ngowezi-2021. Izichibiyelo zihlose ukulinganisa izindlela zaleli lizwe zokulwa nobuphekula nezindlela zomhlaba ezibekiwe. Ziphinde zaphendula iziqeshana iNkantolo Yomthethosisekelo ezithole ukuthi azihambisani nomthethosisekelo.2.3.    Njengezwe elisayine kuMkhandlu Wezokuvikela we-UN, iNingizimu Afrika ibophezelekile ukuthi ithathe imithetho yamazwe ngamazwe ekuhloswe ngayo ukuqinisa izindlela zokulwa nobuphekula emhlabeni iyisebenzise kuleli. D.    Imicimbi Ezayo1.    INgqungquthela ye-14 ye-Brazil, i-Russia, i-India, i-China neNingizimu Afrika (i-BRICS)1.1.    UMongameli u-Ramaphosa uzohola ukubamba iqhaza kweNingizimu Afrika kwiNgqungquthela Yabaholi ye-14 ye-BRICS ezobanjwa ngobuchwepheshe be-inthanethi ezosingathwa iRiphabhulikhi yaseShayina kusukela ngoLwesine, mhla wama-23 kuya kuLwesihlanu, mhla wama-24 kuNhlangulana 2022. 1.2.    Ubulungu bethu be-BRICS buyaqhubeka nokuzuzela izwe. Ngonyaka odlule impahla engaphezu kwama-17% yaseNingizimu Afrika yathunyelwa kwamanye amazwe angamalungu e-BRICS, futhi impahla engaphezu kwama-29% evela kwamanye amazwe ibibuya kula mazwe. Inani laloku kuhwebelana liyaqhubeka nokukhula, ngenani eliphelele lokuhweba kweNingizimu Afrika namanye amazwe elifika kwizigidigidi ezingama-R702 ngowezi-2021, lisuka kwizigidigidi ezingama-R487 ngowezi-2017. 1.3.    Ukusebenzisana namalungu e-BRICS ezingxenyeni ezehlukene ezifana nezempilo kanye nokuhweba okuthuthukile kukhulise imboni yethu yasekhaya, futhi kwazuza wonke amalungu e-BRICS. Utshalomali lwethu kwimiklamo yokuthuthukiswa kwengqalasizinda nemizamo yokunciphisa ubungozi uma kuqhutshwa ibhizinisi luhlose ukukhuphula impahla ethunyelwa kozakwethu abaku-BRICS.2.    Isikole Esifundisa Ngokuphathwa Komnotho 2.1.    ISikole Sikahulumeni Kuzwelonke (i-NSG) izosingatha uHlelo lwesithathu Lwesikole Sokufundiswa Ngokuphathwa Komnotho esizofundisa Abaphathi Bezepolitiki eGoli kusuka mhla wama-27 kuNhlangulana kuya kumhla lu-1 kuNtulikazi 2022. Sizohanjelwa ngoNgqongqoshe base-Côte d'Ivoire; e-South Sudan naseNingizimu Afrika; kanye nabaQondisi-Jikelele abasuka e-Lesotho, e-Zambia, e-Democratic Republic of Congo, e-Tanzania nase-Ghana. Osodolobha baseNingizimu Afrika, kanye namakomidi osodolobha nesigungu esiphezulu, nabo bazohambela lezi zifundo. 2.2.    Abaphathi abaphezulu bezepolitiki abasuka emazweni ahlukene balindeleke ukuthi babelane ngemibono kanye nezifundo ezisuselwa ezigamekweni ezehlukene abahlangabezana nazo emsebenzini wabo wansuku zonke.2.3.    I-NSG ihlanganisele amalungu eziphathimandla lolu hlelo lonyaka ngowezi-2020, njengengxenye yokweseka ukuzinikela kukahulumeni ekwakheni umbuso onekhono. Phakathi kwezinye izinto, luhlose ukucijisa iziphathimandla ngaphakathi kwazo zontathu izinhlaka zikahulumeni ngobuholi obuthuthukisiwe kanye nangamakhono okwengamela ukuze zizokwazi ukuphinde zihlolisise izinselele ezibhekene nohulumeni ezicindezela ukubandakanywa kwawo wonke umuntu kanye nokukhula komnotho okusimeme.3.    USuku Lomhlaba Lokubungaza u-Nelson Mandela 3.1.    Kulo nyaka uSuku Lokubungaza u-Nelson Mandela, mhla ziyi-18 kuNtulikazi 2022  luzogujwa ngaphansi kwesiqubulo somhlaba wonke esithi: ""Yenza lokho okwaziyo ukukwenza, ngalokho onakho, noma ikuphi lapho ukhona"".3.2.    Leli ikhwelo elicacile kubantu ukuthi beseke futhi babambe iqhaza emkhankasweni wokufaka igalelo kwizingenelelo ezisimeme ezizoba nomthelela oyohlale uhleli.3.3.    Esinye sezingenelelo saminyaka yonke iNkulumo-mpendulwano Yentsha ye-Nelson Mandela noHlelo Lokuhola Ngobuqotho olugxile ezihlokweni ezithinta abantu abasha eNingizimu Afrika nasemhlabeni jikelele.4.    Isikhathi seNtela 4.1.    Isikhathi sentela sangowezi-2022 sizovulwa kusuka lu-1 kuNtulikazi kuya mhla zingama-24 kuMfumfu 2022. Abakhokhintela bayagqugquzelwa ukuthi bagcwalise amaphepha okubuyiswa kwentela ku-eFiling (www.sarsefiling.co.za) noma basebenzise i-MobiApp yoPhiko Lwezokuqoqwa Kwentela eNingizimu Afrika (u-SARS). 4.2.    Kulo nyaka u-SARS uzoqhubeka nokuthi uzenzele wona uhlolo lwabakhokhintela, okuwuhlelo abalenza bona ukusiza ukwenza lula ukubuyiswa kwamaphepha entela. Ngowezi-2021 bangaphezu kwezigidi ezintathu abakhokhinteka abahlolwa ngalolu hlelo oluzenzelayo.4.3.    Le ndlela yokubuyisa intela eyenzeka ngesikhathi futhi enembayo ayiqinisekisi nje kuphela ukuthi abakhokhintela balandela umthetho, kodwa iphinde isize uhulumeni ukuhambisa izidingonqangi kubantu baseNingizimu Afrika abazidinga kakhulu.E.    Imiyalezo1.    UkuhalalisaIKhabhinethi ihalalisela futhi ifisela okuhle laba: IJaji u-Owen Lloyd Rogers kulandela ukubekwa kwakhe kamuva njengeJaji leNkantolo Yomthethosisekelo eNingizimu Afrika.IKhabhinethi ihlanganyele noMongameli u-Ramaphosa ekufiseleni uMongameli waphambilini uThabo Mbeki uSuku Lokuzalwa oluhle lweminyaka engama-80, alubungaze mhla we-18 kuNhlangulana 2022. UMnu Mbeki wayefisa ikusasa eliqhakazile nelihle kubobonke abantu baseNingizimu Afrika.F.    AbaqashiweBonke abaqashiwe kumele kuqinisekiswe iziqu zabo futhi bahlolwe ngokufanele.1.    Abaqondisi abangebona abaphathi be-South African Civil Aviation Authority Board:a.    Mnu Ernest Khosa;b.    Nks Bulelwa Koyana;c.    Mnu Surendra Sooklal; kanye no-d.    Nks Rejoice Edith Phewa.2.    Amalungu e-Office of Disclosure of the Home Loan and Mortgage Disclosure: a.    Nks Kenosi Pearl Louisa Selane (uSihlalo);b.    Nks Catharina Maria Van der Sandt;c.    Mnu Errol Vincent Magerman;d.    UMmeli Mandla Dludlu;e.    Mnu Matsobane Gabriel Mello;f.    Nks Palesa Mawasha;g.    Nks Penelope Anne Beck-Paxton;h.    Nks Sphiwe Dorris Mayinga;i.    Nks Tshifhiwa Victor Mphigalale; kanye no-j.    Mnu Zuko Ncemane.Imibuzo: Nks Phumla Williams – uSomlomo Wekhabhinethi Umakhalekhukhwini: 083 501 0139 "
"Isitatimende soMhlangano weKhabhinethi obubanjwe ngohlelo-xhumano lwe-inthanethi ngoLwesine, mhla ziyisi-7 kuNtulikazi 2022",11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngohlelo-xhumano-lwe-inthanethi-ngolwesine,"A.    Izindaba ezisematheni1.    Ezakamuva ngeSifo Segciwane le-Corona (i-COVID-19)1.1.    IKhabhinethi lincome bonke abantu baseNingizimu Afrika abaqoke ukuphuma bayogonywa futhi abayithobelayo yonke imigomo ye-COVID-19, osekuholele ekutheni izwe likwazi ukugwema ukukhula kwezigameko ezintsha zokutheleleka kwabantu ngegciwane ehlandleni lesihlanu lobhubhane. 1.2.    Kepha-ke, akumele neze sidembesele njengoba i-COVID-19 iselokhu ikhona phakathi kwethu. Nakuba kamuva nje izwe likuqedile ukugqokwa kwezifonyo okuphoqelelekile emphakathini, abantu abanezifo ezingamahlalakhona kanye nalabo abagulayo bayakhuthazwa ukuba baqhubeke nokugqoka isifonyo. Kumele futhi siqhubeke nokugeza izandla noma sizihlanze ngesibulalimagciwane futhi siqinisekise ukuqhelelana ngendlela efanele phakathi kwethu nabanye abantu, futhi siqinisekise ukuthi endaweni okuhleli kuyona abantu kungena umoya ohlanzekile owanele.  1.3.    Ukugonywa kusalokhu kuyiyona ndlela yokuzivikela ku-COVID-19 eqinisekisiwe ukuthi iyasebenza efakazelwa yisayensi futhi iKhabhinethi liyabakhuthaza bonke abantu abangakagonywa ukuba baphume ngokushesha bayogonywa, kanti ngokunjalo futhi abantu esebegonyiwe nabo kumele baphume bayothola umjovo oweseka futhi ulekele umgomo egazini mahhala esikhungweni sokugoma esiseduze nabo. 2.    Isifo i-Monkeypox2.1.    IKhabhinethi lithulelwe umbiko wakamuva mayelana nokusabalala kwesifo i-Monkeypox ezweni kulandela ukuqinisekiswa kamuva nje kwesigameko sesibili sokutheleleka komuntu kuleli. Labo bantu abathelelekile bagonqile emakhaya futhi kulandelwa umkhondo wabo bonke abanye abantu abake basondelana nabo ukuze kuhlonzwe futhi kutholwe labo okungenzeka ukuthi nabo bathelelekile. 2.2.    UMnyango Wezempilo kanye NeSikhungo Sikazwelonke Sezifo Ezithathelwanayo basebenzisana neNhlangano Yezempilo Emhlabeni ukubheka nokuhlola ubungozi bokusabalala nokutheleleka kwabantu ngalesi sifo ezweni ngokuhambisana neMithethonqubo Yezempilo Yamazwe Ngamazwe. 2.3.    Igciwane le-monkeypox alisabalali kalula futhi lidluliseka kuphela emuva kokusondelana kakhulu kwabantu njengokuqabulana, ukwangana noma ukuthintana namalunga omzimba onezilonda ze-monkeypox. Abantu abangenazo izimpawu ze-monkeypox abalidluliseli igciwane kwabanye abantu. 2.4.    IKhabhinethi liluleke abantu abanezimpawu ezinjengemfiva, kanye nezimpawu ezijwayelekile zomkhuhlane ezilandelwa wukuqubuka okunamabhamuza ukuba baphuthume esikhungweni sezempilo esiseduzane ukuze baxilongwe futhi bathole ukwelashwa kusenesikhathi.3.    Isibhicongo esenzeke endaweni yokucima ukoma eMonti3.1.    Isibhicongo esesabekayo esenzeke endaweni yokucima ukoma Enyobeni eMonti eMpumalanga Kapa ngeSonto, mhla zingama-26 kuNhlangulana 2022 esidlule nemiphefumulo yamabhungu namatshitshi angama-21, sishiye izwe lethu lonkana likhungathekile futhi lisosizini. Kunzima ngisho ukucabanga nokubona ngamehlo engqondo usizi nobuhlungu obesabekayo obubhekene nemindeni elahlekelwe yizingane zayo ngendlela ebuhlungu kangaka. 3.2.    IKhabhinethi lizwakalise ukudabuka kwalo futhi ladlulisa namazwi enduduzo emindenini elahlekelwe yizingane zayo ezithandayo futhi lizwakalise amazwi okubonga kubo bonke labo abafake isandla ngokulekelela nokuhlinzeka ngosizo emindenini esemanzini kulesi sikhathi esinzima kangaka ebhekene naso. 3.3.    Kuyinto ekhathazayo ukuthi izingane ezisencane kangaka, ngisho nalezo ezineminyaka yobudala eyi-13 imbala, zivunyeliwe ukuba zingene kule ndawo yokucima ukoma futhi zavunyelwa nokuphuza utshwala. Sinxusa imiphakathi ukuba idlale indima yayo ukugcina izingane zethu ziphephile ngaso sonke isikhathi. 3.4.    Izingane ezineminyaka yobudala engaphansi kweyi-18 azivumelekile ukungena emathaveni, emashibhini, ezinkantini kanye nasemabhodlela-sitolo. Abathengisi botshwala abayotholakala bephula noma yimiphi kule mithetho bayobekwa amacala futhi kuhoxiswe nezimvume zabo zokuthengisa utshwala. 4.    Imiphumela Yengqungquthela Yabaholi Beqembu Lamazwe Ayisikhombisa (i-G7)4.1.    UMongameli u-Cyril Ramaphosa ubebambe iqhaza eNgqungqutheleni Yabaholi Bamazwe e-G7 ebibanjelwe e-Bavaria, kwelaseJalimane ngoMsombuluko mhla zingama-27 kuNhlangulana 2022. UMongameli – obambe iqhaza ezigcawini zokusebenza lapho kubhungwe khona ngezindaba eziphathelene nesimo sezulu, amandla kagesi, ezempilo, ukutholakala kokudla okwanele kanye nokulingana ngokobulili – ubemenywe ngumsingathi wengqungquthela uShansela Olaf Scholz. 4.2.    I-G7 wumbimbi lwezepolitiki olubandakanya ohulumeni bamazwe ahlukahlukene olubandakanya i-Canada, France, Germany, Italy, Japan, United Kingdom kanye ne-United States.B.    Izinqumo zeKhabhinethi1.    Uhlaka Lwemithethomgomo Yomkhakha Wezomthetho (uHlaka lwe-LSC)1.1.    IKhabhinethi likugunyazile ukushicilelwa koHlaka lwe-LSC ukuze umphakathi uphawule ngalo. Izinjongo zale mithethomgomo wukuletha uguquko emkhakheni wezomthetho ukuze kube nokumeleka ngendlela efanele kwabantu bonke bakuleli. Imithethomgomo izoqinisekisa futhi nokusungulwa kwenhlangano ezokhiqiza abahlinzeki bezinsizakalo zomthetho abaqeqeshwe kahle futhi abawenza ngobunyoninco umsebenzi wabo.1.2.    Umsebenzi wokwakhiwa koHlaka lwe-LSC bewenganyelwe nguMkhandlu Womsebenzi Wezomthetho, okuyinhlangano esemthethweni esungulwe ngokweSigaba sesi-4 soMthetho Womsebenzi Wezomthetho, wonyaka wezi-2014 (uMthetho wama-28 wonyaka wezi-2014) futhi ngokuholwa nokuqondiswa nguMthetho Wezokufukulwa Nokuhlonyiswa Kwabantu Abamnyama Kwezomnotho (i-B-BBEE), wonyaka wezi-2013 (uMthetho wama-46 wonyaka wezi-2013).1.3.    UMthetho we-B-BBEE wonyaka wezi-2013 uhlinzekela ukuthi uNgqongqoshe Wezohwebo, Izimboni Nokuncintisana akhiphe imithethomgomo yenkambiso enhle okumele ilandelwe ekufukulweni nokuhlonyiswa kwabantu abamnyama kwezomnotho emikhakheni ethile ehlosiwe. Amalungu omsebenzi wezomthetho njengamanje awanayo imithethomgomo eqondene nalo mkhakha ezowahola futhi iwaqondise ekubhekaneni ngqo nokungalingani okukhona emsebenzini wezomthetho.1.4.    UHlaka lwe-LSC lwashicilelwa kuSomqulu Kahulumeni isikhathi esiyizinsuku ezingama-60 ukuze umphakathi ukwazi ukuphawula ngalo. 2.    Imibiko Yenqubekelaphambili Yokusebenza Ekhishwa Kabili Ngonyaka 2.1.    IKhabhinethi liyigunyazile imibiko yenqubekelaphambili yokusebenza ekhishwa kabili ngonyaka yesikhathi esifaka phakathi uMfumfu 2021 kuya kuNdasa 2022. Le mibiko iyingxenye yoHlaka Lwamaqhinga Esikhathi Esimaphakathi (i-MTSF) 2019-2024. I-MTSF 2019-2024 iwuhlelo lokuqalisa umsebenzi kanye nokusebenza kohlaka lokuqapha okuhloswe ngalo ukufezekisa izinto ezibekwe eqhulwini nguhulumeni wehlandla lokuphatha lesithupha ngaphansi kweNhlosombono yowezi-2030 yoHlelo Lokuthuthukiswa Kwezwe.2.2.    Imibiko ibigxile ezintweni eziyisikhombisa ezibekwe eqhulwini nguhulumeni, okuyilezi (1) Uguquko kwezomnotho nokuvulwa kwamathuba omsebenzi; (2) Ezemfundo, amakhono kanye nezempilo; (3) Ukuqiniswa kwezibonelelo zikahulumeni nokubhekelelwa komphakathi kangcono ngokuthi kuhlinzekwe izidingongqangi ezithembakele ezitholakala ngendlela efanele ngaso sonke isikhathi futhi ezisezingeni elifanele; (4) Ukudidiyelwa ngendlela efanele kwezindawo okutholakala kuzona ingqalasizinda nezikhungo eziwusizo, izindawo zokuhlaliswa kwabantu kanye nohulumeni basekhaya; (5) Ubumbano lomphakathi kanye nemiphakathi ephephile; (6) Umbuso onekhono lokusebenza ngendlela efanele, olandela inkambiso elungileyo emsebenzini owenzayo futhi othuthukisayo; kanye (7) ne-Afrika nomhlaba ongcono, kanye nezinhlelo zokungenelela zikahulumeni wehlandla lokuphatha lesithupha ezihlobene nalokho. 2.3.    IKhabhinethi liyamukele ngezandla ezimhlophe imikhakha okwenzeke kuyona inqubekelaphambili emigomweni obekuhloswe ukufinyelela kuyona kulesi sikhathi sokubika esibuyekezwayo. IKhabhinethi liyiphawulile futhi naleyo mikhakha edinga ukuthi kube nezinhlelo zokungenelela ukuze kulungiswe inkinga yokubambezeleka okwenzekile ngenxa yokukhahlamezeka okudalwe wubhubhane lwe-COVID-19. 2.4.    ONgqongqoshe bazobamba izithangami nabezindaba kula maviki ezayo ukuze bakwazi ukwenaba kabanzi ngemibiko yabo ngokwehlukana kwabo futhi bachaze kabanzi nangalezo zindawo lapho kudingeka khona ukuba kuqiniswe isandla kusetshenzwe ngokuzikhandla.C.    Umcimbi ozayo1.    INgqungquthela Yosozimboni Abamnyama Abathumela Impahla Nemikhiqizo Emazweni Angaphandle (i-BIEC)1.1.    I-BIEC yokuqala ngqa izobanjelwa e-Sandton International Convention Centre eGoli ngoLwesithathu mhla zingama-20 kuNtulikazi 2022. 1.2.    Ingqungquthela ilandela ukwethulwa kweNethiwekhi Yosozimboni Abamnyama Yokuthunyelwa Kwempahla Nemikhiqizo Emazweni Angaphandle, phecelezi, i-Black Industrialists Export Network, ethulwe nguhulumeni ngasekuqaleni konyaka, esekela osozimboni abamnyama ukuze bakwazi ukungena ezimakethe ezintsha futhi bakwazi ukufinyelela kuxhasomali lokuthumela impahla nemikhiqizo emazweni angaphandle kanye namathuba nezindlela zokukhangisa nokwazisa ngempahla nemikhiqizo yabo. D.    Imiyalezo1.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle kulaba: amaBhokobhoko, ngokunqoba kwawo ngomzuzu wokugcina emdlalweni wawo ne-Wales olethe injabulo enkulu kubalandeli, obekungumdlalo wokuzwana amandla wokuqala kwemithathu obubanjelwe enkundleni i-Loftus Versveld Stadium ePitoli ngoMgqibelo mhla zi-2 kuNtulikazi 2022. iBanyana Banyana, ngokunqoba kwayo ngamagoli amabili kwelilodwa emdlalweni wayo wokuvula obuphakathi kwayo ne-Nigeria weNdebe Yabesifazane Yamazwe ase-Afrika, esingethwe yi-Morocco, ngoMsombuluko mhla zizi-4 kuNtulikazi 2022.E.    Abaqashiwe    Bonke abaqashiwe kumele kuqinisekiswe iziqu zabo futhi bahlolwe ngokufanele.1.    UDkt Nyameko Barney Pityana oqokwe njengoSihlalo we-National Lotteries Commission. 2.    U-Adv Rory Voller oqokwe njengoKhomishana we-Companies and Intellectual Property Commission. Imibuzo: Nks Phumla Williams – uMkhulumeli weKhabhinethi Iselula: 083 501 0139"
"Isitatimende soMhlangano weKhabhinethi obubanjwe ngobuchwepheshe be-inthanethi, mhla we-17 kuNcwaba 2022",13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/zu/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"A. Ezisematheni1. Ezamandla 1.1. IKhabhinethi lamukele izingenelelo ezethulwe nguhulumeni ukubhekana nenkinga kagesi ebhekene nezwe. Lezi zinyathelo ezizohamba ibanga elide ekuhlahleni indlela yokunciphisa ukuncishwa kogesi ngenhloso yokuwonga, ukuletha uguquko emkhakheni kagesi kanye nokuqinisekisa ukutholakala kogesi isikhathi eside.1.2. Ukuze seseke isizinda sikagesi futhi sisize izwe lethu ngokuthunyelwa kogesi olinganiselwe, sidinga ukunciphisa ukusetshenziswa kogesi njengezwe ngama-600 megawatts ezinyangeni ezintathu ezizayo. 1.3. Amakhaya angadlala indima yawo ekongeni ugesi ngokucisha zonke izibani ezingabalulekile kanye nezinto ezisebenzisa ugesi omningi ngezikhathi lapho ugesi usetshenziswa kakhulu khona. Amabhizinisi ayagqugquzelwa ukuthi aqale ukusebenzisa ubuchwepheshe obonga ugesi emkhiqizweni yawo futhi azibandakanye emizamweni yokunciphisa ukudingeka kogesi. 2. Umkhankaso we-Operation Vulindlela 2.1. IKhabhinethi lamukele inqubekelaphambili eyenziwe emkhankasweni we-Operation Vulindlela wokususa zonke izihibe emikhakheni yezamandla, owezokuxhumana, nowamanzi kanye nezokuvakasha ngenhloso yokuvuselela umnotho.2.2. Izinguquko kwizakhiwo eziyisishiyagalolunye kwezingama-26 sezikhona, neziyi-11 nazo ziqhubekela phambili kahle kakhulu. Ukuphumelela kwalokhu kubandakanya ukwenyusa isilinganiso sokukhishwa kwemvume yokuphehlwa kogesi ovuselelekayo, ukuguqulwa kwe-Transnet National Ports Authority ibe yinkampani, ukukhishwa kohlu olubuyekeziwe lwamakhono abucayi kanye nokuqaliswa kohlelokusebenza lwe-e-Visa kumazwe ayi-14, kubandakanya nezimakethe zabavakashi ezinkulukazi ezintsha okuyi-China, i-India, i-Kenya ne-Nigeria. 3. Udlame Olubhekiswe Kwabobulili Obuthile Nokubulawa Kwabesifazane (i-GBVF)3.1. IKhabhinethi lizwakalise intukuthelo ngokudlwengulwa okunesihluku kwakamuva kwabesifazane abayisishiyagalombili e-Krugersdorp e-Gauteng. Lezi zenzo ezimbi nokuhlukunyezwa kwabesifazane kudicilela phansi isithunzi sethu emphakathini. IKhabhinethi liphinde lancoma uPhiko Lwamaphoyisa eNingizimu Afrika ngokusheshe abophe abasolwa abaningana abasolwa ngalo bugebengu obunyantisayo. 3.2. IKhabhinethi linxuse imiphakathi ukuthi isebenzisane nabomthetho ngokunikezela ngolwazi noma ngokubika izenzo ezisolisayo. Ngokusebenza ngokubambisana, singenza imiphakathi yethi iphephe kubantu besifazane nasezinganeni. 3.3. Wonke umuntu waseNingizimu Afrika unomsebenzi wokulwa nababhebhezeli bodlame ngokulandela umthetho. Bika zonke izigameko ezihlobene ne-GBVF esiteshini samaphoyisa esiseduze nawe noma ushayele inombolo yokunqanda ubugebengu ye-Crime Stop ku: 0860 01 0111, isikhungo i-National GBVF Command Centre ku: 0800 428 428 noma iNombolo Yosizo Yokunqandwa Kodlame Olubhekiswe Kubulili Obuthile ku: 0800 150 150. 4. INyanga Yabesifazane4.1. INyanga Yabesifazane yaminyaka yonke ngoNcwaba ibungaza abesifazane ababa negalelo emzabalazweni wenkululeko nabobonke abesifazane emphakathini wakithi. 4.2. Kulo nyaka iNyanga Yabesifazane ibungazwa ngaphansi kwesiqubulo esithi: “Amalungelo Enhlalo-mnotho Nokuthuthukiswa Kwabesifazane: Sakha Kabusha Ukuthuthukisa Amandla Abesifazane”. 4.3. Abesifazane abangaphezu kwezi-20 000 abamashela eZindlini Zombuso ePitoli mhla we-9 kuNcwaba 1956 baba negalelo ekuqinisekiseni ukuthi ukulingana ngokobulili nokunithuthukiswa kuhlala kuseqhulwini eNingizimu Afrika yentando yeningi labantu.4.4. Isibindi sabo sagqugquzela abanye besifazane jikelele ukuthi nabo bathathe indawo yabo ePhalamende, kuhulumeni nasemphakathini, futhi siyaqhubeka nokwakhela phezu kwale ntuthuko kusukela sazuza inkululeko ngowe-1994.5. Isikhumbuzo sase-Marikana 5.1. NgoLwesibili, mhla we-16 kuNcwaba 2022, uhulumeni uhlanganyele nezwe lonkana ekukhumbuleni isibhicongo esenzeka e-Marikana eNyakatho Ntshonalanga ngowezi-2012. Ubuhlungu obazwiwa ngabasebenzi, imindeni yabo kanye nesizwe sonke buzohlale buqoshiwe emlandweni wethu. 5.2. UHlelo Lokwakha Kabusha i-Marikana seluqaliwe ukuze kuzokwakhiwa kabusha futhi kwenziwe isimondawo esivumela ukuthuthukisa izimpilo zomphakathi wase-Marikana. Ngonyaka owedlule uhulumeni wakhokha izigidi eziyi-R176 njengesinxephezelo emindenini yabagilwa futhi amacala asasele asaqulwa kulindeleke ukuthi aphothulwe uma kuphela uNcwaba ngowezi-2022. 5.3. Izindlu eziningi ezilungisiwe noma ezintsha zidluliselwe kubafelokazi base-Marikana kanti ezinye zizoqedelwa kulo nyaka. Umklamo wokwakhiwa kwezindlu wezigidi ezingama-R700 uzoholela ekuboneni abasebenzi basezimayini bethola izindlu ezisezingeni elihle. Ingqalasizinda ebucayi kwezenhlalo iyahlinzekwa ukwenza ngcono izimo zokuhlala emiphakathini yasezimayini. 6. Imbizo kaMongameli yoHlelo Lokuthuthukiswa Kwezifunda (i-DDM) e-Gauteng 6.1. Kulandela impumelelo yeZimbizo zikaMongameli ezintathu ze-DDM ebezibanjwe eNyakatho Ntshonalanga, eFreyistata naseMpumalanga, uMasipala Wesifunda i-Sedibeng e-Gauteng usingathe imbizo yesine ngoLwesihlanu, mhla we-12 kuNcwaba 2022.6.2. Ngaphansi kwesiqibulo eithi: “Masingashiyi muntu ngemuva”, uMongameli u-Cyril Ramaphosa uhole ithimba lezikhulu eziphezulu kuzwelonke, kwisifundazwe kanye nakohulumeni basekhaya. Abantu baseNingizimu Afrika ngokwehlukahlukana kwabo banxenxwa ukuba basebenze ngokubambisana ukulwa namazinga akhulayo obubha kanye nobuphofu okudalwa izinselele zezimo zomnotho. 6.3. ISifunda i-Sedibeng senze inqubekelaphambili ekuqalisweni kohlelo lwe-Vaal River Special Economic Zone (i-SEZ), oluthembisa kakhulu ekuthuthukisweni kwezimboni zesifunda, zesifundazwe kanye nasezweni lonkana. I-Vaal River SEZ ihlele ukubandakanya le mikhakha ebucayi elandelayo: iDolobha Elisha Lobuchwepheshe Besimanje e-Vaal River; Isiphehlimandla Esiphehla Ugesi Ngamanzi Nangomoya; isizinda esikhiqiza insangu; ukuthuthwa kwemikhiqizo yezolimo; idolobha elizungeze isikhumulo sezindiza; isikhumulo sezindiza esincane; ukuthuthwa kwempahla ngezindiza kanye nokuvuselelwa komkhakha okhiqiza insimbi.  7. INgqungquthela kaMongameli Yomkhakha Wezenhlalo7.1. INgqungquthela kaMongameli Yomkhakha Wezenhlalo ebibanjwe Ekurhuleni, e-Gauteng kusuka mhla we-4 kuya mhla we-5 kuNcwaba 2022 ngaphansi kwesiqubulo esithi: “Sikhuthaza Ukubumbana Kwezenhlalo Ukuvumela Ukubamba Iqhaza kwiNhlalo-mnotho Emiphakathini”, iqoqele ndawonye ababambiqhaza ababuya kwizifunda ezehlukene ukuthi basebenze nohulumeni ukubhekana nezinselele zenhlalo-mnotho kanye nokunxenxa izinsiza zomphakathi, phakathi kwezinye izinjongo. 7.2. Ingqungquthela ibheke imibiko yezinkulumo-ngxoxo yezifundazwe eziyisishiyagalolunye kwizinselele lezi zifundazwe ezibhekene nazo, okufaka phakathi ukufinyelela kuxhaso-mali, izinkinga zokulawula, ukuguqulwa komkhakha wezenhlalo ngokombono wokuqinisa ubudlelwano phakathi kukahulumeni nemiphakathi ukuze kuzobhekanwa nezinselele ezihlobene nobubha, ukungalingani kanye nokuntuleka kwemisebenzi. 7.3. IKhabhinethi linxuse izinhlangano zomphakathi nezakhamuzi ukuthi badlale indima yabo ebonakalayo ekuqinisekiseni ukuthi sakha ikusasa elingcono, njengoba kucatshangiwe kuHlelo Lwentuthuko Lukazwelonke: NgokoMbono wezi-2030. B. Izinqumo zeKhabhinethi1. UHlelo-kusebenza Lwezimboni Zamasiko Nobuciko1.1. IKhabhinethi ligunyaze uHlelo-kusebenza Lwezimboni Zamasiko Nobuciko ukuthi luqaliswe ukusebenza. Lolu hlelo-kusebenza lugxile kubuciko obubonakalayo; imisebenzi yezandla nemiklamo; ubuciko obulalelwayo nobubukwayo kanye nobuciko obenziwa ngekhompyutha; izinsizakalo zokuklama nobuciko; ukudlala nokubungaza, kufaka phakathi umculo, ukuxhumana ngokubhaliwe nokushicilelwe phansi. 1.2. Uhlelo-kusebenza luzongenelela kule mikhakha ekwakheni umkhakha omusha oguqukile ozokwaziwa emhlabeni jikelele futhi uncintisane ezingeni. Luzosebenzela imboni yobuciko eNingizimu Afrika ukuthi ikwazi ukufinyelela ezimakethe zakuleli nasemhlabeni jikelele. 2. UHlaka Lwenqubomgomo Olubuyekeziwe Lokuboleka KoMasipala Nezimo Eziphuthumayo Zemali2.1. IKhabhinethi libuyekeze ukuchitshiyelwa koHlaka lwenqubomgomo yamanje Yokuboleka Komasipala Nezimo eziphuthumayo Zemali. Izichibiyelo lezi zibhekele kwisahluko sokuboleka salolu hlaka. Phakathi kwezichibiyelo eziphakanyisiwe ngokwethula isikhathi eside sokuboleka ukuze sizohambisana nesikhathi sokusebenza kwempahla esuke ibolekwa futhi ikhokhelwa nemali. Izichibiyelo zibuye zicacise umsebenzi wezikhungo zokuthuthukiswa kwezimali endimeni yokweboleka yomasipala.2.2. ISahluko sama-230 soMthethosisekelo waseRiphabhulikhi yaseNingizimu Afrika we-1996 unika amandla omasipala ukuthi baboleke imali ukuze bathole imali yokuqalisa ukusebenza noma ukukhokhela izindleko ezikhona. Uhlaka lokuqala lwagunyazwa yiKhabhinethi ngowezi-2000 ukuhlahlela indlela iSahluko se-6 nese-13 soMthetho Wezezimali Komasipala, wezi-2003 (Umthetho wama-56 wezi-2003). Izichibiyelo ezigunyaziwe zihlose ukukhuthaza ababolekisi abaningi ezimakethe zomasipala kodwa zibe ziqhubeka nokugcina izimiso ezingumongo eziyisisekelo sokuboleka komasipala. 3. Ukukhishwa ngaphambi kwesikhathi kwekhalenda ukuze lizoshicilelwa lezibalo zobugebengu zekota zangonyaka wezimali wezi-2022/233.1. IKhabhinethi ligunyaze ukukhishwa ngaphambi kwesikhathi kwekhalenda okuphakanyisiwe ukuze lizoshicilelwa lezibalo zobugebengu zekota zangonyaka wezimali wezi-2022/23. IKhabhinethi ligunyaze ukukhishwa kwezibalo zobugebengu zekota. Lokhu kwenziwe ukuze kuzoshintshwa izikhathi zokukhishwa kwezibalo zobugebengu zonyaka ezedlule zezwe.3.2. Ikhalenda eliphakanyisiwe lezibalo zobugebengu nguNcwaba 2022 ukuthi kukhishwe elekota yokuqala bese kuthi ngoLwezi 2022 kukhishwe elekota yesibili. Izibalo zobugebengu zekota yesithathu nekota yesine zizokhishwa ngoNhlolanja nangoNhlaba ngowezi-2023 ngokulandelana. 4. Ukuphela kweSimo Senhlekelele Kuzwelonke (i-NSoD)4.1. IKhabhinethi ligunyaze ukuphela kweSimo Senhlekelele Kuzwelonke (i-NSoD) esamenyezelwa emva kwezikhukhula ezadala umonakalo eMpumalanga Kapa naKwaZulu Natali. 4.2. I-NSoD iphele mhla we-18 kuNcwaba 2022 kulandela ukwelulwa mhla we-18 kuNtulikazi 2022. Ukwelulwa kwakungenxa yesidingo sokuqhubeka ngokwengeza izinyathelo eziphuthumayo ezikhona ezazithathwe yizinhlaka zikahulumeni ukuqeda nokubhekana nomphumela odalwe isimo esibi sezulu ezifundazweni ezithintekayo. 4.3. IKhabhinethi livumile ukuthi izimo zamanje azisafanele izinyathelo ezinqala njengezinhlaka zikahulumeni, umkhakha ozimele kanye nomphakathi sizoqhubeka siqinisekise usizo, ukuvuselela kanye nokwakha kabusha okuqhubekayo.  C. Imithethosivivinywa1. UMthethosivivinywa Wokuchibiyela Ukubhaliswa Komhlaba wezi-20221.1. IKhabhinethi ligunyaze ukulethwa koMthethosivivinywa Wokuchibiyela Ukubhaliswa Komhlaba wezi-2020 ePhalamende ukuze ucutshungulwe. IKhabhinethi lagunyaza lo Mthethosivivinywa ngoNhlangulana wezi-2020 ukuthi kuxoxisanwe nomphakathi ngawo.1.2. Izichibiyelo ezethuliwe zizobonisa ubunikazi bomhlaba obufakwe ngokomthetho kwiSahluko sama-25(6) soMthethosisekelo waseNingizimu Afrika we-1996. UMthethosivivinywa uhlinzeka ngokuqoqwa kwemininingwane ngokobuhlanga, ubulili, ubuzwe kanye nokuba isakhamuzi kwalabo abanamalungelo omhlaba eNingizimu Afrika. Lokhu kuzoholela ekubeni nemibiko yokuhlolwa kwamabhuku eqondile kanye nocwaningo esikhathini esizayo olumayelana nokuguqulwa kobunikazi bomhlaba. 2. UMthethosivivinywa We-ejensi Kazwelonke Yengqalasizinda Yomthombo Wamanzi (i-NWRIA) wezi-20222.1. IKhabhinethi ligunyaze ukushicilelwa koMthethosivivinywa we-NWRIA wezi-2022 ukuze umphakathi uphawule ngawo isikhathi esiyizinsuku ezingamashumi ayisishiyagalolunye (90). UMthethosivivinywa uhlongoza ukubekwa kwe-NWRIA ukuthi umsebenzi wayo kube ngukuhlela, ukuxhasa ngezimali kanye nokuthuthukisa ingqalasizinda yamanzi kuleli lizwe. Izophinde ibhekele ukunakekelwa kwengqalasizinda yamanzi ekhona njengamanje.2.2. I-ejensi izoqinisekisa ukuthunyelwa kwamanzi okusimeme, okulingene nokuthembakele okuzohambisana nezimiso zomthethosisekelo zokuba nelungelo lokufinyelela emanzini nokuhlala endaweni ephephile enempilo. I-ejensi izokwakheka njengeNkampani Kahulumeni ngaphansi kweSahluko sesi-2 soMthetho Wokwenganyelwa Kwezimali Zikahulumeni, we-1999 (Umthetho woku-1 we-1999). I-ejensi izokwenza imisebenzi okwamanje eyenziwa i-Trans-Caledon Tunnel Authority. 3. UMthethosivivinywa Wokuchibiyela Ezamandla Ezimali Nemisebenzi Yomasipala wezi-20223.1. IKhabhinethi ligunyaze ukulethwa ePhalamende koMthethosivivinywa Wokuchibiyela Ezamandla Ezimali nemisebenzi Yomasipala wezi-2022. UMthethosivivinywa uchibiyela uMthetho Wamandla Ezimali Nemisebenzi Yomasipala, wangowezi-2007 (Umthetho we-12 wezi-2007).3.2. Izichibiyelo zilawula amandla omasipala ekufakeni intela ezindlekweni zentuthuko ngokwezicelo zokuthuthukiswa komhlaba ezilethwe komasipala. Lezi zichibiyelo zizoqinisekisa ukuthi omasipala basebenzisa lezi zindleko ngeqiniso, obala futhi ngendlela eqondile. IKhabhinethi lagunyaza lo Mthethosivivinywa ngowezi-2020 ukuze umphakathi uphawule ngawo. 4. UMthethosivivinywa Wokuchibiyela Izindaba Zezimali wezi-20224.1. IKhabhinethi ligunyaze ukulethwa ePhalamende koMthethosivivinywa Wokuchibiyela Izindaba Zezimali, wezi-2022. UMthethosivivinywa uhlongoza ukuchibiyela iMithetho eyisikhombisa, okuyilena (1) uMthetho Wempesheni Yezikhungo Ezisebenzisanayo, we-1963 (Umthetho wama-41 we-1963); (2) uMthetho Wempesheni Womkhosi Wezempi, we-1976 (Umthetho wama-84 we-1976); (3) uMthetho Wempesheni Yabasebenzi Bakahulumeni we-1996; (4) uMthetho Wekhomishini Yezezimali, we-1997 (Umthetho wama-99 we-1997); (5) uMthetho weBhange Lokuthuthukiswa Komhlaba Nezolimo, wezi-2002 (Umthetho we-15 wezi-2002); (6) uMthetho Wabacwaningi-mabhuku wezi-2005 (Umthetho wama-26 wezi-2005) kanye (7) noMthetho Ochitshiyelwe Wabacwaningi-mabhuku wezi-2021 (Umthetho wesi-5 wezi-2021).4.2. Izichibiyelo ezihlongozwayo zibandakanya, ngaphansi koMthetho Wempesheni Yomkhosi Wezempi we-1996, ukubandakanywa kwabalingani kwizinzuzo kubuyelwa emuva kusuka ngama-27 kuMbasa 1994. Izichibiyelo zemithetho yempesheni zizovumela amakhosikazi nabayeni ukuthi bathole inzuzo yempesheni yabo masinya nje emva kokuhlakazwa komshado.4.3. Ngaphezu kokucacisa umsebenzi kaNgqongqoshe Wezezimali nasekucwaningeni amabhuku, izichibiyelo ziphinde zilinganise amandla ekomidi eliqinisa umthetho lapho umcwaningi-mabhuku ethole khona kunecala. UMthethosivivinywa washicilelwa ngoNhlolanja wezi-2022 ukuthi umphakathi uphawule. 5. UMthethosivivinywa Wokuchibiyela Imithetho Engujikelele (Ukulwa Nokushushumbiswa Kwemali noKulwa Nokuxhasa Ngezimali Izenzo Zobudlova) wezi-20225.1. IKhabhinethi ligunyaze ukulethwa koMthethosivivinywa Wokuchibiyela Imithetho Engujikelele (Ukulwa Nokushushumbiswa Kwemali Nokulwa Nokuxhasa Ngezimali Izenzo Zobudlova) wangowezi-2022 ePhalamende ukuthi uzocutshungulwa.5.2. Lo Mthethosivivinywa unguMthethosivivinywa oyingxubevange ochibiyela iMithetho ekhona njengamanje okuyi (i) uMthetho Wesikhungo Sobunhloli Bezezimali, wezi-2001 (Umthetho wama-38 wezi-2001); (ii) uMthetho Wezinhlangano Ezingenzi Nzuzo, we-1997 (Umthetho wama-71 we-1997); (iii) uMthetho Wokulawulwa Kwempahla eku-Trust, we-1988 (Umthetho wama-57 we-1988); (iv) uMthetho Wezinkampani, wezi-2008 (Umthetho wama-71 we-2008) kanye (v) noMthetho Wokulawulwa Komkhakha Wezimali, wezi-2017 (Umthetho we-9 wezi-2017).5.3. Izichibiyelo ziphendula ukuntula okubonakele ngesikhathi sokubuyekezana kwamazwe okwenziwa yithimba le-Financial Action Task Force (i-FATF). Umbiko wokuhlolwa ofanayo waqhamuka nezincomo ezingama-40 ezingasiza ekubekeni iNingizimu Afrika ukuthi ihambisane nezinyathelo zomhlaba zokulwa nokushushumbiswa kwemali kanye nokuxhasa ngezimali izenzo zobudlova. 5.4. INingizimu Afrika yatholakala ukuthi isemuva ezindaweni ezingama-20. Lo Mthethosivivinywa ubhekene nezindawo eziyi-14 zalezi zindawo ezibonakele. INingizimu Afrika selokhu yaba yilungu le-FAFT kusukela ngowezi-2003. 6. UMthethosivivinywa Wokuchibiyela Ezezidakamizwa Nokushushumbiswa kwazo wezi-20226.1. IKhabhinethi ligunyaze ukulethwa ePhalamende koMthethosivivinywa Wokuchibiyela Ezezidakamizwa Nokushushumbiswa Kwazo wezi-2022 ukuthi ucutshungulwe. UMthetho Wezidakamizwa Nokushushumbiswa Kwazo, we-1992 (Umthetho we-140 we-1992) ukwenza kube licala ukukhiqizwa nokusatshalaliswa kwanoma isiphi isidakamizwa kwezibalulwe ngaphansi kweSahluko soku-1 neSahluko sesi-2 soMthetho. 6.2. Izichibiyelo zibhekana nokungasebenzi kweSahluko sama-63, okwatholakala ukuthi akuhambisani nomthethosisekelo uma uNgqongqoshe ezonikwa amalungelo okuchibiyela izahluko ngaphandle kokubandakanya inqubo yomthetho.6.3. Ngowezi-2020, iNkantolo Yomthethosisekelo yamemezela ukuthi iSahluko sama-63 esimayelana neZidakamizwa Nokushushumbiswa Kwazo we-1992 asihambisani nomthethosisekelo futhi yamisa ukungasebenzi kwaso ukuya mhla ziyi-17 kuZibandlela 2022 ukunikeza iPhalamende isikhathi sokulungisa leli phutha. D. Umcimbi ozayo1. Indebe yomhlaba i-Rugby World Cup Sevens 20221.1. INingizimu Afrika izosingatha imidlalo yendebe yomhlaba i-World Cup Sevens 2022 eKapa phakathi komhla we-9 nomhla we-11 kuMandulo 2022. Lo mcimbi wombukiso uzosingathwa okokuqala ezwenikazi i-Afrika futhi kuzobonakala amaqembu amadoda angama-24 nawesifazane ayi-16 aphuma emhlabeni jikelele encintisana. E. Imiyalezo1. UkuhalalisaIKhabhinethi lihalalisela futhi lifisela okuhle kodwa laba: I-Banyana, ngokuqopha umlando benqoba indebe yokuqala ngqa yaseNingizimu Afrika ye-Women's Africa Cup of Nations (i-WAFCON), emdlalweni wamanqamu we-2022 WAFCON obudlalwa e-Rabat, e-Morocco ngoMgqibelo, mhla wama-23 kuNtulikazi 2022. Ngokuphumelela kwabo, bazodlulela emincintiswaneni yeNdebe Yomhlaba Yabesifazane ye-FIFA ngonyaka ozayo ezobe isingathwe ngokuhlanganyela i-Australia ne-New Zealand kusuka mhla wama-20 kuNtulikazi kuya mhla wama-20 kuNcwaba 2023.IQembu laseNingizimu Afrika, ngokuhlabana ngezindondo ezingama-27 emidlalweni enhlobonhlobo ye-2022 Commonwealth Games ebidlalwa e- Birmingham, e-England kusuka mhla wama-28 kuNtulikazi kuya mhla wesi-8 kuNcwaba 2022. Bathathe indawo yesishiyagalolunye ngezindondo eziyisikhombisa zegolide, eziyisishiyagalolunye zesiliva kanye nezili-11 zethusi.Iqembu Labesifazane lama-Springbok, ngokunqoba i-Spain emdlalweni wabo wokuqala kwemibili yokuzwana amandla ye-Women’s Winter Series e-Emirates Airline Park e-Johannesburg.Nks Ndavi Nokeri (23), ngokwethweswa isicoco sikaZime waseNingizimu Afrika wezi-2022.Nks Ashleigh Buhai, ngokuhlabana ku-2022 AIG Women’s Open waba ngowesifazane wesithathu waseNingizimu Afrika ukuhlabana ngendondo yegolide.2.   Amazwi enduduzo         IKhabhinethi lidlulisa amazwi enduduzo emndenini nakubangani baka: ● Tokollo “Magesh” Tshabalala (46), umculi kanye nombhali wamaculo owadlondlobala waduma ngesikhathi yena nabangani bakhe ababili beqala iqembu lomculo we-kwaito ngowe-1996 elalibizwa nge-TKZee.   3. Abaqashiwe1. Bonke abaqashiwe kumele kuqinisekiswe iziqu zabo futhi bahlolwe ngokufanele.1.1. Nks Zenkosi Dumile Mhlongo njengePhini loMqondisi-Jikelele (i-DDG): Kwezocwaningo Lenqubomgomo Nomthethonqubo kuMnyango wezemisebenzi Kahulumeni Nengqalasizinda (i-DPWI).  1.2. Dkt Bongani Elias Sithole njenge-DDG: kwiSikhungo Sokulawulwa Kwesimo Senhlekelele kuMnyango Wezokubusa Ngokubambisana. 1.3. Mnu Adam Mthombeni njenge-DDG: KweZobudlelwano Phakathi Kukahulumeni e-DPWI.  2. IKhabhinethi livumelana nokuqashwa kwalaba abalandelayo:2.1. Dkt Zwanani Titus Mathe njengeSikhulu Esiphezulu Esiphethe eSikhungweni Sokuthuthukiswa Kwezamandla eNingizimu Afrika.2.2. Amalungu angasebenzi ngokuphelele kuBalawuli Bezamandla Kuzwelonke eNingizimu Afrika:a. Mnu Thembani Bukula (uSihlalo);b. Mnu Zandile Mpungose (iPhini likaSihlalo); c. Nks Precious Sibiya;d. Nks Thembeka Semane; no-e. Mnu Fungai Sibanda (ophinde wabekwa).2.3. USihlalo kanye nelungu loMkhandlu WeBhodi Lezobuchwepheshe Bezezimbiwa:a. Dkt Thibedi Ramontja (uSihlalo); no-b. Slz Lwazi Ngubevana. 2.4. Nks Cladie Thamo Hloniphile Mzobe njengoMphathi Omkhulu Wesifunda kwiNhlangano Yezimpesheni Nezibonelelo Zikahulumeni eNingizimu Afrika KwaZulu Natali.Imibuzo: Nks Phumla Williams – uSomlomo weKhabhinethi Umakhalekhukhwini: 083 501 0139"
"Isitatimende Somhlangano Wekhabhinethi obubanjwe ngobuchwepheshe be-inthanethi ngoLwesithathu, mhla wama-31 kuNcwaba 2022",1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngobuchwepheshe-be-inthanethi,"A.    Ezisematheni1.    Umnotho 1.1.    IKhabhinethi lamukele ukwehla kancane kwezinga labantu abangasebenzi kuleli lizwe, okwehle nge-0.6%, kusuka kuma-34.5% kwikota yokuqala kwaya kuma-33.9% kwikota yesibili ngowezi-2022. Amanani ashicilelwe kuCwaningo Lwabasebenzi Lwekota ngabeZezibalo eNingizimu Afrika abonisa ukuthi imisebenzi eminingi ebe khona ibe semkhakheni wezoMphakathi Nezinsiza Zenhlalo (276 000), wezoHwebo (169 000), weZezimali (128 000) kanye nowoKwakha (104 000). 1.2.    Inani eliphelele labantu abaqashiwe lime kwizigidi eziyi-15.6 kwikota yesibili ngowezi-2022, kwathi inani labantu abangasebenzi lakhula ngezi-132 000 laya ezigidini eziyi-8.0 kwikota yesibili ngowezi-2022 uma kuqhathaniswa nekota eyedlule.1.3.    Le mpumelelo engatheni kodwa ejabulisayo ibonisa ukuthi inhlanganisela yemizamo kahulumeni ekanye nozakwabo emiphakathini yokukhulisa umnotho nokusungula imisebenzi edingekayo isiqala ukuthela izithelo. 1.4.    Lokhu kungubufakazi bokuthi uma sonke sisebenza ngokubambisana siphikelele phambili ngamandla ahlangene, singazinqoba izinselele ezibhekene nomnotho wethu. 1.5.    IKhabhinethi liyakuqonda ukukhungatheka kwabantu baseNingizimu Afrika njengoba bethwele kanzima ukuphila nsuku zonke ngenxa yezindleko eziphezulu zempilo kanye nezinga eliphezulu labantu abangasebenzi. Njengohulumeni onakekelayo, silokhu sizimisele futhi sizinikele ekusebenzisaneni nozakwethu emiphakathini ukwakha ikusasa elingcono lawo wonke umuntu. Uhulumeni usalokhu ezinikele ekwesekeni amabhizinisi alapha ekhaya ngokuthenga impahla nokusebenzisa izinsiza zalapha ekhaya.2.    Ingqalasizinda Yomphakathi2.1.    Ikhabhinethi liyakugxeka kakhulu ukucekelwa phansi kwengqalasizinda ngabahlali basoThongathi KwaZulu Natali ngesikhathi bebhikishela amanzi. IKhabhinethi licela ukuthi kwehliswe amaphaphu futhi kubekezelwe njengoba umsebenzi usuqalile wokulungisa iSizinda Samanzi oThongathi.  2.2.    IKhabhinethi liyakuqonda ukukhungatheka kwabahlali okufanele basebenzise izimoto zamathangi amanzi isikhathi esengeziwe selokhu kwaba nezikhukhula ekuqaleni kwalo nyaka. Noma kunjalo, udlame nesiphithiphithi akusona isixazululo, futhi ukucekelwa phansi kwengqalasizinda yomphakathi kulimaza imiphakathi esendaweni kuphela.3.    ISichibiyelo soMthetho Wezindlela Zokusebenza Zomasipala Bohulumeni Basekhaya sezi-20223.1.    IKhabhinethi lamukele ukusayinwa kufakwe emthethweni iSichibiyelo Somthetho Wezindlela Zokusebenza Komasipala Bohulumeni Basekhaya, sezi-2022 (Umthetho wesi-3 wezi-2022) nguMongameli u-Cyril Ramaphosa. Lo Mthetho uhlose ukuthuthukisa ikhono kanye namazinga okuziphatha kohulumeni basekhaya. Lo mthetho uyingxenye yemizamo kahulumeni yokusebenza ngokulandela umthetho Kwezemisebenzi Kahulumeni kanye nokuqinisekisa ukuhlinzekwa okusimeme kwezinsiza kubantu, njengelungelo elihamba phambili elilotshwe kuMthethosisekelo waseNingizimu Afrika wangowe-1996.3.2.    Lo Mthetho ucacisa inqubo okumele ilandelwe uma kuqashwa abantu ezikhundleni zokuphatha. Manje usuvimbela izikhulu eziphethe kuhulumeni ukuthi zibe nezikhundla emahhovisi amaqembu epolitiki. Ngalo Mthetho futhi, izikhundla ezingenabantu zabaphathi bomasipala kulindeleke ukuthi zikhangiswe kuzwelonke ukuze kuzohehwa abantu abaningi abafanelekile abangafaka izicelo zalezi zikhundla. 3.3.    IKhabhinethi liyazethemba ukuthi lezi zinguquko zizoqinisekisa ukuthi labo abaqashwayo noma abakhethwayo kulezi zikhundla bazokwazi ukugcina izethembiso zabo ukuze sizokwazi ukuba nempilo engcono yawo wonke umuntu.4.    Ubugebengu 4.1.    IKhabhinethi lincome izikhulu ezisebenza ngentela eSikhungweni Esiqoqa Intela eNingizimu Afrika ngokushaqa izidakamizwa ze-crystal meth ezingama-785 kg ezingabiza inani eliyizigidi ezingama-R236 esikhumulweni sezindiza i-OR Tambo International Airport ngeSonto, mhla wama-28 kuNcwaba 2022. Ukushaqwa kwalezi zidakamizwa kuzothumela isexwayiso kuzigelekeqe sokuthi imingcele yethu engenayo nephumayo ivikelwe kakhulu futhi amahhovisi ethu asebenza ngokuzikhandla ukuqeda nya ubugebengu.B.    Izinqumo zeKhabhinethi1.    UMbiko Womkhandlu Wezemfundo Ephakeme (i-CHE) Wophenyo lokuKhokhelwa kwamaPhini oShansela Emanyuvesi kanye Nabaphathi Abakhulu eNingizimu Afrika1.1.    IKhabhinethi litshelwe kafushane ngemiphumela yophenyo lwe-CHE eyayijutshwe ngowezi-2020 nguNgqongqoshe Wezemfundo Ephakeme, Ezesayensi Nokuqamba Kabusha, uDkt u-Blade Nzimande, ukuthi iphenyisise ngezigaba zokukhokhelwa nokuhola kwezikhulu eziphezulu emanyuvesi esikhathini seminyaka eyi-15 kusukela ngowezi-2005 kuya kowezi-2019.1.2.    Uphenyo lwalusungulelwa ukuthola ukusimama, ukusebenza kahle kanye nokuthuthukiswa komkhakha wamanyuvesi noma wemfundo ephakeme kuleli lizwe. Lo mbiko ucacisa lokho okutholiwe kanye nezincomo ezethuliwe zokulungisa isimo. 1.3.    Izincomo lezi ziphakamisa, phakathi kokunye, inqubo yokukhokhelwa eqinile nengafihli lutho. Ukusungulwa kwethimba langaphandle futhi elizimele ukuqapha inqubo yokuthathwa kwezinqumo ngamaholo.  Uphinde waphakamisa ukuqiniswa kwezindlela zokuhlola ukwenziwa komsebenzi ezikhungweni. Ucwaningo luphinde labhekisisa ubukhulu balezo nalezo zikhungo futhi wabe sewenza isilinganiso esihambelana nesamazwe ngamazwe.1.4.    UNgqongqoshe Wezemfundo Ephakeme, Ezesayensi Nokuqamba Kabusha ulindeleke ukuthi axoxisane ngalo mbiko nobuholi basemanyuvesi njengesinyathelo sokuqinisa lezi zikhungo zemfundo. Umbiko uzobe emva kwalokho sewuchicilelwa kwiwebhusayithi yoMnyango Wezemfundo Ephakeme Nokuqeqeshwa ethi: www.dhet.gov.za.2.    Uguquko Olusheshisiwe Lwezocwaningo kanye Nekhono Lokufundisa Emkhakheni Wezemfundo Ephakeme2.1.    IKhabhinethi leseke izincomo zocwaningo olubili obelwenzelwe ukweluleka ngezinyathelo okumele zithathwe ukuze kuzosheshiswa uguquko kwezocwaningo kanye nekhono lokufundisa ezikhungweni zemfundo ephakeme.2.2.    Umbiko wokuqala wenziwa iThimba LikaNgqongqoshe elaliphenya imigoqo evimbe ukuqashwa, ukugcinwa emsebenzini kanye nenqubekelaphambili ezifundisweni zabantu abamnyama eNingizimu Afrika. Umbiko wesibili - owayalelwa nguMnyango Wezesayensi Nokuqamba Kabusha kanye neNhlangano Kazwelonke Yezocwaningo - yenziwa yibhodi i-Universities South Africa, okuyibhodi eliyinhlanganisela elimele amanyuvesi angama-26 kuleli lizwe.2.3.    Yomibili le mibiko iphakamisa amaqhingasu okungenelela ukuze kuzolethwa ngokushesha uguquko emikhakheni emihlanu ebanzi, okubalwa kuyo umkhakha wasebeneziqu; ukubamba iqhaza kwabasebenzi; usikompilo nemikhuba yesikhungo; inqubomgomo neqhingasu, kanye nezinsiza-kusebenza ezinganele.  3.    ISivumelwano Samazwe Ngamazwe Ngemithombo Yofuzo Lwezitshalo Zokudla Nezolimo (iSivumelwano)3.1.    IKhabhinethi ligunyaze ukungeniswa kweSivumelwano ePhalamende. Lokhu kuzovumela iNingizimu Afrika ukuthi ibe ingxenye yamazwe ahambisana nalesi Sivumelwano, esikhomba indlela amazwe angamalungu ekugcineni nasekuqinisekiseni ukusetshenziswa okusimeme kwemithombo yofuzo lwezitshalo ukuze kuzokhiqizwa ukudla nezolimo.3.2.    Ukungena kulesi Sivumelwano kuzophinde kuqinise ukuzinikela kwaleli lizwe ekugcineni nasekusebenziseni ngokusimeme imithombo yofuzo lwezitshalo, kuphinde kweseke imiphakathi yasemakhaya.4.    UHlaka Loguquko Lwesimo eNingizimu Afrika4.1.    IKhabhinethi ligunyaze uHlaka Loguquko Lwesimo ukuthi luqale ukusebenza. Uhlaka lolu luletha umbono owodwa weNingizimu Afrika elinganayo, nemelana nesimo sezulu. Licacisa izimiso nenqubomgomo ezoholela kulokhu. Uhlaka loguquko luzothinta wonke umuntu eNingizimu Afrika, futhi lunika ithuba lokubhekana nokungalingani kwangesikhathi esedlule futhi lwakha umnotho okuzozuza kuwona wonke umuntu.4.2.    IKhomishini KaMongameli Eqaphe Isimo Sezulu yaqhuba inqubo ejulile yokuxoxisana nokusetshenzisanwa nabo emphakathini futhi yathola ukwesekwa okukhulu ngalolu hlaka. IKhabhinethi likuqinisekisile ukuthi ukuguqukela emnothweni ongenayo ikhabhoni ngowezi-2050 kumele kweseke izifiso zentuthuko zezwe, kubandakanya imisebenzi engcono yawo wonke umuntu, ukubandakanywa komphakathi kanye nokuqedwa nya kobubha.4.3.    IKhabhinethi selicele bonke okusetshenziswana nabo emphakathini ukuthi beseke futhi bamukele lolu hlaka. Uhlelo olunemininingo lokuqalisa lolu hlaka luzokwenziwa, futhi luzohlanganiswa nezinhlelo zikahulumeni kanye nesabelomali.5.    Ikhadi Elisha Lelayisensi Yokushayela eNingizimu Afrika5.1.    IKhabhinethi ligunyaze ukushintshwa kweKhadi Lelayisensi Yokushayela lamanje kube yileli eliklanywe lafakwa izici zokuphepha. 5.2.    Indlela yamanje selokhu yasetshenziswa kusukela ngowe-1998. Ubuchwepheshe buyaguquguquka futhi sekuyizindleko ukugcina ingqalasizinda ekhona njengamanje. Ikhadi elisha eliphakanyisiwe lizokwenza ukuthi ilayisensi yokushayela kuleli lizwe ihambisane nobuchwepheshe be-International Information Technology Personal Identification Compliant Driving Licence (i-ISO18013).6.    INqubomgomo Yohlelo Olweluliwe Lwezemisebenzi Kahulumeni (i-EPWP)6.1.    IKhabhinethi ligunyaze ukufakwa kusomqulu kweNqubomgomo ye-EPWP ehlongozwayo ukuze kubonisanwe ngayo emphakathini. I-EPWP ngenye yezinhlelo ezingumongo zikahulumeni okuhloswe ngazo ukuletha usizo ekubhekaneni nobubha kanye nosizo lwemalingena ngokusungula amathuba emisebenzi yesikhashana, ikakhulukazi entsheni nakwabesifazane. 6.2.    Inqubomgomo entsha ehlongozwayo izoqinisa uhlelo futhi icacise ngodaba lwamaholo, uxhasomali kanye nokuvikeleka komphakathi, futhi luzolinganisa i-EPWP nezindlela zesimanje zokusebenza. Izogqugquzela ubudlelwano phakathi kukahulumeni nomkhakha ozimele ekuqinisekiseni ukuthi i-EPWP inegalelo elikhulu ekwakheni imisebenzi engcono nokuqedwa kobubha. Le nqubomgomo izophinde igqugquzele ukuqamba kabusha ekuqalisweni kwezinhlelo zemisebenzi kahulumeni kulolonke izwe. 7.    Izichibiyelo zoChungechunge Lwesine Lwezinhlamvu Zemali eNingizimu Afrika7.1.    IKhabhinethi ligunyaze ububanzi, umklamo kanye nokuhlanganiswa koChungechunge Lwesine Lwezinhlamvu Zemali eNingizimu Afrika Lwangowezi-2023. Ligunyaze uhlelo lokusebenza lokushintshanisa njalo ngonyaka ukusetshenziswa kwezilimi ezisemthethweni kulolu chungechunge lwesine lwezinhlamvu zemali.7.2.    Igama elithi ""iNingizimu Afrika"" lizofakwa ngakwelinye icala lohlamvu futhi lizobhalwa ngazo zonke izilimi ezisemthethweni. Izilimi ezintathu zizofakwa kuhlamvu luka-R5; izilimi ezimbili ku-R2; bese kuthi izinhlamvu zika-50c, 20c no-10c kanye no-R1 kufakwe ulimi olulodwa. Zonke lezi zilimi zizosetshenziswa ngokushintshana njalo ngonyaka isikhathi esiyiminyaka eyishumi ezayo.8.    INqubomgomo Ehlongozwayo Ngokuphathwa Kwezinga Lamanzi (i-IWQM) yangowezi-20228.1.    IKhabhinethi ligunyaze ukufakwa kosomqulu kweNqubomgomo Esahlongozwa ye-IWQM ukuze kuzoxoxisanwa nomphakathi. Inqubomgomo ehlongozwayo izongena esikhundleni seNqubomgomo ye-WQM yowe-1991 ephelelwe isikhathi kanye neqhingasu layo elabekwa ngowezi-2006. 8.2.    Inqubomgomo icacisa iqoqwana lezimiso ezizokwakha isisekelo sokulawulwa kwezinga lamanzi. Ihlinzeka ukuhambisana kuyoyonke imithetho efanele ehambisana namanzi kanye nokuzinikela emhlabeni kwaleli lizwe ukuhlinzeka nokugcina amanzi njengensiza eyingcosana.9.    Inqubomgomo Ehlongozwayo Ngokusakaza Ngamagagasi Omoya 9.1.    IKhabhinethi ligunyaze ukushicilelwa kweNqubomgomo ehlongozwayo Ngokusakaza Ngamagagasi Omoya ukuze umphakathi uzobeka imibono. Ukusakaza ngamagagasi omoya kungumthombo wemvelo obaluleke kakhulu ekukhuleni komnotho wedijithali eNingizimu Afrika kanye nengqalasizinda yezokuxhumana.9.2.    Inqubomgomo ehlongozwayo ihlose ukweseka ukwabiwa kwamagagasi omoya kanye nokukhishwa kwamalayisensi ezimboni zomakhalekhukhwini; zokusakaza; zezindiza nezasolwandle; zocwaningo nokuthuthukisa; ukufinyelela emphakathini, kanye nezinye izimboni ezifanele. Inqubomgomo iphinde igqugquzele ukwabelwa okulinganayo nokuneqiniso ukuze kuzofakwa igalelo ekuguqulweni kwalo mkhakha kanye nokufinyelela ekuxhumaneni ngokwedijithali ngisho ezingxenyeni ezingaphandle kwezwe.10.    Ukukhethwa Kozomela iNingizimu Afrika kumkhandlu woMfelandawonye Wezokuxhumana Wamazwe Ngamazwe (i-ITU) kanye neBhodi Lokulawulwa Komsakazo. 10.1.    IKhabhinethi ligunyaze ukukhethwa komele iNingizimu Afrika uMnu Mandla Samuel Mchunu kwiBhodi Lokulawulwa Komsakazo (iSifunda D). UMnu Mchunu njengamanje usebenza njengelungu lebhodi. Uphakanyiselwe ukuthi aphinde akhethwe kuMkhandlu we-ITU wesikhathi sangowezi-2023 kuya kowezi-2026. 10.2.    Ukhetho luzokwenzeka ngesikhathi seNkomfa Yamanxusa e-ITU ezobanjwa e-Bucharest, e-Romania kusuka mhla wama-26 kuMandulo kuya mhla ziyi-14 kuMfumfu 2022. INingizimu Afrika isalokhu izinikele ngezinjongo ze-ITU zokuvala igebe kwezedijithali ixhumanise bonke abantu emhlabeni. C.    Imicimbi Ezayo1.    INyanga Yamagugu 1.1.    INyanga Yamagugu ngoMandulo kulo nyaka izobungazwa ngaphansi kwesiqubulo esithi: ""Sibungaza Ifa lika-Solomon Linda kanye Nomculo Womdabu waseNingizimu Afrika"". IKhabhinethi linxusa bonke abantu baseNingizimu Afrika ukuthi basebenzise iNyanga Yamagugu ukubungaza amasiko ethu anothile kanye nokwehlukana okunamandla okubumba isizwe sethu. Kufanele sonke sizinikele ekusebenzeni ngokubambisana  ukuqeda ukwahlukana kanye nokungabi nabulungiswa kwesikhathi esedlule futhi sigqugquzele umuzwa wokuzigqaja ngokuba ngowaseNingizimu Afrika.D.    Imiyalezo1.    Ukuhalalisa    IKhabhinethi ihalalisela futhi ifisela okuhle laba: Bonke abadle umhlanganiso, abathole izindondo kanye nalabo abangenele umncintiswano ababe yingxenye yomjaho we-95th Comrades Marathon, owaziwa kakhulu ngokuthi yi-“Ultimate Human Race”, ngeSonto, mhla wama-28 kuNcwaba 2022. U-Tete Dijana wahlabana kumjaho wamadoda (ngamahora ama-5, imizuzu engama-30, imizuzwana engama-38) ongowase-Mahikeng eNyakatho Ntshonalanga kwathi kumjaho wabesifazane owadla umhlanganiso kwaba ngumsubathi waseRashiya u-Alexandra Morozova (amahora ayisi-6, imizuzu eyi-17, imizuzwana engama-47).   1.    Amazwi enduduzo IKhabhinethi lizwakalisa amazwi enduduzo emndenini nakubangani baka: UMama Rita Alice Ndzanga (88), umakadebona woMzabalazo nomqambi ophambili wemfelandawonye yabasebenzi owaphinde wamukela i-National Order of Luthuli ngowezi-2004 ngomsebenzi wakhe wokuba negalelo emzabalazweni wamalungelo abasebenzi kanye nasekuzuzeni iNingizimu Afrika engacwasi ngokobuhlanga, ngokobulili, ekhululekile futhi enentando yeningi labantu"".Amaphoyisa amahlanu angamalungu oPhiko Lwamaphoyisa eNingizimu Afrika (i-SAPS) akade engabagibeli kwindiza ephahlazeke e-Rand Airport, e-Germiston ngoLwesibili, mhla wama-30 kuNcwaba 2022. I-SAPS iyaphenya ngaloku kuphahlazeka. IKhabhinethi lifisele umshayeli wendiza olimele kakhulu ukululama okusheshayo.E.    Abaqashiwe1.    Bonke abaqashiwe kumele kuqinisekiswe iziqu zabo futhi bahlolwe ngokufanele.a.    Nks Gugulethu Abigail Thimane njengePhini LoMqondisi-Jikelele (i-DDG): Kwezokuqashwa Komkhakha Kahulumeni Nokuthuthukiswa kwamakhono kuMnyango Wezokuhlela, Ukuqapha kanye Nokuhlola. b.    Nks Kwena Komape njenge-DDG: KwezokuThuthukiswa Komnotho, Ukuhweba nokuMaketha kuMnyango Wezolimo, Ukuguqulwa Komhlaba Nokuthuthukiswa Kwezindawo Zasemakhaya. c.    Dkt Bongani Elias Sithole njengo-DDG: Esikhungweni Sokulawulwa Kwesimo Senhlekelele Kuzwelonke kuMnyango Wezokubusa Ngokubambisana.2.    IKhabhinethi livumelane nokuqashwa kwalaba abalandelayo:a.    Mnu Songezo  Booi njengoMphathi Omkhulu (i-CEO): kuMKhandlu Kazwelonke Wokubhalisa Abakhi Bemizi.b.    IBhodi le-African Exploration Mining and Finance Corporation:(i)    Mnu Zacharias Bernardus Swanepoel (uSihlalo);(ii)    Mnu Mzwandile Zwelinzima Themba Masondo; kanye no(iii)    Nks Phumzile Mthombeni (uMqondisi Omkhulu).c.    Mnu Patrick Dlamini njenge-CEO (Kwelulwe isivumelwano somsebenzi) yebhange i-Development Bank of Southern Africa. Imibuzo: Nks Phumla Williams – uSomlomo Wekhabhinethi Umakhalekhukhwini: 083 501 0139"
Isitatimende Somhlangano WeKhabhinethi obubanjwe ngobuchwepheshe be-inthanethi ngoLwesithathu mhla zingama-21 kuMandulo 2022,23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngobuchwepheshe-be-inthanethi-0,"A.    Ezisematheni1.    Ezamandla1.1.    IKhabhinethi lethulelwe umbiko nguNgqongqoshe Wezamabhizinisi Kahulumeni u-Pravin Gordhan mayelana namandla enkampani yakwa-Eskom okunciphisa ukucinywa kukagesi ngenhloso yokuwonga okwenzeka ngezikhathi ezithile ezibekiwe, futhi liwutholile nombiko wenqubekela phambili esiyenziwe ovela eKomidini Lobungoti Bomsebenzi leKomidi Likazwelonke Elijutshwe Ukubhekana Nenkinga Yamandla Kagesi. 1.2.    Ezinye izimemezelo zizokwenziwa emuva kokuphothulwa kwezingxoxo zokudingidwa ngokujulile kwale mibiko.1.3.    IKhabhinethi lizwakalise ukudabuka kwalo ngokuphazamiseka kanye nobunzima obubangelwa wukucinywa kukagesi ngenhloso yokuwonga emabhizinisini kanye namakhaya, ikakhulukazi okwenzeka esikhathini lapho uhulumeni ematasa nemizamo yokungenelela eyamenyezelwa nguMongameli u-Cyril Ramaphosa ngoNtulikazi 2022. 2.    Utshalomali2.1.    IKhabhinethi likwamukele ngezandla ezimhlophe ukwethulwa kwesizinda sokukhiqiza esisha i-Sandvik Khomanani Manufacturing Site e-Kempton Park, esiyingxenye yotshalomali oluyizigidi ezingama-R350 olwathenjiswa eNgqungqutheleni Yotshalomali yaseNingizimu Afrika (i-SAIC) eyayibanjelwe e-Sandton Convention Centre eGoli mhla zingama-24 kuNdasa 2022.2.2.    Lesi sizinda esisha esingamamithasikwele ayizi-62 000 sihlanganisa ndawonye imisebenzi ngaphambilini ebeyenziwa ezizindeni ezinhlanu ezihlukene futhi sizokwazi ukwamukela abasebenzi abalinganiselwa kuma-550. Lesi singesinye sezizinda zabakwa-Sandvik ezinkulukazi futhi ezithuthuke kakhulu emhlabeni wonke jikelele, futhi sinamandla okukhiqiza imishini yokulayisha esebenza ngaphansi komhlaba equkethe umkhiqizo ongaphezu kwama-60% waseNingizimu Afrika.2.3.    IKhabhinethi lilwamukelile futhi nohambo lokuhlola lukaMongameli u-Ramaphosa lapho ebevakashele khona esifundazweni saKwaZulu-Natali ngenkathi kwethulwa isikhungo sokukhiqiza, i-Hesto Harnesses, e-Stanger, KwaDukuza mhla ziyi-13 kuMandulo 2022. Lesi sikhungo singomunye wemiklamo emihlanu emikhulukazi yotshalomali oluyingxenye yalolo oluyizigidigidi ezingama-R1.4 olwathenjiswa yinkampani yakwa-Metair Investments Limited ukweseka umsebenzi wokwelulwa komklamo kanye nokukhiqizwa kohlobo olusha lwe-Ford Ranger kuleli lizwe.2.4.    UMongameli wahambela futhi nomcimbi wokuvulwa komklamo wokukhuliswa nokwelulwa kwesigayo i-Sappi Saiccor Mill okungumklamo wezigidigidi ezingama-R7.7 osendaweni yaseMkhomazi okuhloswe ngawo ukukhulisa amandla kanye nekhono lenkampani lokuncintisana nezinye izinkampani emhlabeni wonke jikelele futhi kusenjalo kuvulwe namathuba omsebenzi esikhathi esifushane kanye nawesikhathi eside. 2.5.    Lolu tshalomali luyingxenye yotshalomali olwathenjiswa ngosozimboni engqungqutheleni i-SAIC. Lonke utshalomali olusha olungena ezweni lethu luyalekelela ekwakheni kabusha nokuvuselela umnotho wethu, futhi lokhu kuyaqhubeka nokukhangisa nokubonisa ngokusobala ukuthi iNingizimu Afrika iyizwe eliyintandokazi kubatshalizimali.3.    Ukuthuthukiswa kwengqalasizinda3.1.    IKhabhinethi likwamukelile ukuvulwa kwesigaba esisha somgwaqo i-Musina Ring Road eLimpopo ozokwenza kube lula ukuhamba eMusina namaphethelo, futhi okungumgwaqo ozovumela ukukhuliswa kohwebo kanye nemisebenzi yezomnotho phakathi kweNingizimu Afrika namazwe eNhlangano Yokuthuthukiswa Kwamazwe aseNingizimu ne-Afrika. Lo mklamo wezigidi ezingama-R640 uvule amathuba kubantu basendaweni abasebenza ngokugcwele abangaphezu kwama-275 futhi uhlinzeke ngamathuba emiphakathini yendawo kanye namabhizinisi asafufusa (ama-SMME). 3.2.    Ukwakhiwa komgwaqo i-Musina Ring Road kuyingxenye yohlelo lwengqalasizinda lukahulumeni, ngokusebenzisa uHlelo Lokwakhiwa Kabusha Nokuvuselelwa Komnotho (i-ERRP), okuhloswe ngalo ukwakha ukukhula okubandakanyayo namathuba omsebenzi emikhakheni yonkana nemiphakathi ehlukahlukene.4.    Inhlekelele yase-Jagersfontein4.1    IKhabhinethi lizwakalise ukudabuka kwalo okukhulu futhi ladlulisa amazwi enduduzo emindenini yalabo abalahlekelwe yimiphefumulo yabo emuva kokuqhuma nokubhidlika kwezindonga zedamu lemfucuza yemikhiqizo emayini yendawo e-Jagersfontein eFreyistata futhi okudale izikhukhula zodaka ezidale umonakalo omkhulu entathakusa ngeSonto mhla ziyi-11 kuMandulo 2022. Le nhlekelele idale umonakalo omkhulukazi nakwingqalasizinda yendawo kanye nempahla yabantu enjengezimoto kanye namakhaya amaningana. 4.2    Ngenkathi evakashele indawo yenhlekelele ngoMsombuluko mhla ziyi-12 kuMandulo 2022 uMongameli u-Ramaphosa udlulise amazwi okubonga imizamo eyenziwayo endaweni yokutakula kanye nokuvuselela. Uthembisile futhi ukuthi uhulumeni uzohlinzeka ngosizo oludingekayo kubahlali base-Jagersfontein abakhahlamezekile. IKhabhinethi likhuthazekile ngokuthi abanikazi bemayini bathe bona sebemi ngomumo kakade ukuhlinzeka ngosizo futhi basekele uhulumeni uma lokho kucelwa nguMkhandlu Wezimbiwa waseNingizimu Afrika.4.3    Imboni yezimayini isalokhu iyimboni enohlonze efaka isandla esikhulu emnothweni ngokuhlinzeka ngqo ngamathuba omsebenzi, futhi ihlinzeke nangamanye amathuba okuqashwa kwabantu avuleka emikhakheni esebenzisana nale mboni, ifaka isandla futhi kwingenisomali etholakala ngokuthengiswa kwemikhiqizo emazweni angaphandle, kanye nakutshalomali olungena ngqo kuleli oluvela emazweni angaphandle futhi le mboni idlala indima esemqoka kakhulu ekwenzeni ngcono izimpilo zabantu emiphakathini eyakhelene nezimayini.4.4    Uhulumeni kanye nezinhlangano ezingenzi nzuzo ezithile sebengenelele ngokushesha ngokuthi bahlinzeke ngendawo yokukhosela nokufihla ikhanda okwesikhashana, usizo lokwelulekwa kwabahlali ngokwengqondo ukuze bakwazi ukubhekana nenhlekelele ebavelele, omatalasi kanye nezijumbana zokudla. Sekubuyiseliwe esimweni esijwayelekile ukuphakelwa kwamanzi nogesi endaweni.  4.5    Uma seyikhucululiwe indawo yenhlekelele, ongoti kulindeleke ukuba bahlole umonakalo owenzeke ezindlini. IKhabhinethi libonge abezimo eziphuthumayo, izinhlangano zomphakathi wonkana kanye namalungu omphakathi ngeminikelo nosizo olubonisa ububele obukhulu.5.    Umnotho 5.1.    IKhabhinethi libhungile ngesimo somnotho ezweni kulandela izibalomanani zakamuva ezikhishwe yiNhlangano Yezibalomanani yaseNingizimu Afrika (i-Stats SA) ezibonise ukuthi isambamkhiqizo (i-GDP) sekota yesibili yowezi-2022 sehle ngo-0.7%. Izimo ezibe nomthelela kulokhu kwehla kwesambamkhiqizo zibandakanya ukucishwa kukagesi ngenhloso yokuwonga, udweshu phakathi kwe-Russia ne-Ukraine, kanye nokudlondlobala kwezindleko zokuphila nokwehla kwamandla emali.5.2.    Izinhlelo zokungenelela ezenziwe ngaphansi kwe-ERRP zibe wusizo olukhulu ekuvikeleni izwe ezivunguvungwini zamazwe ngamazwe, futhi ziyivikelile imisebenzi ngokunjalo futhi zavikela nezindlela abaziphilisa ngazo abantu. Izinhlelo ezinohlonze zikahulumeni zokungenelela emnothweni seziqalile ukuthela izithelo ezinhle, njengalokhu kubonakala emiphumeleni yoCwaningokuhlola Lokubheka Inani Labasebenzi Abakhona Kuleli Olwenziwa Njalo Emuva Kwezinyanga Ezintathu yi-Stats SA olubonise ukuthi kuvuleke imisebenzi eyevile ezi-648 000 phakathi kwekota yokuqala nekota yesibili yowezi-2022. B.    Izinqumo zeKhabhinethi1.    Uhlaka Lokuqapha Nokuhlola (i-M&E) lweNqubomgomo Kazwelonke Yentsha (i-NYP)1.1.    IKhabhinethi lilugunyazile uhlaka lwe-M&E oluzovumela ukuqapha okusebenza kahle kanye nokuhlolwa komthelela wezinsika ze-NYP yowezi-2020-2030. Lolu hlaka luhlinzeka ngezinkombakusebenza ezinhlanu ezisezingeni eliphezulu ezihambelana nezinsika ze-NYP.1.2.    Izinkombakusebenza zenziwa ngokubambisana nababambiqhaza abafanele abanentshisekelo ekuthuthukisweni nokufukulwa kwentsha ezweni. Ukuqoqwa kwemininingwane kuzohlukaniswa ngokweminyaka yobudala, ubulili, ukukhubazeka, uhlanga lomuntu kanye nendawo okwenzelwa kuyona lezi zinhlelo zokungenelela. 1.3.    Umsebenzi wokuqapha uzokwenziwa kuyo yonke imikhakha kahulumeni, izikhungo zikahulumeni kanye nomkhakha ozimele. Imibiko izokhiqizwa njalo ngekota yonyaka bese ishicilelwa kabili ngonyaka. 2.    Uhlaka Lwenqubomgomo Yokuhlela Okudidiyelwe2.1.    IKhabhinethi lilugunyazile uHlaka Lwenqubomgomo Yokuhlela Okudidiyelwe kuhulumeni, okuhloswe ngalo ukuvala amagebe ahlonziwe ekuhlelweni kwenqubomgomo ohlelweni lokuhlela okuyilona olukhona nolusebenzayo njengamanje.2.2.    Izinhlelo zokungenelela ezihlongozwayo, phakathi kokunye, zizobhekana nokungabi khona kokuhlela okuhambelanayo emikhakheni yomithathu kahulumeni. Izinhlelo zokungenelela zizokwethula indlela yokuqapha esekelwe phezu kobufakazi. Uhlaka lwenqubomgomo lwethula futhi nesimo sokubikezela kalula esihambisana nokuhlelela isikhathi esimaphakathi kanye nesikhathi esifushane kuhulumeni wonkana.2.3.    Luzosebenzela ekwethulweni kwezinguquko zomthetho ukuze kwenziwe ngcono ukusebenza ngendlela ehambelanayo futhi ebikezelekayo emsebenzini kahulumeni wokuhlela nokuqapha. 3.    Ukugunyazwa ngokusemthethweni kweSivumelwano Sokusungulwa Kwenhlangano Yezemithi yase-Afrika (i-AMA)3.1.    IKhabhinethi likugunyazile ukusayinwa kweSivumelwano Sokusungulwa kwe-AMA kanye nokuthunyelwa kwaso ePhalamende ukuze sigunyazwe ngokusemthethweni. Lokhu kuzoqalisa ukusebenza kwesivumelwano esamukelwa ngokusemthethweni eMhlanganweni weNhlangano Yamazwe ase-Afrika ngowezi-2019. Isivumelwano sisungula ngokusemthethweni i-AMA eqondene nezwekazi. Le nhlangano izolawula imikhiqizo yokwelapha, futhi yenze ngcono ukuphepha nokusebenza kahle kwemikhiqizo yokwelapha kuleli zwekazi.3.2.    Ukusayinwa nokugunyazwa ngokusemthethweni kwalesi sivumelwano kuzothuthukisa ukuzibophezela kweNingizimu Afrika emazweni omhlaba kanye namazwe ezwekazi ekusebenzeleni ukuqinisa ukusebenza kohlelo lokulawula lwezwekazi phezu kwemikhiqizo yayo yezempilo. 4.    Umbiko maqondana nokuSebenza Kohlelo Lwesikhuthazo-ntela Socwaningo Nokuthuthukisa (i-R&D) – wezi-2019/20 kanye nezi-2020/214.1.    IKhabhinethi likugunyazile ukwethulwa ePhalamende koHlelo Lwesikhuthazo-ntela Socwaningo Nokuthuthukisa lweminyaka emibili edlule (owezi-2019/20 kanye nowezi-2020/21). Lokhu kuhambisana nesigaba 11D (17) soMthetho Wezentela Yengenisomali, we-1962 (uMthetho wama-58 we-1962), odinga ukuthi le mibiko yethulwe ePhalamende.4.2.    Uhlelo lwesikhuthazo-ntela luhlose ukugqugquzela izinkampani ezizimele ukuthi zitshale izimali ku-R&D ukuze kukhuthazwe ukukhula kotshalomali. Luvumela ukuthuthukiswa kwezesayensi nokuqanjwa nokusungulwa kwezinto ezintsha ngenhloso yokukhulisa umnotho futhi kugqugquzelwe nokuncintisana.4.3.    IKhabhinethi liyakuthokozela ukuthi umbiko ubonisa ukuthi izinkampani ezintsha zisifakile isicelo sesikhuthazo-ntela. Liyazikhuthaza nezinye izinkampani ukuthi zingene kulolu hlelo njengengxenye yokukhulisa utshalomali lwazo ngokwehlukana kwazo futhi ngalokho kukhuthazwe ukukhula komnotho.4.4.    Izinkampani ezine ezihamba phambili ezinkampanini esezisitholile isikhuthazo-ntela zisemkhakheni wezokulungiswa kwemikhiqizo yezolimo; owokulungiswa kwemikhiqizo yezimayini ngaphakathi kuleli lizwe ukuze kuhlomule kakhulu abantu bakuleli; owamakhemikhali, owezimonyo, owemithi yokwelapha, owemikhiqizo yobuchwepheshe besimanjemanje kanye nowezoBuchwepheshe Bolwazi okuyimikhakha egunyazwe yiKhabhinethi njengemikhakha eseqhulwini oHlelweni Lokusebenza Lwenqubomgomo Yezimboni. Umbiko ophelele uyatholakala kuwebhusayithi yoMnyango Wezesayensi Nokuqanjwa Kwezinto Ezintsha: www.dst.gov.za. 5.    Isithangami Somthetho Wokukhula kanye Namathuba e-Afrika (i-AGOA) – sowezi-20235.1.    IKhabhinethi likugunyazile ukusingathwa kweSithangami se-AGOA ngowezi-2023. I-AGOA ngumthetho owashaywa yizwe laseMelika (i-USA) ngowezi-2000 ukuhlinzeka ngokubhekelelwa kangcono nokucatshangelwa kwamazwe aseNingizimu nogwadule i-Sahara maqondana nezohwebo kanye nokufinyelela ezimakethe zangaphakathi e-USA.5.2.    Izimpahla ezithunyelwa ngaphandle yiNingizimu Afrika ngaphansi kwe-AGOA zibandakanya izithelo ezidliwayo, amantongomane, izimoto, izingxenye zezimoto, insimbi, imikhiqizo esansimbi kanye nemikhiqizo yamakhemikhali. Usuku nendawo okuzobanjelwa kuyo lesi sithangami kusazomenyezelwa.6.    INgqungquthela yoNgqongqoshe Yeqembu Eliqondene Nokubheka Nokuqoqa Ulwazi Ngomumo-Jikelele Womhlaba (i-GEO) – yowezi-20236.1.    IKhabhinethi likugunyazile ukuthi iNingizimu Afrika isingathe iNgqungquthela yoNgqongqoshe ye-GEO eKapa ngowezi-2023. I-GEO yinhlangano yohulumeni abahlukahlukene eyasungulwa ngowezi-2003 emuva kokubanjwa kweNgqungquthela Yomhlaba Yentuthuko Esimeme. Lokhu kuyisigcawu esibandakanya ohulumeni bamazwe ahlukahlukene lapho amazwe efaka isandla ngokuzithandela kwawo ekufezekiseni inhloso eyodwa futhi efanayo yokwakha izinhlelo ze-GEO.6.2.    Njengamanje i-GEO inohulumeni bamazwe abangaphezu kwe-113, futhi abangama-30 kulaba ngohulumeni abavela emazweni ase-Afrika kanye nezinhlangano ezilinganiselwa kwi-140, futhi eziyi-11 kulezi yizinhlangano ezivela kwelase-Afrika. INingizimu Afrika ibilokhu iyilungu elibambe iqhaza ngenkuthalo eKomidini Lesigungu Esiphezulu kusukela ngowezi-2005 futhi njengamanje ososayensi bethu babambe iqhaza emiklamweni yocwaningo eminingana eholwa yi-GEO.7.    UNcwaba Inyanga Yezokuthutha (i-OTM) – 20227.1.    IKhabhinethi likugunyazile ukwethulwa komkhankaso we-OTM ngoMgqibelo mhla lu-1 kuNcwaba 2022 ngaphansi kwesiqubulo esithi: “Sishov’ingolovane: ngokubambisana sakha ingqalasizinda yezokuthutha eyakha futhi isimamise izindlela zokuziphilisa”.7.2.    I-OTM yaminyaka yonke isetshenziselwa ukuqwashisa ngezokuthutha njengenye yezinto ezisemqoka kakhulu ekukhuliseni umnotho kanye nokuthuthukiswa kwezindawo zokuhlala nokuziphilisa. Kunemicimbi eminingana ezobanjwa ngenhloso yokubonisa izinto ezisemqoka ezihlukahlukene zengqalasizinda yezokuthutha emkhakheni wezokuthutha ngezindiza, ngemikhumbi, owezokuthuthwa komphakathi kanye nemigwaqo. Imicimbi izoqwashisa futhi nangokuphepha nokuvikeleka emgwaqeni. Kuzobanjwa futhi nezingxoxo zokubonisana nababambiqhaza ukuze kubhungwe ngezinselele ezihlukahlukene ezikhona emkhakheni wezokuthutha.7.3.    Uhulumeni usalokhu ezibophezele ekwenzeni ngcono ingqalasizinda yezokuthutha, ezindaweni zasemakhaya ngokunjalo futhi nasezindaweni ezisemadolobheni, ukuze kuqinisekiswe ukuthuthwa kwezimpahla nabantu ngendlela efanele. 8.    UMhlangano weNhlangano Yezizwe (i-UN) woHlelo Lokuhlaliswa Kwabantu (i-UN-HABITAT)8.1.    IKhabhinethi likugunyazile ukusingathwa komhlangano wamalungu e-UN-HABITAT eGoli mhla ziyi-16 kanye nomhla ziyi-17 kuMfumfu 2022.  8.2.    UMnyango Wezokuhlaliswa Kwabantu yiwona ozohlela futhi ulawule lo mhlangano wezinsuku ezimbili ozokwethanyelwa yizingqwele zezepolitiki, ongoti abangabasebenzi bomkhakha kanye nabacwaningi, kubandakanya namalungu asemqoka eKomidi Lamanxusa le-UN-HABITAT elizinze e-Nairobi, kwelase-Kenya. Izindaba ezisemqoka okuzobhungwa ngazo zibandakanya ukuzama ukuthola izinhlelo zokungenelela ezizoletha uguquko ezindaweni zokuhlaliswa kwabantu nezindawo eziyimijondolo.8.3.    Imiphumela yalezi zingxoxo izoholela ekwethulweni koHlaka Lohlelo Lokusebenza Lomhlaba Wonke, oluzokwethulwa eMhlanganweni Wesigungu se-UN-HABITAT ngowezi-2023 ukuze lugunyazwe ngokusemthethweni.C.    Imithethosivivinywa1.    UMthethosivivinywa Womkhandlu Kazwelonke Wezodlame Olweyamene Nobulili kanye Nokubulawa Kwabantu Besifazane (i-GBVF) wezi-20211.1.    IKhabhinethi likugunyazile ukwethulwa ePhalamende koMthethosivivinywa woMkhandlu Kazwelonke we-GBVF wezi-2021 ukuze ucutshungulwe. Lo Mthethosivivinywa uhlinzeka ngohlaka lomthetho lokusungulwa kwenhlangano eyakhiwe ngokomthetho wePhalamende ezogxila ngokuphelele ekubhekaneni ne-GBVF.1.2.    UMthethosivivinywa uhlinzekela futhi nokusungulwa kweBhodi loMkhandlu elizohlinzeka ngobuholi obukhethekile obunobuqhinga futhi lengamele ukuqaliswa koHlelo Lobuqhinga Lukazwelonke oluqondene ne-GBVF, olwagunyazwa yiKhabhinethi ngoMfumfu 2020 ukuze luqaliswe. Ibhodi lizoba nabameleli abangama-51% abavela ezinhlanganweni zomphakathi wonkana bese futhi kuba nabangama-49% abavela kuhulumeni. UMthethosivivinywa usudlulile kakade esigabeni sokufakana imilomo nomphakathi. 2.    UMthethosivivinywa Wokulawulwa Kwemikhiqizo Kagwayi kanye Nogwayi Obhenywa Ngamadivayisi Obuchwepheshe Besimanjemanje wezi-20182.1.    IKhabhinethi likugunyazile ukwethulwa ePhalamende koMthethosivivinywa Wokulawulwa Kwemikhiqizo Kagwayi kanye Nogwayi Obhenywa Ngamadivayisi Obuchwepheshe Besimanjemanje wezi-2018, ohlose ukuqeda ukusebenza komthetho okhona njengamanje uMthetho Wokulawulwa Kwemikhiqizo Kagwayi, we-1993 (uMthetho wama-83 we-1993), njengoba uchitshiyeliwe.2.2.    UMthethosivivinywa uhlose futhi ukuqinisa izinyathelo zezwe zokubhekelela impilo yomphakathi futhi zihanjelaniswe neSivumelwano Sohlaka lweNhlangano Yezempilo Emhlabeni esiqondene noKulawulwa Kukagwayi. UMthethosivivinywa uphakamisa, phakathi kokunye, ukuthi kungavunyelwa nakancane ukubhenywa kukagwayi ezindaweni ezingaphakathi kwezakhiwo kanye nasezindaweni ezithile ezingaphandle kwezakhiwo; ukunqatshelwa kokudayiswa kukasikilidi kusetshenziswa imishini ethengisa ugwayi, futhi uqinisa ukuqashelwa kwendlela opakishwa ngayo usikilidi kanye nokufakwa kwezimpawu ezixwayisayo.2.3.    UMthethosivivinywa usudlulile ezigabeni zokubonisana okunzulu nababambiqhaza abahlukahlukene, kubandakanya imboni kagwayi, izinhlangano zomphakathi wonkana kanye neminyango kahulumeni efanele. D.    Imicimbi Ezayo1.    Isigcawu sama-77 SesiGungu-Jikelele se-UN (i-UNGA77) 1.1.    INingizimu Afrika ibambe iqhaza ku-UNGA77 ebanjelwe eNhlokohhovisi ye-UN e-New York City kwelase-USA kusukela mhla zingama-20 kuya kumhla zingama-27 kuMandulo 2022 ngaphansi kwesiqubulo esithi: “Umzuzu oyingqophamlando: Sivula izixazululo eziguqulayo zokusombulula izinselele ezixhumene”.1.2.    Emazweni omhlaba aseNingizimu, umthelela wobhubhane lweSifo Segciwane le-Corona (i-COVID-19) emnothweni nenhlalomnotho unokungalingani okuthile kanye nokungahambelani nemizamo yokuvuselelwa kokusimama kwalawa mazwe uma eqhathaniswa namazwe aseNyakatho futhi lokhu kudinga umzamo wokusebenzisana kwawo wonke amazwe ngendlela ebumbene ukuze kuqinisekiswe ukuthi alikho izwe elisala ngemuva. 1.3.    Ngaphambi kokuba kubanjwe iNgxoxonkulumo-Jikelele ye-UN, uNobhala-Jikelele we-UN, uMnu António Guterres, uzobiza ingqungquthela eqondene “Nokulethwa Koguquko Kwezemfundo” futhi asingathe nomhlangano osezingeni eliphezulu ogxile eziNjongweni Zentuthuko Esimeme (ama-SDG). Umhlangano wama-SDG kulindeleke ukuthi ubukisise izindlela okungabuyiswa ngazo umfutho futhi kusheshiswe nokuqaliswa kwama-SDG.2.    Usuku Lwamagugu2.1.    UMongameli u-Ramaphosa uzokwethula inkulumo yosuku emcimbini wokubungaza uSuku Lwamagugu Lukazwelonke lowezi-2022 ozobanjelwa eZindlini Zombuso ngoMgqibelo mhla zingama-24 kuMandulo 2022. Lo mgubho uzobanjwa ngaphansi kwesiqubulo esithi: “Sibungaza Ifa lika-Solomon Linda kanye noMculo Wesintu waseNingizimu Afrika”. 2.2.    INyanga Yamagugu yalo nyaka igxile emculweni wesintu waseNingizimu Afrika ikakhulukazi umculo weSicathamiya kanye negalelo lawo elikhulukazi kwezemidlalo, ubuciko, amasiko kanye namagugu kuleli. Isiqubulo siwuphawu lokuhlonipha nokubungaza iminyaka engama-60 kwashona umculi, umhlabeleli kanye nomqambi wezingoma u-Solomon Popoli Linda (1909-1962), owabe aziwa futhi ngelika-Solomon Ntsele, futhi edume kakhulu njengomqambi wengoma esihloko sithi, “iMbube”.3.    Umcimbi Ozokwenzeka Ngesikhathi Esifanayo Wosuku Lomhlaba Lwezithuthi Zasolwandle lowezi-2022  3.1.    INingizimu Afrika izosingatha uMcimbi Ozokwenzeka Ngesikhathi Esifanayo Wosuku Lomhlaba Lwezithuthi Zasolwandle lowezi-2022 eThekwini kusukela mhla ziyi-12 kuze kube ngumhla ziyi-14 kuMfumfu 2022. Lo mcimbi uzosingathwa ngesikhathi esifanayo lapho kubungazwa i-OTM, futhi uzoba yingxenye yokuqwashisa ngomkhakha wezithuthi zasolwandle. Lo mcimbi uzohlanganisa izithunywa ezivela emazweni ahlukahlukene ezizozibonela ngawazo imboni yaseNingizimu Afrika yezithuthi zasolwandle. INingizimu Afrika selokhu yaba yilungu leNhlangano Yamazwe Ngamazwe Yezithuthi Zasolwandle kusukela ngowe-1995, okuwuphiko olukhethekile lwe-UN olwengamele ukulawulwa komsebenzi wokuthutha ngemikhumbi.          4.    INyanga Yezokuvakasha4.1.    Kulo nyaka, iNyanga Yezokuvakasha izogujwa ngaphansi kwesiqubulo soSuku Lwezokuvakasha Lomhlaba (okungumhla zingama-27 kuMandulo) esithi “Sicabanga Kabusha Ngezokuvakasha”. Ezokuvakasha ngaphakathi kuleli zibaluleke kakhulu ekuvuseleleni nokusimamisa umkhakha wezokuvakasha, okuwumkhakha onegalelo elikhulukazi ku-GDP yeNingizimu Afrika kanye nokuvulwa kwamathuba omsebenzi.4.2.    IKhabhinethi likuthokozele ukubona ukuthi umkhakha wezokuhlaliswa nokunakekelwa kwabavakashi uqophe ukukhula kwenani labavakashi esikhathini esilandela ukudamba kwe-COVID-19. Izinkambo zokuvakasha ngaphakathi kuleli eziyizigidi eziyi-15.2 ezenzeke ngesigamu sokuqala sowezi-2022 zibonise ukukhula okungama-114% uma kuqhathaniswa nesikhathi esifanayo ngowezi-2021. Lokhu kubonise ukukhula okuphawulekayo impela uma kuqhathaniswa nesikhathi esifanayo ngowezi-2019, lapho ziyizigidi eziyi-8.6 izinkambo zokuvakasha ezenzeka.  Njengengxenye yokugubha iNyanga Yezokuvakasha, iKhabhinethi likhuthaza abantu baseNingizimu Afrika ukuba benze izinkambo zokuvakasha ezibizwa phecelezi ngama-‘Shotleft’ ngokuthi bavakashele izifundazwe zethu ezihlukahlukene.4.3.    IKhabhinethi lisamukele ngezandla ezimhlophe futhi nesinqumo senkampani yezindiza i-Air Belgium sokuqalisa izinkambo zezindiza eziza eNingizimu Afrika ngezikhathi zonyaka ezithile, kusukela kule nyanga (uMandulo), okuyinto ezokhuthaza ezokuvakasha futhi iqinise isimo sethu njengezwe eliyintandokazi kubavakashi. Lokhu kuzobandakanya izinkambo zezindiza eziya eKapa kanye naseGoli njalo ngeviki.E.    Imiyalezo1.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle kulaba: UMongameli u-William Samoei Ruto weRiphabhulikhi yase-Kenya, ogcotshwe ngoLwesibili mhla ziyi-13 kuMandulo 2022, kulandela ukhetho lukazwelonke olunokuthula olwabanjwa mhla ziyisi-9 kuNcwaba 2022. IPhini likaMongameli u-David Mabuza ubewuthamele lo mcimbi egameni likaMongameli u-Ramaphosa kanye nohulumeni nabantu beRiphabhulikhi yaseNingizimu Afrika.   INhlangano Yezebhola Lombhoxo yaseNingizimu Afrika kanye neDolobha laseKapa ngokusingatha ngempumelelo umqhudelwano wehlandla lesishiyagalombili weNdebe Yomhlaba Yebhola Lombhoxo Yamaqembu Anabadlali Abasiyisikhombisa obubanjwe phakathi komhla ziyisi-9 nomhla ziyi-11 kuMandulo 2022. Bekungokokuqala ngqa ukuba le ndumezulu yomqhudelwano ohlonishwa kakhulu usingathwe yizwe lase-Afrika futhi izinkulungwane ngezinkulungwane zabalandeli ababehambele lo mqhudelwano bazitika ngedili lemidlalo yebhola lombhoxo esezingeni eliphezulu futhi bathokozela nempatho yodumo efudumele yeNingizimu Afrika yokuphatha nokusingatha izivakashi. 2.    Amazwi enduduzo IKhabhinethi lidlulise amazwi enduduzo emindenini kanye nabangani balaba: izingane zesikole eziyi-18 kanye nabantu abadala ababili abashone engozini enyantisayo eyenzeke endaweni yasoPhongolo, KwaZulu-Natali ngoLwesihlanu mhla ziyi-16 kuMandulo 2022 emuva kokuba iloli elikhulu elithwala impahla lishayisane mahlanze neveni ebelithwele izingane zesikole.F.    Abaqashiwe1.    Bonke abaqashiwe kumele kuqinisekiswe iziqu zabo futhi bahlolwe ngokufanele.a.    Mnu Makgothi Samuel Thobakgale oqashwe njengoMqondisi-Jikelele (u-DG): WeHhovisi likaKhomishana Kazwelonke Womnyango Wezokuhlunyeleliswa Kwezimilo. b.    Dkt Malixole Percival Mahlati oqashwe njengePhini lika-DG: Ophikweni Lwezinsizakalo Zezempilo Ezisezingeni Eliphezulu Ezihlinzekwa Ezibhedlela kanye Nokuthuthukiswa Kwabasebenzi eMnyangweni Wezempilo. c.    Mnu Siyabonga Blessing Mdubeki oqashwe njengoMklami-Jikelele Omkhulu eMnyangweni Wezolimo, Izinguquko Kwezomhlaba kanye Nokuthuthukiswa Kwezindawo Zasemakhaya. d.    Mnu Phaswa Phineas Mamogale oqashwe njengoMphathi Omkhulu Wezimali eMnyangweni Wezempilo. 2.    IKhabhinethi livumelene nokuqokwa kwalaba abalandelayo:a.    Mnu Tshediso Matona njengoKhomishana weKhomishani Yezokufukulwa Nokuhlonyiswa Kwabantu Abamnyama Kwezomnotho.b.    Amalungu esiGungu Sokudluliswa Kwezikhalazo seBhodi Lezamafilimu Nokushicilela: Mnu Siyazi Tyamtyam (uSihlalo); Nks Sohani Natasha Chundhur;Nks Sisanda Nkoala;Nks Shandukani Mulaudzi;Nks Nomaswazi Rachel Shabangu-Mndawe;Dkt Litheko Modisane;Mnu Phuti Nehemia Phukubje;Mnu James Shikwambana; kanye noNks Manko Thalitha Bufffel (oqokwe kabusha).  Imibuzo: Nks Phumla Williams – uMkhulumeli weKhabhinethi Umakhalekhukhwini: 083 501 0139"
Isitatimende Somhlangano weKhabhinethi  wangoLwesithathu mhla ziyi-19 kuMfumfu 2022,20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/zu/speeches/statement-cabinet-meeting%C2%A0-20-oct-2022-0000,"A.  Izindaba ezisematheni1.  Ukuvikelwa kokutholakala kwamanzi1.1.  IKhabhinethi libonge abantu baseNingizimu Afrika ngokuthobela kwabo imikhawulo yokusetshenziswa kwamanzi ebekiwe ezingxenyeni ezithile zedolobha laseGoli, e-Tshwane kanye nase-Ekurhuleni ngenhloso yokuletha uzinzo emandleni ezigcinamanzi. Amadamu kanye nezigcinamanzi kusalokhu kungaphansi kwengcindezi ngenxa yamazingakushisa aphakeme e-Gauteng, futhi isidingo esikhulayo samanzi sesiphoqe inkampani yakwa-Rand Water ukuba inciphise kakhulu ukuphakelwa kwamanzi komasipala. Le nkampani yamanzi iphakela ngamanzi okuphuza ahlanzekile kubantu abangaphezu kwezigidi eziyi-11 e-Gauteng, nasezingxenyeni ezithile zesifundazwe saseMpumalanga, eFreyistata kanye naseNyakatho Ntshonalanga.1.2.  Le mikhawulo engenakugwemeka ihlose ukuvikela ukuphakelwa kwamanzi futhi izoqhubeka isebenze kuze kufike isikhathi lapho sesingcono isimo. IKhabhinethi linxuse umphakathi ukuba uqhubeke nokuthobela imikhawulo ebekiwe yokusetshenziswa kwamanzi futhi udlale indima yawo ekusebenziseni le nsiza eyingcosana ngokuyonga.2.  Isiteleka sakwa-Transnet2.1.  IKhabhinethi lisamukele ngezandla ezimhlophe isivumelwano samaholo seminyaka emithathu okufinyelelwe kusona phakathi kwenkampani yakwa-Transnet nenyunyana yabasebenzi i-United National Transport Union (i-UNTU), esizosebenza esikhathini esisukela mhla lu-1 kuNhlaba 2022 kuze kube ngumhla zingama-31 kuNdasa 2025. IKhomishana Yokubuyisana, Ukuxazulula Nokwahlulela iyona ebilawula izingxoxo eziholele kulesi sivumelwano esiqede ngokushesha isiteleka samanje samalungu e-UNTU. IKhabhinethi lisamukelile futhi nesinqumo senyunyana i-South African Transport and Allied Workers Union (i-SATAWU) sokuqeda isiteleka.2.2.  IKhabhinethi lisamukelile isibophezelo se-Transnet sokugxila ekuqedeni ukusalela emuva komsebenzi okwenzeke ohlelweni lonkana lokuthuthwa kwempahla emachwebeni ngemikhumbi kanye nezitimela ngenkathi kuqhubeka isiteleka, okuyinto ebe nomthelela omubi kakhulu emnothweni nasemikhakheni ethembele ezinsizakalweni zalolu hlelo. 2.3.  IKhabhinethi lizwakalise ukubonga kwalo ukwesekwa nokubambisana okuboniswe ngabamabhizinisi ngenkathi kuqhubeka isiteleka. Likhuthaza ukuthi kube nobudlelwano obuhle obuqhubekayo phakathi kwabaphathi be-Transnet nabasebenzi ukuze kuhlomule inkampani kanye nomnotho wezwe.3.  Ubudlelwano phakathi kweNingizimu Afrika ne-Saudi Arabia3.1.  IKhabhinethi lilwamukele uhambo lokuvakasha ngokomsebenzi lukaMongameli u-Cyril Ramaphosa lapho ebevakashele ezweni lase-Saudi Arabia mhla ziyi-15 nomhla ziyi-16 kuMfumfu 2022. Ngenkathi kuqhubeka lolu hambo, lawa mazwe amabili asayine iZivumelwano Zokusebenzisana (ama-MoU) ayi-17 emikhakheni ehlukahlukene, njengezolimo, ezokudoba, ezezimayini, ezamandla kagesi ovuselelekayo, ezokuvikeleka, ezokuthutha kanye nomkhakha wemboni yezitshalo nezilwanyana zasemanzini. Amanye ama-MoU asayiniwe aphathelene nokusungulwa koMkhandlu Wokusebenza Ngokuhlanganyela Kwezebhizinisi, ubambiswano emkhakheni wezimboni zezempi nokuthengwa kwemikhiqizo nezinsizakalo ezihlobene nalokhu kanye nesivumelwano sokubambisana kwizingcwaningo zomkhakha wezomumomhlaba, ezejiyoloji.3.2.  UMongameli usebenzise lolu hambo ukumema amabhizinisi ase-Saudi Arabia ukuba eze kuleli azokwethamela ingqungquthela yotshalomali yaseNingizimu Afrika yesihlanu ezobanjwa ngowezi-2023. I-Saudi Arabia iyizwe lesibili ngobukhulu emazweni ahwebelana neNingizimu Afrika esifundeni esiseMpumalanga Emaphakathi futhi ingumthombo omkhulu kunayo yonke eminye wezimpahla ezingena kuleli ezivela kulesiya sifunda. Ubudlelwano phakathi kwamazwe womabili sebuholele ekutheni kube nomthelela omuhle kwezohwebo nasekutshalweni kwezimali.4.  Ukutshalomali lwengqalasizinda4.1.  IKhabhinethi likwamukelile ukugunyazwa komsebenzi wokwakhiwa kwefemu kanokusho yesimanjemanje ezokhiqiza imikhiqizo kapulastikhi yinkampani yamazwe ngamazwe engumkhiqizi ohamba phambili i-ALPLA Group, e-Lanseria e-Gauteng.4.2.  Lokhu kwengeza phezu kwesibophezelo sikaMongameli u-Ramaphosa sokusebenzisa ukuthuthukiswa kwengqalasizinda njengendlela yokufukula umnotho kanye nokukhulisa amathuba omsebenzi. 4.3.  Lolu tshalomali olubalelwa ezigidini ezingama-50 zamadola aseMelika luwutshalomali olusemqoka kakhulu olufakwa kuhlelongqangi lokwakhiwa kwedolobha likanokusho lesimanjemanje i-Lanseria Smart City oluzoqhuba futhi lukhuthaze ukusimama kanye nokusetshenziswa kwemikhiqizo kabusha futhi ngokunjalo ludale futhi lusekele ngokuqhubekayo amathuba omsebenzi angama-350. Okubandakanyiwe kulokhu wuhlelo lokuqeqeshelwa emsebenzini lonjiniyela bemishini yobuchwepheshe besimanjemanje kanye nochwepheshe bezokusetshenziswa kwemikhiqizo kabusha abangama-36 abazosebenza ezinkampanini ze-ALPLA Group esifundeni esiseningizimu ne-Afrika sonkana. Uhlelo lokuqeqeshelwa emsebenzini luzoqala ngowezi-2023, lapho kuzoqeqeshwa khona abantu baseNingizimu Afrika abafundela umsebenzi bokuqala abayi-12 abavela emiphakathini yendawo.5.  Ukumbiwa kwezimbiwa okungekho emthethweni5.1.  Ukumbiwa kwezimbiwa okungekho emthethweni kulimaza imiphakathi kanye nomnotho wethu, futhi kuholela ekulahlekeni kwengenisomali kuhulumeni ngokunjalo futhi nasemkhakheni wezimayini. 5.2.  IKhabhinethi likwamukelile ukushaqwa kwenqwaba yezibhamu ebezifihliwe kanye nokuboshwa kwabasolwa abangama-20 abeyamaniswa nokumbiwa kwezimbiwa okungekho emthethweni ngenkathi kubanjwe umkhankaso ongukhukhulelangoqo emgodini wemayini e-Stilfontein eNyakatho Ntshonalanga.5.3.   IKhabhinethi liyabanxusa abantu baseNingizimu Afrika ukuba baqhubeke nokusebenzisana nabomthetho ukuqinisekisa ukuphumelela kwemikhankaso yokulwisana nobugebengu esikhathini esizayo. Lokhu kuzothumela umyalezo oqinile wokuthi ubugebengu abukhokheli, nokuthi izigebengu zizoboshwa futhi zishushiwe ngaphandle kovalo nokwenzelela. 6.  Amandla kagesi 6.1.  Inkampani yakwa-Eskom isanda kusayina izivumelwano zokuqasha zeminyaka engama-30 nabatshalizimali abane abangabakhiqizi bamandla kagesi abazimele, ukuze kwakhiwe isikhungo esisha esizoba namandla okukhiqiza amandla kagesi ohlanzekile eziteshini eziphehla ugesi iMajuba kanye neTutuka esifundazweni saseMpumalanga. Lezi zivumelwano zokuqashwa komhlaba zizoheha utshalomali olulinganiselwa ezigidigidini ezingama-40 zamarandi.6.2.  Laba batshalizimali abane – okuyi-HDF Energy South Africa, i-Red Rocket SA, i-Sola Group kanye ne-Mainstream Renewable Power Developments South Africa – bazofaka okungenani ugesi ongamamegawathi ayizi-2 000 esikhungweni sikagesi sikazwelonke.6.3.  Lezi zikhungo ezintsha zokukhiqiza ugesi kulindeleke ukuthi zixhunywe kwisikhungo sikagesi sikazwelonke ezinyangeni ezingama-24 kuya kwezingama-36 kusukela esikhathini okuphothulwe ngaso imidanti nemicikilisho yezivumelwano eziphathelene nezimali zokuxhaswa komklamo, futhi uma sekutholakale izimvume eziphathelene nezemvelo, ukuklanywa komhlaba kanye nezinye izimvume zokulawula.7.  Ukutholakala kokudla okwanele7.1.  IKhabhinethi likwamukelile ukusingathwa kweNgqungquthela ye-Agri SA yowezi-2022 ePitoli mhla ziyi-13 nango mhla ziyi-14 kuMfumfu 2022 ngaphansi kwesiqubulo esithi: “Ukulinywa Kokudla Endaweni”. Ingqungquthela ibhunge ngezindaba ezinjengokwakhiwa kwezinhlelongqangi zezolimo ezenzelwe abalimi bendawo; ingqalasizinda esimeme yokudla okulinywe endaweni; ukwenza isimo semvelo sendawo esisimeme esikulungele ukukhiqizwa kokudla endaweni kuya phambili esikhathini esizayo, kanye nokuqiniswa kwamandla abakhiqizi bokudla okulungisa imikhiqizo elinywe endaweni.7.2.  Ngenhloso yokuqhubeka nokubeka eqhulwini ukutholakala kokudla okwanele, iKhabhinethi likwamukelile futhi nokwethulwa kwesizinda sikazwelonke sokuvinjelwa kwamagciwane abanga izifo ezithathelwanayo, i-National Biosecurity Hub, esingaphansi kohlelo i-Agricultural Bio-economy Innovation Partnership Programme, okuwuhlelo loMnyango Wezolimo Nokuqanjwa Kwezinto Ezintsha oluqhuba ngokubambisana neNyuvesi yasePitoli. Lesi sizinda sizokweseka ukuvinjelwa, ukuncishiswa kanye nokulawulwa kwezifo zezitshalo nezilwane, okuyinto ezolekelela ekukhuliseni imikhiqizo, ukutholakala kokudla kanye nentuthuko esimeme ezindaweni zasemakhaya.B.  Izinqumo zeKhabhinethi1.  Ukugunyazwa ngokusemthethweni koMqulu weNhlangano Yamazwe ase-Afrika (i-AU) Wokudluliswa Nokwabiwa Kwamagunya Okulawula 1.1.  IKhabhinethi likugunyazile ukwethulwa ePhalamende koMqulu we-AU Wamagugu Nemigomo Yokudluliswa Nokwabiwa Kwamagunya Okulawula, Ukuphathwa kanye Nokuthuthukiswa Kwezindawo ukuze ugunyazwe ngokusemthethweni. INingizimu Afrika yawusayina ngoNcwaba 2021 umqulu.1.2.  UMqulu Wokudluliwa Nokwabiwa Kwamagunya Okulawula uhlinzeka ngohlaka kuyo yonke imibuso engamalungu olungumbhalo ongumhlahlandlela maqondana nokudluliswa nokwabiwa kwamandla kanye nemisebenzi kusuka kuhulumeni kazwelonke kudluliselwa kweminye imikhakha nezinhlaka zikahulumeni. Umqulu ubhekene ikakhulukazi nokudluliswa nokwabiwa kwamagunya nemisebenzi, uhlaka lokuphatha kanye nokuthuthukiswa kwezindawo.2.  Umhlangano Wama-32 Waminyaka Yonke Womkhandlu Wamazwe Ngamazwe Wezokuphepha Kwezokuthutha Ngezitimela (i-IRSC)2.1.  IKhabhinethi likugunyazile ukusingathwa koMhlangano Wama-32 Waminyaka Yonke we-IRSC eGoli kusukela mhla lu-1 kuya kumhla ziyisi-6 kuMfumfu 2023 ngaphansi kwesiqubulo esithi: “Sibumba kabusha ezokuthutha ngezitimela emhlabeni ongenakho ukuqiniseka”.2.2.  I-IRSC iyisithangami samazwe ngamazwe esiqoqela ndawonye ongoti bezokuphepha kwezokuthutha ngezitimela abaqhamuka kuwo wonke amagumbi amane omhlaba ukuze bazocobelelana ngolwazi mayelana nezimo abadlule kuzona kanye nalezo abahlangabezana nazo emsebenzini wabo wansuku zonke, ngenhloso yokwenza ngcono ukuphepha kwezokuthutha ngezitimela.2.3.  Njengelungu le-IRSC, uMlawuli Wezokuphepha Kwezokuthutha Ngezitimela waseNingizimu Afrika wayegcine ngowezi-2015 ukusingatha lesi sithangami.3.  Uhlaka Lohlelo Lukazwelonke Lwengqalasizinda lowezi-2050 (i-NIP 2050) Isigaba sesi-23.1.  IKhabhinethi likugunyazile ukushicilelwa kuSomqulu kahulumeni kohlaka lwe-NIP 2050 Isigaba sesi-2 ukuze kuboniswane nomphakathi ngalo.  Lolu hlaka luhlinzeka ngesiqondiso ekuqiniseni nokwengeza emiklamweni edidiyelwe yamasu akhethekile kahulumeni. 3.2.  Luhlonza imiklamo ekhethekile okuhloswe ngayo ukufeza ngempumelelo izinjongo zikahulumeni maqondana nezokuhlaliswa kwabantu; ugesi kamasipala; amanzi; imfucuza; ezokuthutha abagibeli; ingqalasizinda yezemfundo nezempilo; ingqalasizinda yobuchwepheshe besimanjemanje, kanye nobugebengu nenkohlakalo.3.3.  Isimosakhiwo sohlelo sihlinzeka ngenhlosombono yendima okumele kubhekwane nayo ngqo, sihlinzeka ngolwazi olutholakale ekuhlolweni kwesimo samanje, sichaza kabanzi ngezimo ezisemqoka ezidingekayo ukuze kuzuzwe impumelelo futhi sibalula lokho okudingeka ukuthi kwenziwe ukufezekisa inhlosombono. Siphakamisa inqubo yokuqaliswa kokusebenza kohlelo okumele ilandelwe emjikelezweni weminyaka emithathu yohlelo lokusebenza.4.  Uhlaka Lukazwelonke Lokuqalisa Ukusebenza okuhloswe ngalo ukufezekisa Ukusebenza Ngobungcweti Emkhakheni Wezemisebenzi Kahulumeni 4.1.  IKhabhinethi lilugunyazile uHlaka Lukazwelonke Lokuqalisa Ukusebenza okuhloswe ngalo ukufezekisa Ukusebenza Ngobungcweti Emkhakheni Wezemisebenzi Kahulumeni. Uhlaka lwashicilelwa ngowezi-2021 ukuze kuboniswane nomphakathi ngalo. 4.2.  Uhlaka luhlinzeka ngezinsika ezinhlanu maqondana nezinhlelo zokungenelela okumele zisetshenziswe ekwenzeni umkhakha wezeMisebenzi Kahulumeni usebenze ngobungcweti. Lezi zinsika zibandakanya ukuqashwa kwabasebenzi abasha kuhulumeni; ukuhlinzekwa kwabasebenzi abasha ngolwazi oluphathelene nomsebenzi wesikhungo kanye nokujwayezwa kwabo umsebenzi; ukuhlela kanye nokuphathwa kwensebenzo; ukufunda okuqhubekayo nokuthuthukiswa kobungcweti bomsebenzi, nenqubekela phambili emsebenzini kanye nezigameko eziphathelene nomsebenzi.5.  Izinguquko ezimweni zokuqashwa kwaBaqondisi-Jikelele (o-DG)5.1.  IKhabhinethi liwugunyazile umbiko ophakamisa izinyathelo zokuqinisa amandla okusebenza o-DG kanye nobungcweti babo bokwenza umsebenzi ngempumelelo. Umbiko wenze iziphakamiso eziningana kubandakanya ubude besikhathi esizohlalwa ngo-DG ezikhundleni zabo kanye nokuphathwa kokudluliswa nokwabiwa kwamandla yiSiphathimandla Esiphezulu siwadlulisela ezikhulwini eziphendulayo. 5.2.  Umbiko uphakamisa ukuthi u-DG oseHhovisi likaMongameli anikezwe isikhundla sokuba yiNhloko Yophiko Lokuphathwa Kwemisebenzi Kahulumeni. Ezifundazweni, lo msebenzi uzonikezwa o-DG abasebenza emahhovisi oNdunankulu. Umbiko uphakamise futhi nezinyathelo zokuqondisa iminyango maqondana nokuphathwa kwezinkontileka zo-DG.5.3.  Uhlelo Olubuyekeziwe Lokuphathwa Kokusebenza ko-DG luyabuyekezwa njengamanje ukuze luhanjelaniswe kahle nezinguquko ezigunyaziwe.5.4   Ibamba likaNgqongqoshe Wezemisebenzi Kahulumeni Nokuphathwa Kwayo, uMnu Thulas Nxesi, ngeviki elizayo uzobiza isithangami sabezindaba lapho ezochaza khona ngoHlaka Lukazwelonke Lokuqalisa Ukusebenza okuhloswe ngalo ukufezekisa Ukusebenza Ngobungcweti Emkhakheni wezeMisebenzi Kahulumeni futhi achaze kabanzi nangezinguquko ezigunyaziwe maqondana nezimo zokuqashwa nokusebenza ko-DG.6.  Umbiko Wesihlanu Wenqubekela Phambili esiyenziwe Ekuqalisweni Kokusebenza Komthetho Odingidwayo Oqondene Namalungelo Abantu Abanokukhubazeka (i-WPRPD) wezi-2020-20216.1.  IKhabhinethi liwugunyazile uMbiko Wesihlanu Wenqubekela Phambili esiyenziwe Ekuqalisweni Kokusebenza kwe-WPRPD, ohlinzeka ngolwazi lwakamuva maqondana nokuqaliswa kokusebenza kwe-WPRPD. Umbiko uqukethe imibono evela eminyagweni kazwelonke kanye neyezifundazwe. Uhlinzeka ngolwazi lwakamuva maqondana nokuqaliswa kokusebenza kwenqubomgomo okubandakanya nokwabiwa kwezabelomali. 6.2.  Umbiko wokuqala waminyaka wonke wenqubekela phambili esiyenziwe washicilelwa ngowezi-2017.  Umbiko wenqubekela phambili wesihlanu usugunyaziwe ukuthi usungashicilelwa kuSomqulu Kahulumeni futhi ushicilelwe nanguMnyango Wezabesifazane, Intsha kanye Nabantu Abanokukhubazeka.7.  Ukuchitshiyelwa Kombhalo wama-20(1) Wesivumelwano Esiqondene Nokuqedwa Kwazo Zonke Izinhlobo Zokucwaswa Okubhekiswe Kwabesifazane (i-CEDAW)7.1.  IKhabhinethi likugunyazile ukuthunyelwa ePhalamende kwezichibiyelo zoMbhalo wama-20(1) we-CEDAW ukuze zigunyazwe ngokusemthethweni. Izichibiyelo zihlinzekela ukwelulwa kwesikhathi semihlangano yamakomidi ecubungula imibiko yemibuso engamalungu.7.2.  INingizimu Afrika yasisayinda ngowe-1993 lesi sivumelwano futhi emuva kwalokho yasigunyaza ngokusemthethweni ngoZibandlela 1995. Ukuthunyelwa kwaso ePhalamende kuhloswe ngakho ukuhambelanisa isivumelwano esagunyazwa ngokusemthethweni phambilini nesichibiyelo soMbhalo wama-20(1).8.  Isivumelwano Somhlaba Wonke Sokwamukelwa Ngokusemthethweni Kweziqu eziphathelene Nemfundo Ephakeme  8.1.  IKhabhinethi likugunyazile ukuthunyelwa ePhalamende kweSivumelwano Somhlaba Wonke Sokwamukelwa Ngokusemthethweni Kweziqu eziphathelene Nemfundo Ephakeme ukuze sigunyazwe ngokusemthethweni. Uma sesigunyazwe ngokusemthethweni sizothunyelwa kwiNhlangano Yezemfundo, Ezesayensi Nezamasiko yeNhlangano Yezizwe (i-UN) futhi siqalise ukusebenza nakuleli lizwe ngaphansi koMthetho Wohlaka Lweziqu Lukazwelonke, wezi-2008 (uMthetho wama-67 wezi-2008).8.2   Isivumelwano Somhlaba Wonke sisungula imigomo-jikelele ezosetshenziswa kuwo wonke amazwe maqondana nokwamukelwa ngokusemthethweni kweziqu zemfundo ephakeme kanye nezinye iziqu, ngendlela engenakho ukwenzelela, esobala futhi engenakho ukucwasa. Isivumelwano sivumela ukwamukelwa ngokusemthethweni kweziqu zemfundo ezitholwe emazweni angaphandle, emibusweni engamalungu e-UN eyi-193.9.  Ukuhoxiswa kwezichibiyelo zoMhlahlandlela Wamalungu Esigungu Seziphathimandla9.1  IKhabhinethi lisigunyazile isimemezelo esenziwe yiHhovisi likaMongameli ngoMsombuluko mhla ziyi-17 kuMfumfu 2022 sokuthi kuhoxiswe izichibiyelo ezenziwe kuMhlahlandlela Wamalungu Esigungu Seziphathimandla, futhi obizwa ngeBhukwana Elingumhlahlandlela woNgqongqoshe wezi-2022.9.2  Izichibiyelo ezenziwe ngoMbasa 2022 bezihlinzekela amandla angeziwe emahhovisi athile oNgqongqoshe abengamele iminyango kahulumeni engaphezu kowodwa. Futhi beziyalela ukuba uMbuso uthwale ngokuphelele zonke izindleko eziqondene nokuhlinzekwa kukagesi namanzi ezindlini zombuso okuhlala kuzona amalungu esigungu seziphathimandla. 9.3  IKhabhinethi likuphawulile ukukhathazeka okuzwakaliswe ngumphakathi futhi lathatha isinqumo sokubuyekeza uMhlahlandlela Wamalungu Esigungu Seziphathimandla. Le nqubo izosingathwa wuhlaka oluzimele olungathathi hlangothi futhi uma seyiphothuliwe, umhlahlandlela uzokwaziswa emphakathini ngokusebenzisa iwebhusayithi yoMnyango Wezemisebenzi Kahulumeni Nokuphathwa Kwayo: www.dpsa.gov.za.10.  Ubambiswano Loguquko Olunobuqotho Nobulungiswa Kwezamandla (i-JETP) kanye noHlelo Lotshalomali lwe-JETP (i-JETP-IP)10.1    Emuva kokwamukela isethulo esiqondene ne-JETP kanye ne-JETP-IP, iKhabhinethi liyigunyazile i-JETP-IP futhi lizwakalise ukuwuthokozela umsebenzi onohlonze futhi obanzi owenziwayo ukwakha nokuthuthukisa i-JETP-IP. 10.2     I-JETP-IP ichaza kabanzi ngotshalomali oludingekayo ukufezekisa izibophezelo ezenziwe nguHulumeni waseNingizimu Afrika zokuncishiswa kwezinukubezimkhathi, ngenkathi ngakolunye uhlangothi kugqugquzelwa intuthuko esimeme, futhi kuqinisekiswa uguquko olunobuqotho nobulungiswa kubasebenzi nemiphakathi ethintekile. Ikomidi loNgqongqoshe Beminyango Ehlukahlukene Elethweswe Umsebenzi Wokubhekana Nokuguquguquka Kwesimo Sezulu lizobamba isithangami sabezindaba khona maduze nje ukuze lihlinzeke ngemininingwane ethe xaxa.C.  Imithethosivivinywa1.   UMthethosivivinywa Wezokuhweba Ngemikhumbi wezi-20221.1.  IKhabhinethi selikugunyazile ukuthunyelwa ePhalamende koMthethosivivinywa Wezokuhweba Ngemikhumbi wezi-2022 ukuze kuqhutshekwe nokuwucubungula. UMthethosivivinywa ulungisa kabusha uMthetho Wezokuhweba Ngemikhumbi, wonyaka we-1951 (uMthetho wama-57 wonyaka we-1957) osekuphele iminyaka engama-70 ukhona.1.2.  Uma usuphasisiwe, uMthethosivivinywa uzohlinzeka ngohlaka olusemthethweni lwezokuhweba ngemikhumbi oluzolawula umsebenzi wonkana ophathelene nokusebenza kwemikhumbi yokuhweba. Uzolawula, phakathi kokunye, isimokwakhiwa, ukubhaliswa, ukuqanjwa kwemikhumbi amagama kanye nokwesulwa kwayo.1.3.  Lezi zinguquko zizolekelela ekuvuseleleni umkhakha wezithuthi zasolwandle futhi ngokunjalo zihambelanise izwe neSivumelwano Senhlangano Yamazwe Ngamazwe Yezasolwandle. INingizimu Afrika seyisigunyazile ngokusemthethweni lesi sivumelwano.    2.  UMthethosivivinywa Wokuchibiyela Ezezibalomanani wezi-2020 2.1.  IKhabhinethi likugunyazile ukuthunyelwa ePhalamende koMthethosivivinywa Wokuchibiyela Ezezibalomanani wezi-2022 ukuze kuqhutshekwe nokuwucubungula. UMthethosivivinywa uphakamisa ukuchitshiyelwa koMthetho Wezezibalomanani, wonyaka we-1999 (uMthetho wesi-6 wonyaka we-1999). Izichibiyelo zihlinzekela ukwakhiwa nokuqaliswa kokusebenza koHlelo Lwezibalomanani Lukazwelonke olweseka izinqumo ezisekelwe phezu kobufakazi. Ziqinisa ukusebenza ngendlela ehambelanayo okukhona njengamanje phakathi koPhiko Lwezibalomanani lwaseNingizimu Afrika kanye nezinye izinhlaka zombuso, futhi zelula uhlaka lokulawula loMthetho.D.  Imicimbi Ezayo1.  INgqungquthela Kazwelonke kaMongameli Yezamabhizinisi Asafufusa (ama-SMME) Nemifelandawonye1.1.  UMnyango Wezokuthuthukiswa Kwamabhizinisi Amancane, ngokubambisana nababambiqhaza bomkhakha ozimele, uzosingatha iNgqungquthela Kazwelonke kaMongameli yezama-SMME Nemifelandawonye e-Bryanston, e-Gauteng kusukela mhla ziyi-13 kuya kumhla ziyi-15 kuLwezi 2022.1.2.  Ingqungquthela izoqoqela ndawonye ababambiqhaza abasemqoka bomkhakha ozimele nabomkhakha kahulumeni embonini yonkana yezamabhizinisi asafufusa ukuze kubhungwe maqondana nokuthola izindlela zokubambisana ekuqiniseni lo mkhakha. Ababambiqhaza abalindeleke kule ngqungquthela babandakanya izinhlangano zosomabhizinisi, ongoti bezama-SMME, izifundiswa, abenzi bezinqubomgomo kanye nezikhungo ezixhaza ngezimali zentuthuko.1.3.  Ingqungquthela izobhunga futhi nangoHlelongqangi Lukazwelonke Oludidiyelwe Lwezokuthuthukiswa Kwamabhizinisi Amancane, oluhlinzeka ngohlaka lwamasu lokuqinisa umkhakha wezama-SMME. Ingqungquthela kulindeleke futhi ukuthi yethule uMcimbi Waminyaka Yonke Kazwelonke kaMongameli Wokuklomelisa Ngezindondo ama-SMME Avelele.2.  Ukusingathwa Kwengqungquthela kaMongameli Yodlame Olweyamene Nobulili Nokubulawa Kwabantu Besifazane (i-GBVF) yowezi-2022 2.1.  UMongameli u-Ramaphosa uzosingatha iNgqungquthela yesibili kaMongameli ye-GBVF e-Gallagher Convention Centre e-Gauteng mhla lu-1 nomhla zi-2 kuLwezi 2022. Ingqungquthela yokuqala eyabanjwa ngowezi-2018 yasetshenziselwa ukubophezela kabusha uhulumeni kanye nalabo abambisene nabo emphakathini ekuqedeni izehlakalo zodlame olubhekiswe kwabesifazane eziphakeme ezweni.2.2.  Ingqungquthela yesibili izosetshenziselwa ukuhlola inqubekela phambili esiyenziwe ekuqaliseni ukusebenza koHlelo Lwamasu Lukazwelonke oluqondene ne-GBVF. Izosingathwa ngaphansi kwesiqubulo esithi: “Ukuziphendulela; Ukusheshisa kanye Nokukhulisa NJENGAMANJE”. 2.3.  Ingqungquthela izoxoxisana, phakathi kwezinye izindaba, ngokuthola izindlela zokusheshisa izinyathelo ezithathwayo kanye nokuziphendulela kweminyango esemqoka kanye nabo bonke ababambiqhaza ababandakanya izinhlangano zomphakathi, umkhakha ozimele kanye nabasebenzi. 3.  Imbizo kaMongameli yesihlanu eqondene neNyakatho Koloni3.1.  Imbizo kaMongameli yesihlanu yoHlelo Lokuthuthukiswa Kwezifunda (i-DDM) e-Upington, eNyakatho Kapa izobanjwa ngoLwesihlanu mhla zingama-21 kuMfumfu 2022 enkundleni yezemidlalo yasendaweni i-Mxolisi Dicky Jacobs Stadium. 3.2.  Imbizo kaMongameli ye-DDM izohlola inqubekela phambili esiyenziwe ekuhlinzekweni kwezidingongqangi kubantu kanye nezinselelo ezikhona eNyakatho Kapa futhi kungenelelwe ngenhloso yokuzixazulula. I-DDM iyaqinisekisa ukuthi ukuhlelwa kokuthunyelwa kwezidingongqangi kubantu, ukuqaliswa kwemisebenzi kanye nokwenziwa kohlelo lokwabiwa nokusetshenziswa kwezimali kuyadidiyelwa ukuze kwenziwe ngcono ukuhlinzekwa kwezinsiza emiphakathini. 3.3.  Ngaphambi kokubanjwa kweMbizo, oNgqongqoshe, amalungu emikhandlu yeziphathimandla kanye nezimeya bazobe bephumile bethe chithi saka emicimbini ezobanjwa ngenhloso yokuhlinzeka imiphakathi ngolwazi nokuyilekelela lapho idinga khona usizo, okuyimicimbi ezobanjelwa edolobheni lase-Upington namaphethelo. 4.  Isitatimende Senqubomgomo Yesabelomali Sesikhathi Esimaphakathi (i-MTBPS) 4.1.  IKhabhinethi likholelwa ekutheni i-MTBPS yowezi-2022 ezokwethulwa nguNgqongqoshe Wezezimali u-Enoch Godongwana ngoLwesithathu mhla zingama-26 kuMfumfu 2022 iyingxenye ebalulekile yenqubo yeNingizimu Afrika yokwabiwa kwemali evulelekile futhi ehambisana nesibopho sokubika nokuphendula. 4.2.  I-MTBPS iwubufakazi bokuzibophezela kukahulumeni ekusebenziseni izimali ngokwamandla elinawo izwe ngasezimalini. Iphinda futhi ihlinzeke ngemininingwane ebanzi mayelana nokuthi uhulumeni uzolivala kanjani igebe elikhona phakathi kwemali engenayo kuhulumeni kanye nezindleko zikahulumeni, futhi kusetshenziswe ngobunyoninco obukhulu izinsiza nezimali ezikhona emgodlagodleni kahulumeni ukwanelisa izidingo eziningi ngangokunokwenzeka. 5.  Ukuhlolwa Kukamatikuletsheni5.1.  Ukuhlolwa Kwabafundi Bakamatikuletsheni kowezi-2022 kuzoqala mhla zingama-31 kuMfumfu kuphele mhla ziyisi-7 kuZibandlela 2022. IKhabhinethi libafisela okuhle kodwa Abafundi Bakamatikuletsheni Bonyaka wezi-2022 njengoba beqala umlenze wokugcina wohambo lwabo lwesikole. Ukwesekwa okuqhubekayo okuvela kothisha, abazali kanye nabalondolozi bezingane kuzodlala enkulu indima ekulekeleleni laba bafundi ukuba bakwazi ukubhekana nalokhu kuhlolwa ngokuzethemba. 5.2.  IKhabhinethi linxusa abazali kanye nabalondolozi bezingane ukuba badlale indima yabo ekukhuthazeni nokufaka ugqozi nofuqufuqu kubafundi, futhi bakhe nesimo esikahle esikulungele ukufunda nokulungiselela ukuhlolwa kwabo ekhaya.6.  Ingqungquthela yoHlelo Lwentuthuko Lukazwelonke (i-NDP) kanye Namandla Okusebenza Ombuso6.1.  UMnyango Wezemisebenzi Kahulumeni Nokuphathwa Kwayo, ngokubambisana neKhomishani Yokuhlela Kazwelonke kanye Nesikole Sezifundo Zentuthuko seNyuvesi yaKwaZulu-Natali, uzosingatha iNgqungquthela ye-NDP kanye Namandla Okusebenza Ombuso kusukela mhla ziyisi-7 kuya kumhla ziyisi-9 kuLwezi 2020 eKhempasini yase-Howard College, eNyuvesi yaKwaZulu-Natali. 6.2.  Ingqungquthela izobhunga ngamandla okusebenza ombuso kanye nokusebenza kwawo eminyakeni yokuqala eyishumi ye-NDP, futhi izobanjwa ngaphansi kwesiqubulo esithi: “Ukucutshungulwa Nokubukisiswa Kabanzi Kwamandla Okusebenza Ombuso kanye Nendlela Asebenze Ngayo Uhulumeni eminyakeni yokuqala eyishumi ye-NDP”.7.  Ukudluliselwa kweSitifiketi Sobukhosi ezandleni zeNgonyama uMisuzulu kaZwelithini7.1.  UMongameli u-Ramaphosa uzodlulisela ngokusemthethweni iSitifiketi Sobukhosi ezandleni zeNgonyama uMisuzulu kaZwelithini emcimbini ozobanjelwa enkundleni i-Moses Mabhida Stadium ngoMgqibelo mhla zingama-29 kuMfumfu 2022.  7.2.  Lokhu kulandela umcimbi wokugcotshwa ngokwesiko, “Ukungena Esibayeni”, kweNgonyama owabanjwa mhla zingama-20 kuNcwaba 2022, lapho iNgonyama yangena ngokusemthethweni esihlalweni sobukhosi njengeNgonyama Yesizwe saMaZulu.E.    Imiyalezo1.    Amazwi okuhalalisaIKhabhinethi lidlulise amazwi okuhalalisa kanye nezilokotho ezinhle ku: Mnu Sam Matekane, oqokelwe ukuthatha izintambo njengoNdunankulu wezwe lase-Lesotho. IKhabhinethi futhi lihlanganyele neThimba Lezingqapheli Zokhetho ze-AU Ebezijutshwe Ukuyoqapha Ukhetho Lwesigungu Sikazwelonke kwelase-Lesotho ekuncomeni ukuvuthwa kwabantu base-Lesotho kwezokhetho kanye nezombusazwe njengoba bekwazile ukubamba ukhetho olube yimpumelelo mhla ziyisi-7 kuMfumfu 2022. INingizimu Afrika isalokhu izibophezele ekuqiniseni ubudlelwano bayo nezwe lase-Lesotho ngokunjalo futhi nasekwenzeni ngcono ubambiswano maqondana nezindaba eziwathinta womabili lawa mazwe esifundeni, ezwekazini kanye nasemhlabeni wonke jikelele.2.  Amazwi enduduzo IKhabhinethi lidlulise amazwi enduduzo emndenini kanye nabangani baka: Fata u-Albert Nolan (88), uMfundisi Webandla lamaKhatholika laseNingizimu Afrika owabe ezinikele kakhulu emsebenzini wakhe, ephikisana nemibono yezenkolo eyabe ihlose ukuqinisa uhlelo lobandlululo. Ngowezi-2003, lowo owabe enguMongameli wakuleli ngaleso sikhathi uThabo Mbeki wamklomelisa ngendondo i-Order of Luthuli yeSiliva “ngenxa yokunikela impilo yakhe yonke emzabalazweni wentando yabantu, amalungelo esintu kanye nobulungiswa, futhi ngenxa yokuphikisana kwakhe nemfundiso yezenkolo eyabe ithathwa njengemfundiso enganakuphikiswa obekulindeleke ukuthi wonke umuntu ayamukele ngaphandle kokungabaza, kubandakanya nokusetshenziswa kwezingxenye ezithile zeBhayibheli ukuvikela nokufakazela ukubaluleka kwenqubo yobandlululo”.  F.  Abaqashiwe1.  Bonke abaqashiwe kumele kuqinisekiswe iziqu zabo futhi bahlolwe ngokufanele.a.  Ummeli wasemaJajini u-Adv James Mlawu – oqashwe njengoMqondisi-Jikelele: eMnyangweni Wezokuthutha. b.  UMnu Shabeer Khan – oqashwe njengoMhlolimabhuku-Jikelele: eMnyangweni kaMgcinimafa Kazwelonke.2.  IKhabhinethi livumelene nokuqokwa kwabalandelayo:2.1.  Amalungu eBhodi Lezokuvakasha laseNingizimu Afrika:a.  Dkt Nondumiso Maphazi (uSihlalo);b.  Dkt Aubrey Mhlongo (iPhini likaSihlalo);c.  Nks Pretty Ntombela;d.  Nks Nomahlubi Mazwai;e.  Mnu Odwa Mtati;f.  Mnu Ravi Nadasen (Oqokwe kabusha);g.  Mnu Enver Duminy (Oqokwe kabusha);h.  Nks Nandipha Mzileni Mbulawa;i.  Mnu Mduduzi Zakwe (Oqokwe kabusha);j.  Nks Rosemary Anderson;k.  Nks Lehlohonolo Rapodile; kanye nol.  Nks Nonkqubela Silulwane (onguMmeleli woMnyango).2.2.  Amalungu eBhodi Lesikhungo Sokuphathwa Kwezithuthi Ezihamba Emgwaqeni:a.  Dkt Eddie Mogalefi Thebe (Oqokwe kabusha);b.  Nks Thandi Clara Thankge (Oqokwe kabusha);c.  Slz Maredi Mphahlele;d.  Nks Nomusa Mufamadi (uSihlalo);e.  Adv Xola Stemela;f.  Nks Lerato Magalo;g.  Slz Chitja Twala;h.  Mnu Nkumeleni John Kudzingana;i.  Nks N Jaxa (Ilungu eliqokelwe ukubambela ilungu elingekho emhlanganweni); kanye no j.  Nks HM Mbanyele-Ntshinga (Ilungu eliqokelwe ukubambela ilungu elingekho emhlanganweni).2.3.  Mnu Tshepo Monaheng – uMphathi Omkhulu (u-CEO): Wenkampani Yezamahlathi yaseNingizimu Afrika (Inkontileka yakhe ivuselelwe isikhathi esiyiminyaka emithathu (3)).2.4.  Mnu Reginald Lavhelesani Demana – u-CEO: WeSikhungo Sikazwelonke Sezemigwaqo saseNingizimu Afrika. 2.5.  Nks Ditebogo Kgomo – u-CEO: Wesikhungo Sikazwelonke Sokulawulwa Kwezenuzi.2.6.  Mnu Risenga Maluleka – Umlawuli-Jikelele Wezibalomanani (Inkontileka yakhe ivuseleliwe).2.7.  Nks Kedibone Olga Madiehe – u-CEO: Wesikhungo Sezokulawulwa Kwezimpesheni Zikahulumeni.Imibuzo: Nks Phumla Williams – uMkhulumeli weKhabhinethi Umakhalekhukhwini: 083 501 0139 "
"Isitatimende Somhlangano weKhabhinethi Obubanjwe ngoLwesithathu, mhla zi-2 kuLwezi 2022",3 Nov 2022,https://www.gov.za/speeches/statement-cabinet-meeting%C2%A0-2-november-2022-3-nov-2022-0000,https://www.gov.za/zu/speeches/statement-cabinet-meeting%C2%A0-2-november-2022-3-nov-2022-0000,"A.    Ezisematheni1.    Ingqungquthela kaMongameli mayelana noDlame Olubhekiswe Kwabobulili Obuthile Nokubulawa Kwabesifazane (i-GBVF)1.1.    IKhabhinethi lamukele ukusingathwa kweNgqungquthela yesibili kaMongameli ye-GBVF e-Gallagher Estate e-Midrand, e-Gauteng mhla lu-1 nomhla zi-2 kuLwezi 2022 ngaphansi kwesiqubulo esithi: ""Ukuziphendulela, Ukusheshisa kanye Nokukhulisa, NJENGAMANJE!"" 1.2.    Ingqungquthela ibheke inqubekelaphambili esiyenziwe ekuqalisweni kwezimemezelo ezethulwa ngesikhathi seNgqungquthela kaMongameli yowezi-2018, eyayiqinisekisa ukuzinikela kwezwe ohlelweni lokubhekana ne-GBVF oluhlangene, olucacile futhi olusebenzayo.1.3.    Ababambiqhaza kule ngqungquthela yezinsuku ezimbili baziphendulela ngomsebenzi osuwenziwe ekuqaliseni ukusebenza koHlelo Lwamasu Lukazwelonke (i-NSP) oluqondene ne-GBVF, oluhlose ukuhlinzeka ngenqubomgomo yeqhingasu emikhakha-miningi, ehlangene kanye nohlaka lokuhlela ukuqinisa indlela kazwelonke edidiyelwe yokubhekana nenkinga ye-GBVF kuhulumeni nasezweni lonkana. 1.4.    Ingqungquthela bekuyinkundla ekahle yokuxoxisana kabanzi nangeqiniso ngempumelelo nangezinselele ezikhona ekulweni ne-GBVF. Iphinde yabonisa isidingo sesinyathelo esisodwa nokuthi impumelelo ebonakalayo ingazuzwa kanjani uma kuhlinzekwe ngezinsizakusebenza ezanele futhi zaphathwa ngendlela eqondile.1.5.    Izivumelwano okufinyelelwe kuzona engqungqutheleni zibonise ukubaluleka kokubambisana phakathi kukahulumeni nomphakathi, amabhizinisi, ozakwabo kwezokuthuthukisa, umkhakha wezenkolo kanye neminye imikhakha ukuze babambisane ekulweni nesihlava se-GBVF. 1.6.    Ezinye izingenelelo zivumelane ngokubandakanywa kwesidingo sokwabiwa koxhasomali olwanele ku-NSP ye-GBVF, ukuze kuzoqaliswa ukusebenza kwezindlela zokuphatha ezilandelayo ukuqinisekisa ukuziphendulela, kanye nokuqinisa izinhlaka zokuziphendulela kuzwelonke, esifundazweni nakohulumeni basekhaya. 1.7.    IKhabhinethi likuphindile ukuthi zonke izenzo zodlame nokuhlukumeza ngeke zibekezelelwe emphakathini wakithi. Imiphakathi iyanxuswa ukuthi ilwisane ngqo nalesi sihlava se-GBVF ngokubika izigilamkhuba kwabezomthetho. Umkhakha ngamunye emphakathini wakithi kufanele udlale indima yawo ngokwenza izimo ezenza kube nzima kakhulu, noma kungenzeki nhlobo, ukuthi i-GBVF ikhule.2.    Ezokuphepha Nokuvikeleka  2.1.    IKhabhinethi liqinisekise umphakathi ukuthi uPhiko Lukazwelonke Lwezokusebenza Ngokuhlanganyela Nezobunhloli (i-NATJOINTS) — olwakhiwe iminyango kahulumeni eyahlukene eholwa i-Ejensi Yezokuvikelela Kombuso, uPhiko Lwamaphoyisa aseNingizimu Afrika kanye noMbutho Kazwelonke Wezokuvikela eNingizimu Afrika — inekhono lobunhloli lokubhekana nezinsongo ezibhekiswe kwezokuvikeleka kuzwelonke, kubandakanya nobuphekula.2.2.    Ngokusebenza kwe-NATJOINTS, ukuvikeleka kwezwe kuhlolisiswa njalo nje kubhekwe izinsongo ezingaba khona kwezokuvikeleka kwezwe. Njengengxenye yezivumelwano zokusebenzisana namanye ama-ejensi ezobunhloli akwamanye amazwe, iNingizimu Afrika nayo iyazuza ekwabelananeni ngolwazi lobunhloli oluyilona oluzoqinisekisa ukuphepha kwesizwe.  2.3.    IKhabhinethi licela umphakathi ukuthi uhlale uqaphile futhi ubike kwabomthetho izenzo ezisolisayo nezingekho emthethweni. Ungathuli nje; uma ubona okuthile, yisho okuthile — sisonke singagcina isizwe siphephile.3.    ISitatimende Senqubomgomo Yesabelomali Sesikhathi Esiphakathi (i-MTBPS) sowezi-20223.1.    IKhabhinethi lamukele imizamo eqatha eyethulwe kwi-2022 MTBPS ukubuyisela ukuqina kwezimali zikahulumeni, njengoba umnotho womhlaba ubheke esimweni esiyingozi kakhulu. 3.2.    Izinyathelo ezamenyezelwa uNgqongqoshe Wezezimali u-Enoch Godongwana ePhalamende, eKapa ngoLwesithathu, mhla wama-26 kuMfumfu 2022, zabandakanya ukunciphisa kakhulu ukuntuleka kwesabelomali ukuze kuzothuthukiswa uhlaka lwethu lwezezimali, kwesekwe isimo sethu sezomnotho kanye nokunika abantu baseNingizimu Afrika iqholo kumathemba esikhathi esizayo somnotho wethu.3.3.    Ukwenyuka okuhleliwe kwezinqolobane eziphuthumayo kuzosivumela ukuthi sibhekane nezimo eziphuthumayo ezifana nenhlekelele edalwa imvelo. I-2022 MTBPS iphinde ikhuthaze lokho esikubeke eqhulwini kwingqalasizinda kanye nezinhlelo zokulethwa kwezidingonqangi, futhi ihlinzeka usizo olwengeziwe lokweseka abahlwempu nababuthakathaka esizweni sakithi. 3.4.    IKhabhinethi licela yonke imikhakha yezenhlalo-mnotho ukuthi isebenzisane nohulumeni ukuthuthukisa umnotho wethu ukuze kuzokwenziwa ngcono izimpilo zezakhamuzi kulolonke izwe.4.    Ubudlelwano phakathi kweNingizimu Afrika ne-Spain4.1.    IKhabhinethi liwamukele umphumela Wokuvakasha Okusemthethweni eNingizimu Afrika kukaNgqongqoshe Wombuso wase-Spain u-Pedro Sánchez Pérez-Castejón ukuzoqinisa amaxhama phakathi kwala mazwe amabili. UNgqongqoshe ubephelezelwa uNgqongqoshe Wase-Spain Wezezimboni, Ezohwebo kanye Nezokuvakasha, uNks Reyes Maroto, kanye nezithunywa zezamabhizinisi.4.2.    Lolu hambo luvule amathuba emikhakheni eyehlukene yaseNingizimu Afrika ukuthi ihlangane nozakwabo base-Spain kanye nokuqinisa amaxhama kwezohwebo nakutshalomali, isayensi nokuqamba kabusha, ubuciko namasiko, ezemidlalo nezemfundo.  Lolu hambo lukhuthaze utshalomali lwakuleli lizwe kanye nogqozi lokukhula komnotho.5.    Izingxoxo zokuletha ukuthula e-Tigray ese-Ethiopia5.1.    INingizimu Afrika ngaphansi kweso leNhlangano Yamazwe ase-Afrika, isingathe izingxoxo ezisemthethweni zokuthula phakathi kwezinhlangothi ezilwayo kudweshu olusesifundeni sase-Tigray e-Ethiopia, kusuka mhla wama-25 kuya mhla wama-30 kuMfumfu 2022. 5.2.    Izingxoxo beziholwa nguMongameli waphambilini wase-Nigeria u-Olusegun Obasanjo, uMongameli waphambilini wase-Kenya u-Uhuru Kenyatta kanye nePhini likaMongameli laphambilini uPhumzile Mlambo-Ngcuka.5.3.    IKhabhinethi lidlulise ukweseka kwayo isisombululo sodweshu esinokuthula nesisimeme, ngokuhambisana nezinjongo zenqubomgomo yamazwe angaphandle yaseNingizimu Afrika zokuba nezwekazi eliphephile nelingenadweshu.  B.    Izinqumo zeKhabhinethi1.    UHlaka Lweqhingasu Lukazwelonke Oludidiyelwe Lokuthuthukisa Amabhizinisi Amancane (i-NISED) 1.1.    IKhabhinethi ligunyaze ukuqaliswa kokusebenza koHlaka Lweqhingasu lwe-NISED. IQhingasu Elididiyelwe Lokugqugquzela Ukuvulwa Kwamabhizinisi Nokuthuthukiswa Kwamabhizinisi Amancane (i-ISPESE) lokuqala lwamukelwa ngowezi-2005. I-ISPESE ne-NISED elandelayo ziphumelelisa uMthetho Odingidwayo wangowe-1995 woHlaka Lweqhingasu Lukazwelonke Lokuthuthukisa Nokugqugquzela Amabhizinisi Amancane eNingizimu Afrika.1.2.    UHlaka Lweqhingasu lwe-NISED luhlinzeka ngeqhingasu elididiyelwe ukuqinisa nokweseka ukuvulwa kwamabhizinisi amancane naphakathi. Luhlinzeka ngohlaka lokuxhumanisa bonke ababambiqhaza abahamba phambili ekuthuthukisweni kwamabhizinisi amancane kuya kwaphakathi.   1.3.    NgoMbasa kulo nyaka, iKhabhinethi lagunyaza ukushicilelwa kohlaka lweqhingasu olusahlongozwa lwe-NISED ukuze umphakathi uzophawula ngalo. Ngokuxoxisana kabanzi, leli qhingasu lathuthukiswa kakhulu yimibono yomphakathi kanye neyoMkhandlu Kazwelonke Wezokuthuthukiswa Komnotho Nezabasebenzi, okungumkhandlu ohlanganise amabhizinisi, umphakathi, ezabasebenzi, izifundiswa kanye nohulumeni ohlose ukubhekana nezinkinga zomnotho, ezabasebenzi nezentuthuko kanye nezinye izinselele ezihlobene nalokhu ezibhekene naleli lizwe.2.    INqubomgomo Esahlongozwa Ngezinsizakalo Zokuthuthukiswa Kwezenhlalo Yabantu Abaphila Nokukhubazeka2.1.    IKhabhinethi ligunyaze ukushicilelwa kweNqubomgomo esahlongozwa Ngezinsizakalo Zokuthuthukiswa Kwezenhlalo Yabantu Abaphila Nokukhubazeka ukuze umphakathi uzophawula ngawo. Le nqubomgomo iphumelelisa uMthetho Osadingidwa Wamalungelo Abantu Abaphila Nokukhubazeka kanye neSivumelwano seZizwe Ezibumbene (i-UN) samaLungelo Abantu Abaphila Nokukhubazeka (i-UNCPRD).2.2.    INqubomgomo ingumhlahlandlela woMnyango Wezokuthuthukiswa Komphakathi ekuhlinzekeni ngezinsizakalo zawo kubantu abaphila nokukhubazeka kanye nemindeni yabo.2.3.    Icacisa imingcele yesimondawo kanye nemigoqo eqhubekayo nokubeka eceleni nokushiya ngaphandle abantu abaphila nokukhubazeka emphakathini owejwayelekile, nasekubambeni iqhaza ezintweni zomphakathi nezomnotho. Ihlongoza izindlela zokuqapha ezizoqinisekisa ukulandelela eduze kokuqaliswa kokusebenza kwayo kanye nezingenelelo ezihlangene ngaphakathi eminyangweni efanele.2.4.    INingizimu Afrika yasayina i-UNCPRD kanye noSomqulu wase-Afrika Wamalungelo Abantu Abaphila Nokukhubazeka e-Afrika. 3.    UMhlangano Wethimba Likahulumeni Elibhekele Ukuguquka Kwesimo Sezulu (i-IPCC)3.1.    IHhovisi le-IPCC lizoqalisa umhlangano wehlandla lesikhombisa lokuhlolisisa ngoNhlangulana wezi-2023. I-IPCC – ehlanganiswe ithimba lamalungu ohulumeni ayi-195 ngaphansi kwe-UN — umsebenzi wayo ngukuhlolisisa ulwazi olukhona lwesayensi, elobuchwepheshe nelenhlalo-mnotho, ukuze izokweluleka abathathizinqumo mayelana nezimbangela, imithelela kanye nezindlela zokubhekana nokuguquka kwesimo sezulu.3.2.    Ngesikhathi somhlangano wayo ngowezi-2023, i-IPCC kulindeleke ukuthi ikhethe usihlalo omusha wehlandla lesikhombisa lokuhlolwa. IKhabhinethi ligunyaze ukuqokwa kuka-Slz Debra Roberts waseNyuvesi yaKwaZulu-Natali kulesi sikhundla.3.3.    USlz Roberts usehole imisebenzi eminingi ye-IPCC e-Afrika. Njengamanje uyilungu leHhovisi le-IPCC. Uma ekhethiwe uzoba ngowesifazane wokuqala nomuntu wokuqala ngqa e-Afrika ukuthi abe ngusihlalo wale nhlangano.  Ukukhethwa kwakhe kuzothumela umyalezo omuhle kakhulu ngomsebenzi omuhle owenziwa ngososayensi besifazane abavela e-Afrika. C.    Imicimbi Ezayo1.     UMkhankaso Wezinsuku eziyi-16  Zokulwisana ne-GBVF Wezi-2022 1.1.    INingizimu Afrika izohlanganyela nomhlaba wonke ekubeni yingxenye yomkhankaso waminyaka yonke weZinsuku eziyi-16 Zokulwisana ne-GBV, ozoqala mhla wama-25 kuLwezi, uSuku Lomhlaba Lokuqedwa Kodlame Olubhekiswe Kwabesifazane, uzoqhubeka kuze kube mhla we-10 kuZibandlela, okunguSuku Lwamalungelo Abantu.1.2.    IKhabhinethi ligunyaze umqondo kanye nesiqubulo sakulo nyaka esithi ""Amalungelo eNhlalo-Mnotho Nokuhlonyiswa Kwabesifazane Ukubhekana Nodlame Olubhekiswe Kwabobulili Obuthile Nokubulawa Kwabesifazane: Ukuhlangana, Ukubambisana, Ukuvumelana"".1.3.    Ngesikhathi seZinsuku eziyi-16 Zokulwa Nodlame Olubhekiswe Kwabesifazane Nabantwana kulo nyaka, iNingizimu Afrika izogxila emisebenzini yokuqwashisa ngokuqaliswa kokusebenza kwe-NSP emayelana ne-GBVF. Lolu hlelo luhlose ukuhlinzeka ngenqubomgomo emikhakha-miningi, ehlangene kanye nohlaka lohlelo ukuqinisa indlela edidiyelwe kazwelonke yokubhekana nenkinga ye-GBVF kuhulumeni nasezweni lonkana.  2.    INyanga Yokuqwashisa Ngamalungelo Abantu Abaphila Nokukhubazeka (i-DRAM) kanye noSuku Lukazwelonke Lwabantu Abaphila Nokukhubazeka 2.1.    IKhabhinethi ligunyaze umqondo kanye nesiqubulo se-DRAM yowezi-2022 kanye noSuku Lukazwelonke Lwabantu Abaphila Nokukhubazeka, okuzobungazwa kusuka mhla zi-3 kuLwezi kuya mhla zi-3 kuZibandlela. Isiqubulo sithi: ""Ukuhlomisa Abantu Abaphila Nokukhubazeka ngesimondawo esinezinsiza, esisimeme nesiphephile"". 2.2.    Lesi siqubulo sigcizelela ukususa imigoqo ekhona ethinta abantu abaphila nokukhubazeka. Lokhu kubandakanya ukuqinisekisa isimondawo esinezinsiza, esisimeme nesiphephile kubantu abaphila nokukhubazeka, kanye nokwazi nokwamukela ukuthi akusikho konke ukukhubazeka ongakubona ngamehlo enyama.2.3.    Imigubho yenyanga yonke izoqwashisa futhi ibonise inqubekelaphambili esiyenziwe izwe ekuqinisekiseni ukuvikeleka kwamalungelo abantu abaphila nokukhubazeka, njengoba kubhaliwe kuMthethosisekelo weRiphabhulikhi yaseNingizimu Afrika wangowe-1996. Imigubho izophinde igqamise isidingo sokubhekana nezinselele abantu abaphila nokukhubazeka ababhekana nazo emsebenzini nasemphakathini.D.    Imiyalezo1.    UkuhalaliselaIKhabhinethi lihalalisela futhi lifisela okuhle: Isikole i-Edendale Technical Secondary School esiKwaZulu-Natali ngokuhlabana emncintiswaneni we-CAF African School Football Championship.2.    Amazwi Enduduzo      IKhabhinethi lizwakalisa amazwi enduduzo emndenini nakubangani baka: Mnu Jeremy Mansfield (obeneminyaka engama-59), umakadebona kwezikamabonakude nasemsakazweni obenekusasa eliqhakazile emsebenzini wakhe, futhi wathola nemiklomelo nokutuswa okuningi.Nks Nelisiwe Magubane (obeneminyaka engama-56), uMqondisi-Jikelele waphambilini womnyango owawubizwa ngoMnyango Wezamandla (manje osekunguMnyango Wezimbiwa Nezamandla). Ubengungoti Ohlonishwayo embonini yezamandla.E.    AbaqashiweBonke abaqashiwe kufanele kuqinisekiswe iziqu zabo futhi bahlolwe ngokufanele.a.    UJenene Omkhulu uSiphosihle Thumy Nkosi – iPhini Lomphathi Kuzwelonke: UPhiko Lokuphenywa Kwamacala Abekwe Phambili (i-DPCI).  b.    UBhrigadiya Nicholaas Jacobus Gerber – iPhini Lomphathi Kwisifundazwe: i-DPCI eMpumalanga. c.    UBhrigadiya Gopaul Govender – iPhini Lomphathi Kwisifundazwe: i-DPCI e-Limpopo.  d.    UBrigadiya Stephen Molefi Mabuela – iPhini Lomphathi Kwisifundazwe: i-DPCI eNyakatho Kapa. IBhodi le-Ejensi Yokuthuthukisa Kuzwelonke: a.    Nks Tanya T Smith;b.    INkosi Livhuwani Matsila;c.    Nks Nozabelo Ruth Bhengu;d.    Nks Happy Ralinala;e.    Dkt Olwethu Sipuka;f.    Mnu Thembinkosi Matthews Josopu;g.    Nks Sibongile Mncwabe (uMnyango Wezemfundo Ephakeme Nokuqeqeshwa);h.    Mnu Mojalefa Mohoto (uMnyango Wezokuthuthukiswa Kwamabhizinisi Amancane);i.    Nks Rosemary Puleng Lukwago-Mugerwa (uMnyango Wezemisebenzi Yomphakathi Nengqalasizinda);j.    Nks Nomthandazo Lichie Moyo (uMnyango Wezolimo, Izinguquko Zomhlaba Nokuthuthukiswa Kwezindawo Zasemakhaya); kanye k.    noMnu Pieter Pretorius (uMnyango Wezokubusa Ngokubambisana).Imibuzo: Nks Phumla Williams – uSomlomo Wekhabhinethi Umakhalekhukhwini: 083 501 0139"
"Isitatimende Somhlangano Wekhabhinethi Obubanjwe ngoLwesithathu, mhla ziyi-16 kuLwezi 2022",18 Nov 2022,https://www.gov.za/speeches/statement-cabinet-meeting-16-november-2022-18-nov-2022-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngolwesithathu-mhla-ziyi-16-kulwezi-2022,"A.    Ezisematheni1.    UHlelo Lotshalomali Lokuguqukela Kwezamandla Ezinganukubezi Imvelo (i-JET-IP) 1.1.    I-JET-IP yaseNingizimu Afrika inconywe kakhulu emhlanganweni wehlandla lama-27 weNgqungquthela Yamaqembu eNhlangano Yezizwe Ezibumbene (i-UN) Yokuguquguquka Kwesimo Sezulu (i-COP27) ebanjwe e-Sharm El-Sheikh, e-Egypt kusuka mhla wesi-6 kuya mhla we-18 kuLwezi 2022. 1.2.    Lolu hlelo olukhulu olwavunywa yi-International Partners Group – eyakhiwe i-United Kingdom, i-United States, i-Germany, i-France, i-European Union kanye nabanye ababambiqhaza emphakathini – icacisa mayelana nokuguqukela kwethu kumnotho wekhabhoni ephansi. Iphinde ibe negalelo emizamweni yomhlaba yokuqinisekisa ukumelana nesimo sezulu kanye nokuthuthukiswa okusimeme kwesizukulwane samanje nesizayo.1.3.    I-JET-IP eyaziwa njengendlela entsha yokubhekana nokuguquguquka kwesimo sezulu, yesekelwe kwisibopho sezimali samazwe athuthukile ukuthi asize amazwe asathuthuka ukuthi agcine izethembiso zawo mayelana nokuguquguquka kwesimo sezulu. Ithola utshalomali olubekwe eqhulwini emikhakheni yezamandla ahlanzekile, izimoto ezihamba ngogesi kanye nehayidrojini ehlanzekile, ukuphemba indlela yokuguqukela ngokusimeme nakahle kwezamandla ahlanzekile. 2.    INgqungquthela Yokuguquguquka Kwesimo Sezulu Yamaqembu  2.1.    IKhabhinethi leseke iziphakamiso ezenziwe ku-COP27 ebibanjwe e-Sharm El-Sheikh, e-Egypt kusuka mhla wesi-6 kuya mhla we-18 kuLwezi 2022 zokuthi amazwe aqhubeke nokulandela injongo yeSivumelwano sase-Paris yokubeka umkhawulo wokukhuphuka kwamazinga okushisa omhlaba ufikelele ku-1.5 degrees Celsius.2.2.    Ukweseka kwethu umkhawulo wezinga elingu-1.5 degree Celsius kubaluleke kakhulu eNingizimu Afrika njengezwe elise-Afrika futhi elithuthukayo elibuthakathaka kakhulu kwimiphumela yokuguquguquka kwesimo sezulu kwezemvelo, ezenhlalo kanye nakwezomnotho.  2.3.    IKhabhinethi liphinde lavumela iqembu lase-Afrika ukuthi licele amazwe asethuthukile ukuthi agcine izethembiso zawo nokuzinikela kwawo akwenza ngaphansi koMhlangano Wokuguquguquka Kwesimo Sezulu Wohlaka lwe-UN nesiVumelwano sawo sase-Paris. Lokhu kubandakanya ukucelwa kwamazwe asethuthukile ukuthi ahambe phambili ekunciphiseni ukukhishwa kwekhabhoni kanye nokuhlinzeka amazwe asathuthuka ngezinsiza-mali ukuze azothatha izinyathelo ngesimo sezulu. 3.    Ukulwa nenkohlakalo3.1.    IKhabhinethi lamukele ukuboshwa kwakamuva kanye nokubanjwa kwempahla yalabo abasolwa ngokuxhumana nokuThunjwa Kwamandla Ombuso. Lokhu kungubufakazi bokuthi umsebenzi weKhomishini Yokwahlulela Ephenya Ngezinsolo Zokuthunjwa Kwamandla Ombuso, Inkohlakalo kanye nokuKhwabanisa kuMkhakha kaHulumeni kubandakanya neziNhlaka Zombuso uthela izithelo. 3.2.    Abantu abanenkohlakalo kanye nalabo abeba ikusasa Labantwana bethu akufanele babe semphakathini wethu. Uhulumeni uzinikele ngokubhekana nabo kabuhlungu nazo zonke izenzo zenkohlakalo, ngaphandle kokwesaba, ukwenzelela noma ukubandlulula. 3.3.    IKhabhinethi linxusa izakhamuzi ukuthi zibike zonke izenzo zenkohlakalo kwabomthetho noma zishayele iNombolo Ephuthumayo Yokulwa Nenkohlakalo Kuzwelonke ethi: 0800 701 701. Labo abashaye ucingo bangakhetha ukungazidaluli ukuthi bangobani.4.    Ukuvakashela Umbuso wase-Kenya 4.1.    IKhabhinethi lamukele Ukuvakashela Umbuso wase-Kenya okube yimpumelelo kukaMongameli u-Cyril Ramaphosa, ngokumenywa uzakwabo wase-Kenya, u-Dkt. William Ruto.4.2.    Lolu hambo lubandakanye iNkundla Yamabhizinisi obekugxilwe kuyona kuhwebo nakutshalomali phakathi kwe-Kenya neNingizimu Afrika. Lolu hambo luphinde lwaholela ekusayinweni kwezivumelwano zokusebenzisana kwezokuhlunyeleliswa kwezimilo, ezokuhlaliswa kwabantu, imikhiqo elalelwayo nebukwayo, kanye nokwakha ikhono loMbuso nesikhungo i-National School of Government.4.3.    Abaholi ababili baxoxe ngezinkinga ezithinta amazwe amaningi, umnotho, isifunda kanye nezwekazi. Izwe lase-Kenya liyizwe elikhulukazi elihwebelana neNingizimu Afrika ngaphandle kwesifunda saMazwe Asathuthuka aseNingizimu ne-Afrika (i-SADC), okwenza iNingizimu Afrika ibe ngumthengisi wempahla omkhulukazi ezweni lase-Kenya kuleli zwekazi. INingizimu Afrika ihambise impahla ebiza ngaphezu kwezigidigidi eziyisi-R6 e-Kenya ngonyaka wezi-2021. 5.    Isimo sezulu esibi5.1.    IKhabhinethi licele umphakathi ukuthi uqaphele ngezikhathi zesimo sezulu esingesihle, ikakhulukazi ukuduma kwezulu. Uhulumeni nabezeSimo Sezulu eNingizimu Afrika bazoqhubeka ngokuhlinzeka ngolwazi ngesimo sezulu esibi ngokubheka isimo samanje kanye nokuqagula.5.2.    Abantu belulekwa ukuba bangahambi, babhukude noma bashayele emanzini ezikhukhula ageleza ngesivinini. Ungazami ukuwela endaweni enezikhukhula ngoba ungamuka uthathwe yimisinga enamandla. Qinisekisa njalo ukuthi abantwana bakho baphephile futhi bayakwazi ukuhamba ngokuphepha.  6.    INgqungquthela  Yeqembu Labaholi Abangamashumi Amabili (i-G20) 6.1.    UMongameli u-Ramaphosa ubambe iqhaza kwiNgqungquthela yehlandla le-17 Yabaholi be-G20 ebibanjwe e-Bali eRiphabhulikhi yase-Indonesia kusuka mhla we-15 kuya mhla we-16 kuLwezi 2022, nebihlanganise abaholi bomhlaba emzamweni owodwa wokuthola izisombululo zochungechunge lwezinselele zomhlaba. Izisombululo ezicutshungulwayo zibandakanya ukukhuphula izinga lokusebenzisana kwamazwe amaningi ukuze kuzovuselelwa umnotho womhlaba, ukuletha uzinzo kuhlelo-kusebenza lwezezimali lomhlaba, ukugqugquzela ukukhula okusimeme kwesikhathi eside kanye nokuqinisa ukuphathwa komnotho emhlabeni. 6.2.    Isiqubulo sengqungquthela ebibanjwe ngaphansi kwesandla sobuMongameli be-G20 e-Indonesia besithi: “Sivuselela Sonke, Sivuselela Ngamandla”. 6.3.    Njengengxenye yokuxoxisana nesizwe sethu, uMongameli u-Ramaphosa ubambe iqhaza kumaseshini okusebenza amayelana nezempilo, ukutholakala kokudla nezamandla wabuye wabamba imihlangano namazwe amaningana anabalingani esihwebelana nabo. 6.4.    IKhabhinethi lamukele izingxoxo kwingqungquthela, ebezigcizelela lokho okubekwe eqhulwini kuzwelonke okungukunciphisa ububha, ukuswelakala kwemisebenzi kanye nokungalingani.7.    Ukuthuthukiswa Kwamakhono Nokuqeqeshwa 7.1.    IKhabhinethi lamukele ukwethulwa ngokusemthethweni kwe-4IR micro-laboratory ekolishi i-Goldfields Technical and Vocational Education and Training College e-Welkom, eFreyistata ngoLwesine, mhla we-10 kuLwezi 2022. Lokhu kufaka igalelo ekuthuthukisweni kwamakhono, ukuqamba kabusha nasekuqalweni kwamabhizinisi, njengoba izwe lizokwazi ukuza nezisombululo ezintsha, ezingcono nezisheshayo kwizinselele zethu zobubha, ukungalingani kanye nokuswelakala kwemisebenzi.B.    Izinqumo Zekhabhinethi1.    Imibiko yomsebenzi ekhishwa kabili ngonyaka 1.1.    IKhabhinethi ligunyaze imibiko yomsebenzi ekhishwa kabili ngonyaka yesikhathi somhla lu-1 kuMbasa 2022 kuya mhla wama-30 kuMandulo 2022. Ukwengeza ekufakweni komsebenzi oqhubekayo okwenzeka kabili ngonyaka, imibiko ibuye ihlinzeke ngokubuyekezwa kwesikhathi esiphakathi kwalokho okubekwe eqhulwini kuHlaka Lweqhingasu Lwesikhathi Esimaphakathi sangowezi-2019-2024. 1.2.    Imibiko ihlanganiswe ngokwamaqoqo amahlanu okuyilawa (i) Ubulungiswa, Ukunqandwa Kobugebengu kanye Nezokuvikeleka; (ii) Imikhakha Yezomnotho, Utshalomali, Ezokuqashwa Kwabasebenzi kanye Nokuthuthukiswa Kwengqalasizinda; (iii) Ukuvikelwa Komphakathi, Ukuthuthukiswa Komphakathi Nabantu; (iv) Ukubusa, Ikhono Lombuso kanye Nokuthuthukiswa Kwezikhungo, kanye (v) noKusebenzisana Kwamazwe Ngamazwe, Ukuhweba Nokuvikeleka. 1.3.    Imibiko ihlaziya izinkomba zalokho okuyisikhombisa okwabekwa nguhulumeni eqhulwini kusetshenziswa imininingwane eqoqwe kwimibiko yeminyango, izibalo ezivela kwabeZezibalo eNingizimu Afrika kanye nemibiko yezifundiswa. Lolu lwazi lube selucwaningwa ngokuhambisana noHlelo Lukazwelonke Lwentuthuko: Umbono wezi-2030. 1.4.    IKhabhinethi lincome inqubekelaphambili enhle ebikiwe kwezinye izingxenye ebonise umsebenzi obe muhle ngokwedlulele. Nomakunjalo, idlulise ukukhathazeka ngenqubekelaphambili etotobayo ebonakale kweminye imibiko. IKhabhinethi ligunyaze izingenelelo ezihlongoziwe ukuthi ziqaliswe ukusebenza ukuze kuzosetshenzwa masinyane kulezo zingxenye ezibonise ukuhamba kancane kwinqubekelaphambili. 1.5.    UMnyango Wezokuhlela, Ukuqapha Nokuhlola maduze-nje uzoba nezingxoxo nabezindaba ukucacisa ngale mibiko. 2.    Izinyathelo zenqubomgomo zokubeka imikhawulo ekuhwebeni imfucuza yensimbi ukuze kuzoncishiswa ukonakala kwengqalasizinda yomphakathi kanye nomnotho2.1    IKhabhinethi licabangisise futhi lagunyaza iqoqo lezinyathelo zokubhekana nomonakalo wengqalasizinda yomphakathi kanye nomnotho ngokubeka umkhawulo ekuhwebeni imfucuza yensimbi kanye nensimbi engaqedwanga ukuphekwa. 2.2    Lokhu kulandela ukufakwa kusomqulu mhla wesi-5 kuNcwaba 2022 “kweZiphakamiso Zenqubomgomo Ehlongozwayo mayelana Nezinyathelo Zokubeka Umkhawulo Nokulawula Ukuhweba Izinsimbi, Izinsalela Zensimbi kanye Nemikhiqizo Yensimbi Engaqedwanga Ukunciphisa Umonakalo Kwingqalasizinda Nakumnotho” ukuze umphakathi uzophawula ngawo, nguNgqongqoshe Wezohwebo, Izimboni kanye Nokuncintisana; kanye nokucabanga ngemibono ejulile ebuya emphakathini. 2.3    Imininingwane yezinyathelo ezizoqaliswa ukusebenza izofakwa ukuze izoshicilelwa kuSomqulu Kahulumeni ngoNgqongqoshe abafanele kanye nesitatimende sabezindaba esiqukethe imininingwane yezinyathelo izokhishwa yi-GCIS ngokushesha emva kokuphothulwa kwenqubo yezomthetho. 2.4    INingizimu Afrika nayo izoxoxisana ne-SADC, iNhlangano Yobumbano Yamazwe ase-Afrika kanye neNyunyana Yabathengi Yamazwe Aseningizimu ye-Afrika ukuqinisekisa indlela elawulekayo yokulwa nalobu bugebengu ngokubambisana njengesifunda. C.    Umcimbi  Ozayo1.    Ingqungquthela Yokuthuthukiswa Okusimeme Kwengqalasizinda eNingizimu Afrika (i-SIDSSA)1.1.    EzeNgqalasizinda eNingizimu Afrika, ngokubambisana ne-GIZ, okuyi-ejensi yezokuthuthukisa yase-Germany, bazosingatha i-SIDSSA yesithathu e-Cape Town Century City kusuka mhla wama-28 kuya mhla wama-30 kuLwezi 2022. Ingqungquthela yakulo nyaka izogxila kwihayidrojini ehlanzekile njengomkhakha obalulekile wokukhula komnotho kwiqhingasu lotshalomali lezwe.1.2.    Le ngqungquthela izohlanganisa abathathizinqumo, izikhungo zezezimali, izifundiswa kanye neziphathimandla zamazwe ngamazwe. Lo mcimbi uzonika izwe ithuba lokubonisa ezinye zezikhungo ezibiza kakhulu nezibiza kancane eziseqophelweni eliphezulu zokukhiqiza ihayidrojini ehlanzekile.1.3.    Ukudingeka kwemikhiqizo yehayidrojini ehlanzekile efana ne-ammonia kanye nophethiloli wezindiza kuyakhula kakhulu. UMnyango Wezesayensi Nokuqamba Kabusha (i-DSI) eNingizimu Afrika ubulokhu wenza ucwaningo ngehayidrojini ehlanzekile ngokugxila ezintweni zokuhamba ezinganukubezi imvelo kanye nokusetshenziswa kwezinsimbi zeplathinamu. 1.4.    IKhabhinethi ligunyaze umhlamhlandlela obizwa nge-Hydrogen Society Roadmap ekuqaleni kwalo nyaka. Lo mhlahlandlela ungelinye lamaqhinga kahulumeni kanye nendlela yenqubomgomo ehlose ukuhlanganisa ababambiqhaza abehlukene kuhulumeni nabazimele kanye nezikhungo ngokombono owodwa wokuthi ihayidrojini kanye nobuchwepheshe obuhambisana nehayidrojini busetshenziswa kanjani, njengengxenye yokuthuthukiswa komnotho wezwe kanye nezinjongo zemvelo ehlanzekile.1.5.    ENingizimu Afrika, ihayidrojini isetshenziswa kakhulu kwimikhakha yamakhemikhali kanye nehluza uwoyela, kodwa okwamanje ikhiqizwa ngemithombo engavuseleleki efana nelahle kanye negesi yemvelo.D.    AbaqashiweBonke abaqashiwe kufanele kuqinisekiswe iziqu zabo futhi bahlolwe ngokufanele.1.    Nks. Phindile Baleni njengoMqondisi-Jikelele (u-DG) eHhovisi likaMongameli kanye noNobhala weKhabhinethi (Inkontileka yelulwe ngeminyaka emihlanu). 2.    Dkt. Philemon Mphathi Mjwara njengo-DG wase-DSI (Inkontileka yelulwe ngonyaka owodwa). 3.    IKhabhinethi livumelene noNgqongqoshe we-DTIC ngokuqashwa kwalaba abalandelayo  4.  IBhodi le-South African Bureau of Standards: a.    Dkt. Sandile Bethuel Malinga (uSihlalo);b.    Mnu. Tumisang Tsehlo; c.    Dkt. Rudzani Nemutudi d.    Nks. Deidré Penfolde.    Dkt. Nandipha Madibaf.    Nks. Gloria Mngunig.    Dkt. Ron Josiash.    Dkt. Mukondeleli Grace Kanakana-Katumba5.     IBhodi yeNkantolo Yezinkampani  a.     IJaji u-Dennis Davis (uSihlalo) b.     Nks. Minah Tong-Mongalo (iPhini likaSihlalo)c.     Nks. Daiane Terblanche d.    Nks. Hlaleleni Kathleen Dlepu  e.     Slz. Clement Marumoagaef.      Mnu. Joshua Sesha Kadishg.     Mnu. Richard Bradstreet.h.     Mnu. Fulufhedzani Shane Mudzungai.      Nks. Nomagcisa Cawej.      Mnu. Brian Jenningsk.     Dkt. Alli Chicktay 6. Dkt.  Mashilo Boloka: I-CEO yesikhashana yeBhodi Yazamafilimu Nezokushicilela.      Uqokelwe kwiBhodi lamalungu ayisithupha e-International Association of Internet Hotline (i-INHOPE).  I-INHOPE yinhlangano yomhlaba eyasungulwa ngowe-1996 e-Netherland ukuze izovikela Abantwana Ezintweni Ezichicilelwe Ezibahlukumeza Ngokocansi.Imibuzo:Nks. Phumla Williams – uSomlomo weKhabhinethi Umakhalekhukhwini: 083 501 0139"
"Isitatimende Somhlangano weKhabhinethi Obubanjwe ngoLwesithathu, mhla wama-30 kuLwezi 2022",1 Dec 2022,https://www.gov.za/speeches/statement-cabinet-meeting-30-november-2022-1-dec-2022-0000,https://www.gov.za/zu/speeches/statement-cabinet-meeting-30-november-2022-1-dec-2022-0000,"A. Ezisematheni1. INhlolovo Yabasebenzi Yekota (i-QLFS)1.1. IKhabhinethi yamukele imiphumela ye-QLFS yeZezibalo eNingizimu Afrika yekota yesithathu yangowezi-2022, ebonisa ukuthi kube nemisebenzi eyizi-204 000 etholakele phakathi kwekota yesibili neyesithathu kowezi-2022. 1.2. I-QLFS iphinde yaveza ukuthi inani eliphelele labantu abaqashiwe kwikota yesithathu yezi-2022 laliyi-15.8 lezigidi. 1.3. Lokhu kusho ukuthi izinga labantu abangasebenzi lehle ngephesenti eli-1.0 lisuka kuma-33.9% kwikota yesibili laya kuma-32.9% kwikota yesithathu kowezi-2022. Izinga labantu abangasebenzi ngokwencazelo ebanzi yokungasebenzi nalo lehle ngephesenti elingu-1.0 laya kuma-43.1% kwikota yesithathu kowezi-2022 uma kuqhathaniswa nekota yesibili yowezi-2022. Ngesikhathi lokhu kukhula kungabukeka njengento engatheni, kuyabonisa ukuthi amaqhinga okukhulisa amathuba emisebenzi aqala ukuthela izithelo ezinhle. 1.4. Imisebenzi eminingi yatholakala emkhakheni wokukhiqiza (123 000), kwalandela owezohwebo (82 000), owezokwakha (46 000), owezokuthutha (33 000), kanye nowezinsizakalo zomphakathi nezenhlalo (27 000). IKhabhinethi icele abantu baseNingizimu Afrika ukuthi baqhubeke nokweseka uHlelo Lokwakha Kabusha Nokuvuselelwa Komnotho (i-ERRP) wezwe ukuqinisekisa ukuthi njengezwe sigcina umfutho wokukhulisa umnotho kanye nokusungula imisebenzi edingekayo.  1.5. IKhabhinethi iyakubona ukuthi izwe lisenendlela ende okumele ilihambe kanye nomsebenzi omningi okusamele wenziwe ukubhekana nenselele yokuswelakala kwemisebenzi kuleli lizwe. 2. Uhambo lokuvakashela e-United Kingdom of Great Britain nase-Northern Ireland (e-UK)2.1. IKhabhinethi yamukele uHambo Oluyingqophamlando lukaMongameli oluya e-UK olwenzeke mhla zingama-22 kuya mhla zingama-23 kuLwezi 2022. UMhlonishwa uMongameli u-Cyril Ramaphosa ube yiNhloko Yombuso yokuqala ukusingathwa ubukhosi baseBhrithani, uBayede iNkosi u-Charles III, selokhu agcotshwa esihlalweni ngoMandulo wezi-2022. 2.2. UHambo Lwakomkhulu kungukubonisa inhlonipho enkulu ebekwa phezu kwezwe yizwe lase-UK ukuqhubeka nokugqugquzela ubudlelwano phakathi kwamazwe amabili futhi kuluphawu i-UK echaza ngalo ukubaluleka kobudlelwano bayo nezwe elithile.2.3. UHambo lukaMongameli, olube luphawu lokuqhubela phambili ukuqiniswa kwamaxhama phakathi kweNingizimu Afrika ne-UK, luholele ekwethulweni kwesigaba esilandelayo soBudlelwano Bengqalasizinda Phakathi kwe-UK neNingizimu Afrika. Lobu budlelwano beseka ukukhula komnotho waseNingizimu Afrika ngokuthuthukiswa kwezingqalasizinda ezinkulu neminikelo yandise ukufinyelela ezinkampanini zase-UK kwimiklamo ebiza ukufika kwizigidigidi ezi-£5.37 eminyakeni emithathu ezayo. 2.4. Lolu hambo lugxile ekuthuthukiseni amazinga ezohwebo nawotshalomali phakathi kwala mazwe amabili, kanye nasekusunguleleni impahla nemikhiqizo yaseNingizimu Afrika amathuba amaningi ezimakethe zaseBhrithani. Ngesikhathi seNgqungquthela Yamabhizinisi Ye-UK ne-SA, amathuba amabhizinisi amaningi okwakuxoxisanwa ngawo ethulwa kubatshalizimali base-UK abethembisa ukuqhubeka nokuxoxisana neNingizimu Afrika.2.5. INingizimu Afrika ne-UK baphinde basayina iZivumelwano Zokusebenzisana Kwezesayensi Nokuqamba Kabusha kanjalo Nokusebenzisana Kwezempilo ezizogxila ekukhiqizweni komgomo, ucwaningo ngokulandelana kofuzo kanye nokuguquguquka kwesimo sezulu. 2.6. Eminye imiphumela yohambo ibandakanye ukuthola ukusebenzisana kwingqalasizinda, ubuchwepheshe obunganukubezi imvelo kanye nemithombo yezamandla avuselelekayo. La mathuba anamandla okuvula uhwebo lapha ekhaya, utshalomali kanye nokusungulwa kwemisebenzi. 3. UMklamo Wokukhiqizwa Kwezimoto we-Tshwane Automotive Special Economic Zone (i-TASEZ)3.1. IKhabhinethi yamukele ukukhiqizwa kohlobo lwemoto i-next generation Ford Ranger olukhiqizwa yinkampani yezimoto i-Ford Motor Company of South Africa (i-FMCSA), oludle utshalomali lwezigidigidi eziyi-R15.8 zokuqala lo mkhiqizo. 3.2. Lokhu kuholele ukuthi zonke izinkampani ezilishumi ezikhiqiza izingxenye zokwakha izimoto ezisendaweni ye-TASEZ ziqalise ngokusemthethweni ukusebenza ngokuphelele. Utshalomali lwabakhiqizi bezingxenye zokwakha izimoto lubize izigidigidi ezi-R3.62 futhi lwavula imisebenzi engunomphela eyi-1 259 yentsha (engama-76%) kanye nabesifazane (engama-32%). 3.3. I-TASEZ yasungulwa njengohlelo lwenhloso ekhethekile yokukhiqiza izimoto olujutshwe ukusungula amathuba emisebenzi kanye nokugqugquzela ukubandakanywa kwezomnotho kwamabhizinisi amancane, aphakathi namancanyana esifundeni. Isigaba salo sokuqala sokuthuthukisa sasihlose ukusungula ingqalasizinda eyengeziwe kanye namandla ngaphakathi enkampanini i-FMCSA okweseka iNingizimu Afrika ukuthi ibe ngenye yezizinda ezintathu kuphela emhlabeni ezikhiqiza uhlobo lwe-next-generation Ford Ranger.4. INgqungquthela Kazwelonke Yezedijithali Namakhono Akusasa4.1. IKhabhinethi yamukele imiphumela yeNgqungquthela Kazwelonke Yezedijithali Namakhono Akusasa ebibanjwe eMhlanga, esifundazweni saKwaZulu-Natali kusuka mhla wama-22 kuya mhla wama-23 kuLwezi 2022, ukuqinisa ukuthuthukisa isizwe sethu emkhakheni wezedijithali kanye namakhono akusasa eNingizimu Afrika.  4.2. Ngokusingathwa nguMnyango Wezokuxhumana Nobuchwepheshe Bedijithali (i-DCDT) ngokubambisana ne-Deutsche Gesellschaft für Internationale Zusammenarbeit (i-GIZ), le ngqungquthela ibihlose, phakathi kwezinye izinto, ukuqinisa ubudlelwano emkhakheni wedijithali kanye namakhono akusasa eNingizimu Afrika, ukusungula nokuvusa intshisekelo kwezedijithali namakhono akusasa, kanye nokuhlolisisa amathuba okuqeqesha intsha ngamakhono edijithali akhona kwi-Fourth Industrial Revolution.4.3. Ingqungquthela iqinise ubudlelwano phakathi kukahulumeni, amabhizinisi, umphakathi, izinhlangano zamazwe zokuthuthukisa kanye nezinhlangano zentsha ukuthi kuqhutshelwe phambili isizwe sakithi sibekwe esikhathini sedijithali.  5. ISikhungo Sokunakekela Esisha i-Thuthuzela Care Centre e-Limpopo 5.1. IKhabhinethi yamukele ukuvulwa kwesikhungo sokunakekela i-Thuthuzela Care Centre esibhedlela i-Dilokong Hospital esigodini sase-Dilokong e-Driekop, e-Limpopo ngoLwesibili, mhla wama-22 kuLwezi 2022. Lesi sikhungo sihlinzeka ngezinsizakalo zokweseka izisulu zodlame olubhekiswe kwabobulili obuthile nokubulawa kwabesifazane (i-GBVF) kanye nobugebengu obeyamene nocansi. 5.2. Lesi sikhungo singesama-62 esivulwayo kulolonke izwe futhi sigcina ukuzibophezela uhulumeni akwenza kwiNgqungquthela Kamongameli Yokulwa ne-GBVF yangowezi-2018 ukwakha izikhungo eziningi ezifana nalezi.6. UMbiko Jikelele Ohlanganisiwe woMcwaningi-mabhuku Jikelele (i-AG) wangowezi-2021/226.1. IKhabhinethi yamukele imiphumela yocwaningo loMthetho Wokulawulwa Kwezimali Zikahulumeni wangowezi-2021/22 kuhulumeni kazwelonke nowezifundazwe, ekhishwe ngu-AG u-Tsakani Maluleke ngoLwesithathu, mhla wama-23 kuLwezi 2022 ngaphansi kwesiqubulo esithi: “Usiko lokuziphendulela luzokwenza ngcono ukulethwa kwezidingonqangi”.6.2. IKhabhinethi ikuphawulile ukukhula kancane kancane kwemiphumela yocwaningo-mabhuku lohulumeni kazwelonke nowezifundazwe kodwa yadlulisa ukukhathazeka ngokuthi imisebenzi ehamba phambili ekulethweni kwezidingonqangi iyaqhubeka nokuthola imiphumela engemihle.6.3. Ngokubuka ucwaningo-mabhuku oseluphothuliwe lweminyango eyi-160, iminyango engama-47 yenze kangcono kwathi eyi-12 yabuyela emuva. Ngokufanayo, ezinhlanganweni zikahulumeni ezingama-238 okuphothulwe kuzona ucwaningo-mabhuku, ezingama-67 zenze kangcono kwathi ezingama-34 zahlehlela emuva.6.4. IKhabhinethi iqinisekise ukuzinikela kukahulumeni ekuthatheni izinyathelo zokulungisa ukuze kuzobhekanwa nomnyombo oholele emiphumeleni engemihle yocwaningo-mabhuku kanye nokuqeda ngokuba ntekenteke ukuze kuzotholwa imiphumela emihle kucwaningo-mabhuku.7. UMkhankaso Wesikhathi Samaholidi Aphephile7.1. Uhulumeni usanda kwethula umkhankaso wangowezi-2022 Wesikhathi Samaholide Aphephile ngaphansi kwesiqubulo esithi: “Amaphoyisa amaningi emiphakathini ukuze amaphoyisa ezobonakala.”7.2. Ukuqinisekisa inhlalakahle nokuphepha kwazo zonke izakhamuzi kanye nabavakashi ezweni lethu ngesikhathi samaholide nangale kwawo, ukuqiniswa kokubonakala kwamaphoyisa kuzobandakanya imikhankaso eqinile nehlanganisile yokugwema nokulwa nobugebengu ezokwenziwa nguPhiko Lwamaphoyisa eNingizimu Afrika kanye namanye ama-ejensi okugcinwa komthetho. IKhabhinethi icela wonke umuntu ukuthi asebenzisane neziphathimandla zomthetho ukugcina imiphakathi yakithi iphephile.  7.3. Njengoba umthamo wezimoto emigwaqeni yethu kazwelonke ulokhu ukhula, bonke abasebenzisa imigwaqo bayanxuswa ukuthi baqaphele, futhi bathobele imithetho yomgwaqo kanye nemithetho efana nemikhawulo yesivinini. Ungashayeli uphuze utshwala, bopha ibhande lesihlalo, gcina igebe elanele emotweni oyilandelayo futhi ume endaweni ephephile ukuze uphumule okungenani njalo emva kwamahora amathathu okushayela. Qaphela abanye abantu abasebenzisa umgwaqo ukuze sonke sizofika lapho siya khona siphephile. 7.4. IKhabhinethi inxusa wonke umuntu ukuthi acophelele kula maholide ukuqinisekisa ukuphepha kwabo nokwabanye, ikakhulukazi izingane, okumele zihlale zibekwe iso ngaso sonke isikhathi. Ngokucophelisisa nangokuziphatha kahle, singaqinisekisa isikhathi esinenjabulo sokubungaza nomndeni nabangani. 8. INgqungquthela Yehayidrojini Ehlanzekile eNingizimu Afrika (i-SAGHS)8.1. IKhabhinethi yamukela ukuphothulwa okuyimpumelelo kwe-SAGHS yangowezi-2022 yokuqala ebibanjwe eKapa kusuka ngowama-28 kuya kowama-30 kuLwezi 2022, nebonise ukuzinikela kwesizwe sakithi njengesizinda esisezingeni lomhlaba sokukhiqiza ihayidrojini ehlanzekile.  8.2. Ukusungula isimondawo sokuthi umkhakha wehayidrojini ehlanzekile uqhakaze, uhulumeni usesungule neQhingasu Lehayidrojini laseNingizimu Afrika elithinta ikhono lesizwe sethu lezamandla avuselelekayo kanye neplathinamu, okuyisikhuthazi kwinqubo yokuhlukanisa ihayidrojini, lokho okubeka iNingizimu Afrika ukuthi ihambe phambili emhlabeni kule makethe entsha.  8.3. Umnotho wehayidrojini ehlanzekile uyingxenye yomsebenzi wethu ngaphansi koHlelo Lokwakha Kabusha Nokuvuselela Umnotho (i-ERRP) wokuhlolisisa imithombo emisha yokukhula komnotho ezokwazi ukuguqula isimo somnotho wethu futhi usungule namathuba amasha emisebenzi. 9. Ukwethulwa kwesikhungo i-Artificial Intelligence (i-AI) Institute of South Africa9.1. IKhabhinethi yamukele ukusebenzisana phakathi kwe-DCDT, i-Tshwane University of Technology kanye ne-University of Johannesburg okuholele ekwethulweni kwesikhungo i-AI Institute of South Africa e-Johannesburg Business School ngoLwesithathu, mhla wama-30 kuLwezi 2022. 9.2. Isikhungo okungesokuqala ngqa salolu hlobo sibonisa isikhathi esisha kwimizamo yeNingizimu Afrika yokuguqukela kwidijithali. Lokhu kuzovuselela amandla okukhula komnotho, kubhekane nezinkinga zokuswelakala kwemisebenzi kuphinde kube nomthelela omuhle kwezenhlalakahle. I-AI Institute izokhulisa izifundo ze-robotics kanye ne-coding okuyimanje zifundiswa ezikoleni zikahulumeni.9.3. Lesi sikhungo siklanywe ngendlela yokuqinisekisa ukuthi ezemfundo kuhulumeni kanye nemboni basebenzisana ngendlela yokubambisana eyehlukile yokusebenzisa ulwazi oluhlangene, ubungcweti kanye nesipiliyoni ukuqalisa ukusebenza kwezisombululo zezinye zezinselele ezinzulu nesezithathe isikhathi eside zeNingizimu Afrika nezezwekazi i-Afrika, kanye nokuqhubela phambili izwekazi.9.4. Ukugxila kukahulumeni kumakhono edijithali kubandakanya ukusungula izinkundla ezeseka nezigqugquzela ikhono lentsha, kanye namabhizinisi amancane, ikakhulukazi asaqala, ukusungula imisebenzi yedijithali.B. Izinqumo Zekhabhinethi1. UMbiko Wocwaningo ngezindleko zezomnotho zokukhubazeka kubantwana abaphila nokukhubazeka kanye nabantu abakhubazeke ngokomzimba eNingizimu Afrika1.1. IKhabhinethi icubungule yaphinde yagunyaza uMbiko Wocwaningo owawuyalelwe nguMnyango Wabesifazane, Intsha kanye Nabantu Abaphila Nokukhubazeka (i-DWYPD), ngokubambisana noHlelo Lwentuthuko Lwenhlangano Yezizwe Ezibumbene (i-UNDP). Umbiko uhlinzeka ngemininingwane yezindleko ezihlobene nokukhubazeka emakhaya anabantwana abaphila nokukhubazeka kanye nabantu abadala abakhubazeke ngokomzimba.  1.2. Okuqukethwe ngulolu cwaningo kubonisa ubufakazi bezilinganiso zezindleko, phakathi kokunye, ukubalwa kwezinzuzo zoxhaso lwesibonelelo sezenhlalakahle sabantu abaphila nokukhubazeka. Lo mbiko uphelelisa ucwaningo nalo olwenziwa yi-UNDP phakathi kowezi-2013 nowezi-2015 mayelana nezinto ezenza izindleko zezomnotho nezezimali zamakhaya abantu abaphila nokukhubazeka eNingizimu Afrika. Umbiko uzoshicilelwa emva kokuba usufakwe kusomqulu.2. Ukuhlola Okusheshayo kokuqaliswa kokusebenza kwenqubomgomo kahulumeni ekukhethweni kwalabo abazonikezela ngezinsiza kuhulumeni kwabesifazane, intsha kanye nabantu abaphila nokukhubazeka.2.1. IKhabhinethi ithole umbiko wokuhlola obukade uhlolisisa izinga lokuthobela imithetho kweminyango kazwelonke neyezifundazwe uma amabhizinisi aphethwe ngabesifazane, intsha kanye nabantu abaphila nokukhubazeka efaka izicelo zokuhlinzeka ngezinsiza. Lokhu kuhlola kungokwesikhathi sangowezi-2018 kuya kowezi-2021. 2.2. Imininingwane iqoqwe kwi-Central Supplier Database (i-CSD) yoMnyango Wezamafa Kuzwelonke kanye nalabo abaphendula imibuzo ethunyelwe kubona abavela kwiminyango. Noma kunjalo, le mininingwane ayizange iqoqe yonke imininingwane kuyoyonke iminyango, kodwa ibiyanele ukubonisa iKhabhinethi izingxenye ezidinga ukuqiniswa ukuze kuzoqinisekiswa ukuthi imithetho iyathotshelwa.  2.3. IKhabhinethi igunyaze zonke izincomo zezingenelelo ezizoqinisekisa ukuthi uhulumeni uthobela imithetho yokunikeza imisebenzi yokuhlinzeka ngezinsiza engama-40% kumabhizinisi abesifazane ikakhulukazi. Ezinye zezincomo zibandakanya ukwenziwa ngcono kwe-software ye-CSD, nokuqeqesha nokuqwashisa izikhulu kwezezimali kanye nabasebenzi Abaphethe Nabahlinzeka Ngemisebenzi eminyangweni. Umbiko ophelele uzofakwa kwiwebhusayithi ye-DWYPD ethi: www.dwypd.gov.za.3. UHlelo LweNyakashumi Lwezesayensi, Ubuchwepheshe Nokuqamba Kabusha (i-STI) lwangowezi-20223.1. IKhabhinethi igunyaze UHlelo Lwenyakashumi lwe-STI lwangowezi-2022, oluhlose ukuba ngumhlahlandlela wokuqaliswa kokusebenza koMthetho Odingidwayo we-STI wezi-2019. IKhabhinethi yagunyaza uhlelo olusahlongozwa ngoNdasa wezi-2021 lwabe seluthasiselwa ngokuxoxisana nababambiqhaza abafanelekile. 3.2.    Lolu hlelo lugxile emikhakheni emihlanu: (1) Ukwenziwa kwemikhakha yezolimo, owokukhiqiza nowezimayini ibe ngeyesimanjemanje; (2) ukusetshenziswa kwemithombo emisha yokukhula, ikakhulukazi kumnotho wedijithali nozungelezayo;  (3) izinhlelo ezinkulu zocwaningo nokuqamba kabusha emkhakheni wezempilo nowezamandla; (4) ukusebenzisa i-STI ukweseka umbuso onekhono kanye (5) nokubhekana nezinselele ezinkulu ezibhekene nomphakathi, okungukuguquguquka kwesimo sezulu nokusimama kwezemvelo, ikusasa lemfundo, ukuthuthukiswa kwamakhono nomsebenzi, kanye nekusasa lomphakathi.3.3. UHlelo Lwenyakashumi lokuqala lowezi-2008-2018, luhlangene neQhingasu Likazwelonke Locwaningo Nokuthuthukisa langowezi-2022, kuhloswe ngalo ukuthi lube yisisekelo soHlelo Lwenyakashumi lwamanje. Lezi zinhlelo zibeka phambili indlela kahulumeni yokuqamba kabusha eNingizimu Afrika. Lo mqulu uzokhishwa emphakathini ngokuthi ufakwe kwiwebhusayithi yomnyango Wezesayensi Nokuqamba Kabusha (i-DSI) ethi: www.dst.gov.za.4. IQhingasu Likazwelonke Nokuhlola Ubungozi Ekulwisaneni Nokuhlanzwa Kwemali, Ukuxhasa Ubuphekula Ngezimali kanye Nokuxhasa Ngezimali Ukwakhiwa Kwezikhali Zembubhiso (i-AML/CFT/CPF)4.1. IKhabhinethi igunyaze iQhingasu Likazwelonke le-AML/CFT/CPF, kanye nokuHlolwa Kobungozi Kuzwelonke. Leli qhingasu lasungulwa ukuze lizoba indlela yokuhlolwa kobungozi eqhamuke nama-ejensi ezokuvikela nawezezimali afanelekile. 4.2. Ukusebenza kwaleli qhingasu – elinezinhlosonqangi ezintathu nezinjongo ezili-13 – kuzofaka phakathi ama-ejensi ezokuthotshelwa komthetho, ama-ejensi ezobunhloli, izikhungo zezimali nalezo okungezona ezemali, nalabo abamele umkhakha ozimele, phakathi kwabanye.4.3. Ukuqaliswa kokusebenza kwaleli qhingasu kuzoqinisekisa ukuthi izwe liqinisa izindlela zalo zezimali ukuze lizoseka izingenelelo zokukhulisa umnotho ngokunciphisa amazinga obugebengu obuhlobene nezezimali. Iqhingasu liphinde liphendule ezinye zezincomo ezingama-40 ezenziwa emva kokuthi iNingizimu Afrika ihlolisiswe yi-Financial Action Task Force, okuyinhlangano yangaphakathi kuhulumeni yokwenziwa kwezinqubomgomo elwisana nokuxhasa ngezimali ubuphekula kanye nokuhlanzwa kwemali emhlabeni jikelele. Imibiko emibili efinqiwe izoshicilelwa kwiwebhusayithi yoMnyango Wezamafa Kuzwelonke ethi: www.treasury.gov.za.5. IQhingasu Lokuhweba Ngehayidrojini Ehlanzekile (i-GHCS)5.1. IKhabhinethi igunyaze ukushicilelwa kwe-GHCS ukuze umphakathi uzophawula ngayo. Leli qhingasu kuhloswe ngalo ukuqinisekisa ukuthi izwe lisebenzisa amathuba alethwa imboni yezokuhlanzeka kwemvelo. 5.2. I-GHCS izoqinisekisa ukuthi iNingizimu Afrika iba ngumkhiqizi nomhlinzeki omkhulu wehayidrojini ehlanzekile. Lifaka igalelo ekukhuleni komnotho futhi leseka izwe kwizingenelelo zokuguqukela kwezamandla anganukubezi imvelo ngokunciphisa ukukhishwa kwekhabhoni. 5.3. INingizimu Afrika seyivele ineQhingasu Lehayidrojini kanye Nomhlahlandlela Womphakathi Wehayidrojini okwamukelwa yiKhabhinethi ngowezi-2021. Imakethe yehayidrojini ehlanzekile ekhula ngokushesha iletha amathuba amakhulu eNingizimu Afrika.   6. IQhingasu Lokuqulwa Kwamacala Ombuso lowezi-2021 – 2026 6.1. IKhabhinethi igunyaze iQhingasu Lokuqulwa Kwamacala Ombuso lowezi-2021 – 2026. Leli qhingasu lihlose ukuqhuba ukuguqulwa komkhakha wezomthetho ngendlela yokusebenza. Lubonisa ukuthi uMbuso uzowuhlukanisa kanjani umsebenzi womthetho kubasebenzi bezomthetho; ulawule izindleko zokuqulwa kwamacala; ubheke ukuphathwa kwababambiqhaza; uhlinzeke ngokusetshenziswa ngokuphelele kobuchwepheshe nezindlela-kusebenza.   6.2. Iqhingasu liphinde libhekane nokwenza ngcono ukuphathwa nokuthuthukiswa kwamandla omuntu. Lizosetshenziswa ekuqulweni kwamacala oMbuso kuzozonke izinhlaka zikahulumeni.6.3. IKhabhinethi iphinde yagunyaza ezinye izinqubomgomo ezimbili ukweseka ukuqalisa ukusebenza kwaleli qhingasu. INqubomgomo mayelana Nokujuba Nokukhishwa Komsebenzi Womthetho Wombuso izoletha ukuba neqiniso futhi izokhipha umsebenzi wokuqulwa kwamacala ongeke wenzeke ngaphakathi. Inqubomgomo Yokuqalisa, Ukulwela, Nokulwisana namacala izocacisa ngezinqubo okumele zilandelwe yiminyango kanye neHhovisi loMmeli-Jikelele.6.4. Izinqubomgomo ezimbili – kanye nezinye izinqubomgomo ezagunyazwa yiKhabhinethi ngoLwezi wezi-2021 kanye nomthetho i-Legal Sector Code – kuzokweseka ukuqaliswa kokusebenza kwaleli qhingasu. Le miqulu izoqinisekisa uguquko lokungenelela kumkhakha wezomthetho kanye nokuqinisekisa ukulinganisa izindleko zokuqulwa kwamacala abandakanya uMbuso. 7. INqubomgomo Yokulawula Ukukhokhelwa Kwamacala Ombuso  7.1. IKhabhinethi igunyaze iNqubomgomo Yokukhokhelwa Kwamacala Ombuso, enikeza ngezindlela zokulawula ukukhokhelwa kokuthethwa kwamacala abekwe umbuso. Ihlinzeka ngokusungulwa kwesizinda esiqoqela ulwazi ndawonye kanye nokubika ngezindlela zokulandelela kumacala afakwe kulesi sizinda.7.2. Le nqubomgomo ihlinzeka ngezindlela zokuvala amadokodo amacala angayi ndawo ayeholela kumanani okungewona ezindleko zokuthethwa kwecala uma kubhekwa ngasohlangothini lokuziphendulela. C. IMithethosivivinywa1. UMthethosivivinywa wezi-2022 Wokuchibiyela Ezemidlalo Nezokuzijabulisa Kuzwelonke 1.1. IKhabhinethi igunyaze ukulethwa koMthethosivivinywa wezi-2022 Wokuchibiyela Ezemidlalo Nezokuzijabulisa Kuzwelonke ePhalamende ukuze uzocutshungulwa. Lo Mthethosivivinywa uchibiyela uMthetho Kazwelonke Wezemidlalo Nezokuzijabulisa, wangowe-1998 (Umthetho we-110 we-1998). UMthethosivivinywa usuvele ushicilelwe ukuze umphakathi uphawule ngawo. 1.2. UMthethosivivinywa uphinde uchibiyele ezinye izincazelo futhi phakathi kwezinye izingenelelo, uhlongoza ukusungulwa kweNkantolo Yokulamula Amacala Ahlobene Nezemidlalo ukuze izoxazulula izingxabano phakathi kwezinhlangano zezemidlalo noma zezokuzijabulisa. Ucacisa izindlela okumele zilandelwe ukuze ungenele ukuba ingxenye yemicimbi yomhlaba. Izichibiyelo ezethuliwe ziphinde zinike amandla uNgqongqoshe Wezemidlalo, Ubuciko Namasiko ukuthi enze imithethonqubo ezokwenza ukuthi abantu ababuthakathaka bakwazi ukubamba iqhaza kwezemidlalo futhi bavikelwe kunoma yikuphi ukuhlukunyezwa ngokocansi noma ukuxhashazwa.2. UMthethosivivinywa wezi-2022 Wenhlangano Yezokusakaza eNingizimu Afrika (i-SABC) 2.1. IKhabhinethi igunyaze ukulethwa ePhalamende koMthethosivivinywa wezi-2022 we-SABC ukuze uzocutshungulwa. Lo Mthethosivivinywa washicilelwa ngoNhlangulana wezi-2021 ukuze umphakathi uphawule ngawo. Uma uMthethosivivinywa usugunyaziwe waba ngumthetho ePhalamende, uMthetho Wezokusakaza, wangowe-1999 (Umthetho we-4 we-1999) okhona njengamanje uzobe sewuchithwa. 2.2. Lo Mthethosivivinywa phakathi kokunye uhlongoza ukunciphisa inani lamalungu eBhodi angebona abaphathi lisuke ku-12 liye ku-11 kanye namalungu esigungu esiphezulu kusuke kwamathathu kuye kwamabili. Ubuyekeza ukwakheka kohlaka lokuphatha kanye nendlela yokuxhaswa ngezimali kwe-SABC. 3. UMthethosivivinywa wezi-2022 Wokuchitha uMthetho Wokujezisa wase-Transkei3.1. IKhabhinethi igunyaze ukulethwa ePhalamende koMthethosivivinywa wezi-2022 Wokuchitha Umthetho Wokujezisa wase-Transkei ukuze uzocutshungulwa. Lo Mthethosivivinywa uchitha uMthetho Wokujezisa wase-Transkei, wangowe-1983 (Umthetho we-9 wangowe-1983) owawuchaza umthetho wezobugebengu e-Transkei (manje osekuseMpumalanga Kapa). 3.2. UMthethosivivinywa ohlongozwayo welula ukusetshenziswa kwamanje kwemithetho ejwayelekile kwiRiphabhulikhi yase-Transkei yakudala ngokuhambisana nohlelo lwethu olulodwa lwendlela yezwe yokwahlulela.  3.3. UMthetho wokujezisa wase-Transkei ushayisana nomthetho owejwayelekile wezobugebengu wamanje olawula udaba olufanayo ezingxenyeni ezehlukene zezwe. Lokhu kuchithwa kwalo mthetho kuzosusa ukubakhona komthetho wesikhathi sobandlululo ezindaweni ebezaziwa ngokwedlule ngokuthi yiRiphabhulikhi yase-Transkei bese kuhlinzeka ngezinhlelo zesikhashana kumacala okwasetshenziswa lo mthetho kuwona. 4. UMthethosivivinywa Wokuchibiyela wezi-2022 woMthethosisekelo Weshumi Nesishiyagalombili 4.1. IKhabhinethi igunyaze ukulethwa koMthethosivivinywa Wokuchibiyela wezi-2022 woMthethosisekelo Weshumi Nesishiyagalombili ePhalamende ukuze uzocutshungulwa. UMthethosivivinywa uchibiyela isahluko se-6 soMthethosisekelo weRiphabhulikhi yaseNingizimu Afrika wangowe-1996 ukuze uzothatha uLwimi Lwezimpawu lwaseNingizimu Afrika njengolunye lwezilwimi ezisemthethweni. 4.2. NgoMbasa wezi-2022, iKhabhinethi yagunyaza ukushicilelwa nokukhipha isimemezelo saloMthethosivivinywa, okwathi kanye nesimemezelo kwashicilelwa ngokulandelana ngoNtulikazi wezi-2022. 5. UMthethosivivinya Wokuchibiyela  Umthetho Wobugebengu (Amacala Ezocansi kanye Namacala Ahlobene Nawo) wezi-20225.1. IKhabhinethi igunyaze ukushicilelwa kwalo Mthethosivivinywa ukuze umphakathi uzophawula ngawo. Uchitha uMthetho Wezamacala Ocansi (obuwaziwa ngoMthetho Wokuziphatha Kabi), wangowezi-1957 (Umthetho wama-23 wangowe-1957). Uphinde uchithe iSahluko se-11 soMthetho Wobugebengu Wokuchibiyela (Amacala Ezocansi kanye Namacala Ahlobene Nawo), wangowezi-2007 (Umthetho wama-32 wangowezi-2007) ukususa ukuba icala ukuthengisa nokuthenga ucansi kubantu abadala.5.2. Iziphakamiso zalo Mthethosivivinywa ziphendula uhlu lwezingenelelo ezaphakanyiswa kwiSahluko sesi-3 (Ukuvikeleka, Ukuphepha noBulungiswa) koHlelo lweQhingasu Lukazwelonke ku-GBVF, oluyala uhlelo lobulungiswa kwezobugebengu ukuthi luhlinzeke ukuvikeleka, ukuphepha kanye nobulungiswa kulabo abasinde ku-GBVF, kanye nokujezisa izigilamkhuba ngezenzo zazo. Uma usugunyaziwe waba ngumthetho, phakathi kweminye imithetho uzovikela abasebenzi abathengisa ngocansi ukuthi bangahlukunyezwa futhi bangaxhashazwa.6. UMthethosivivinywa Wokuchibiyela iHHovisi Lezamaposi eNingizimu Afrika (i-SAPO)   6.1. IKhabhinethi igunyaze ukulethwa koMthethosivivinywa Wokuchibiyela i-SAPO ePhalamende ukuze uzocutshungulwa. Lo Mthethosivivinywa, owagunyazwa ukuthi umphakathi uphawule ngawo ekuqaleni kwalo nyaka, uchibiyela uMthetho we-SAPO, wangowezi-2011 (Umthetho wama-22 wezi-2011). 6.2. Izichibiyelo eziphakanyisiwe zihlose ukuvumela i-SAPO ukuthi iguquke ihambisane nentuthuko yobuchwepheshe emkhakheni wezokuthunyelwa kwempahla futhi ikhulise umsebenzi wayo. Izinguquko zihambisana noMthetho Odingidwayo Wenqubomgomo Yolwazi Oluhlanganisiwe Nobuchwepheshe Bezokuxhumana Kuzwelonke wezi-2016. D. Imicimbi Ezayo1. INgqungquthela Yomhlaba Yezesayensi yowezi-2022 (i-WSF) 1.1. INingizimu Afrika ngokusebenzisana noMnyango Wezesayensi Nokuqamba Kabusha (i-DSI), izosingatha i-WSF e-Cape Town International Convention Centre kusuka mhla wesi-6 kuya mhla wesi-9 kuZibandlela 2022 ngaphansi kwesiqubulo esithi: “Sisebenzisa Isayensi Ukuthola Ubulungiswa Bezenhlalakahle”. 1.2. Le ngqungquthela ingezinye yezinkundla zomhlaba ezihamba phambili ezigqugquzela izingxoxo ngendima okufanele idlalwe yisayensi emiphakathini. Iyigxathu elithathwe yizinhlangano zesayensi emhlabeni okubandakanya iNhlangano Yezemfundo, Isayensi Namasiko ye-UN. 1.3. Izinjulabuchopho zabaholi zizobe zidingida izihloko ezehlukene ezibandakanya ukusebenzisa isayensi ukubuyisa isithunzi somuntu; isayensi ukubuyisa ubulungiswa besimo sezulu, ukusebenzisana kwezesayensi namanye amazwe amaningi, kanye nezesayensi kuleli lizwekazi lase-Afrika nasemhlabeni.    1.4. Iningi lemicimbi eseceleni nezoba sezindaweni eziningi izokwenzeka kanye kanye, futhi eminye yayo izosingathwa kwiSigungu-Jikelele se-African Academy of Sciences, okuyinhlangano yase-Afrika enenjongo yokuguqula izimpilo zabantu basezwenikazi lase-Afrika ngesayensi. 2. Usuku Lomhlaba Lwesifo Sengculazi 2.1. INingizimu Afrika izohlanganyela nomhlaba wonke ekukhumbuleni nasekuzibandakanyeni emicimbini yonyaka yoSuku Lomhlaba Lwesifo Sengculazi mhla lu-1 kuZibandlela 2022 ngaphansi kwesiqubulo esithi: “Masilingane futhi Sihlangane Ukuqeda i-AIDS”. Umcimbi kazwelonke wokukhumbula lolu suku ozobanjwa enkundleni yezemidlalo i-Dr Petrus Molemela Stadium e-Bloemfontein eFreyistata uzosetshenziswa ukukhumbuza wonke umuntu ukuthi azigade yena ngokuthi azi isimo sakhe sempilo ukuze ezothatha izinqumo eziphusile ngempilo yakhe.  2.2. Lesi sikhumbuzo sifika ngesikhathi lapho iNingizimu Afrika ilungiselela ukuqala ukuhlola ukusebenza kwe-pre-exposure prophylaxis (i-PrEP) engumjovo uma kuqala unyaka ozayo, enconywe kakhulu iNhlangano Yezempilo Emhlabeni. Umjovo we-PrEP, othathwa njalo ngenyanga, ungavikela ukusuleleka nge-HIV okusha okuyizi-52 000. 3. USuku Lokubuyisana  3.1. NgoLwesihlanu, mhla we-16 kuZibandlela 2022, isizwe sizobungaza uSuku Lokubuyisana ukuqinisekisa ukuzinikela kwethu kubunye nokwakha isizwe. Unyaka nonyaka siba nethuba lokwelula isandla komunye nomunye ukuze sizobhekana nemuva lethu, sibuyisane futhi sakhe isizwe esisha siphokophele phambili.3.2. Uhambo lwethu selokhu sathola inkululeko nentando yeningi labantu ngowe-1994 lubonise ukuthi sinamandla njengesizwe uma sibumbene. Injongo yethu njengabantu baseNingizimu Afrika kufanele kube ngukugqugquzela ukwakhiwa kwesizwe okubandakanya wonke umuntu kanye nokubumbana komphakathi.  3.3. Ngokubambisana singakha ikusasa elingcono kuwowonke umuntu ngokulwela ukuqinisekisa ukuthi siyisizwe esigqugquzela inkulumo-mpendulwano, esigqugquzela ukubumbana komphakathi, esamukela ukwakhiwa kwesizwe futhi esibungaza ukwahlukana ngokwamasiko. 3.4. IKhabhinethi icela bonke abantu ukuthi basebenze ngokubambisana njengesizwe, sibheke phambili ngamandla ethu ngokuhlangana ukuze sizokwakha iNingizimu Afrika ebumbene nephumelelayo. 4. UHlelo Lukazwelonke Lwezemidlalo Yabantu Abadala 4.1. UMnyango Wezokuthuthukiswa Komphakathi uzosingatha uHlelo Lukazwelonke Lwezemidlalo Yabantu Abadala e-Germiston, e-Gauteng kusuka mhla wesi-5 kuya kowesi-7 kuZibandlela 2022. Lolu hlelo luhlanganisa zonke izifundazwe eziyisishiyagalolunye futhi luhlose ukugqugquzela indlela yokuphila ezimele nenempilo kubantu abadala ukuqinisekisa ukuthi babamba iqhaza emiphakathini yabo.   4.2. UHlelo Lukazwelonke Lwezemidlalo Yabantu Abadala luzovulwa ngezingxoxo kuzwelonke ukuvumela abantu abadala ukuthi babe yingxenye yezingxoxo ezimayelana nezindaba ezithinta bona. Lokhu kuzolandelwa Yimidlalo Ekhethekile lapho abantu abadala bazobe bebonisa amakhono abo kwezemidlalo.  4.3. UMthetho Wabantu Abadala, wangowezi-2006 (Umthetho we-13 wezi-2006) ugcizelela ukubaluleka kokuvikelwa nokugqugquzelwa kwamalungelo, isithunzi, isimo, ubuqotho, ukuphepha, ukuvikeleka kanye nenhlalakahle yabantu abadala. Ngalokhu-ke, iKhabhinethi icela yonke imiphakathi ukuthi inakekele, ihloniphe futhi yeseke abantu abadala, ikakhulukazi ekuhlukunyezweni, ekuphathweni kabi, ukunganakwa kanye ne-GBV. E. ImiyalezoUkuhalalisa 1.    IKhabhinethi ihalalisela futhi ifisela okuhle laba: Abahlabene ngemiklomelo ye-2022 SADC Media Awards.  U-Mnu. Sandile Stevenson Ndlovu osuka kwiphendandaba i-Sunday Times ngomklomeleo wokuqala esigabeni sezithombe, u-Nks. Zinhle Makhosazane Mugabe osuka e-SABC ngomklomelo wesibili esigabeni se-TV kanye no-Nks Melinda Shaw osuka kwi-Poultry Bulletin Magazine ngomklomelo wesithathu kwisigaba sezindaba ezishicilelwe phansi.Amazwi enduduzo2.    IKhabhinethi idlulise amazwi enduduzo kubangani nomndeni ka:Mnu. John Henry Ernstzen (82), umakadebona oyisishoshovu somfelandawonye nepolitiki ophinde wasebenza kuHulumeni njengomeluleki kaNgqongqoshe Wezemisebenzi kaHulumeni Nokuphatha wangaleso sikhathi, u-Dkt. Zola Skweyiya. Wabe eseqhubeka esebenza kuKhomishini Yezemisebenzi Kahulumeni njengePhini likaSihlalo nakwiKhomishini Yezemisebenzi Yokwahlulela.Vho-Rashaka Frank Ratshitanga (89), isishoshovu esilwisana nobandlululo esabekezelela ukuhlukunyezwa okuningi kwe-Security Branch. Njengombhali onezincwadi esezishicilelwe, ezinye zezincwadi zakhe eziningi zezinkondlo bezifundwa emabangeni aphezulu ezikoleni. Emva kowe-1994, wasebenza kwiSishayamthetho sase-Limpopo. Wathweswa indondo yokuhlonishwa i-Order of the Baobab yeThusi “ngomsebenzi wakhe wokuzinikela ekulweni nokungabi nabulungiswa kanye nokuzinikela kwakhe ekuthuthukisweni kweNingizimu Afrika”.F. AbaqashiweBonke abaqashiwe kufanele kuqinisekiswe iziqu zabo futhi bahlolwe ngokufanele.1. Nks. Funani Josephine Malatsi njengoMphathi Omkhulu Wezimali kuMnyango Wezokubusa Ngokubambisana. 2. Dkt. Marcia Mabel Socikwa njengePhini loMqondisi-Jikelele (i-DDG): Kwezemfundo Yasenyuvesi kuMnyango Wezemfundo Ephakeme Nokuqeqesha. 3. Dkt. Lisolomzi Assaph Fikizolo njengo-DDG: Wezaselwandle Nasogwini kuMnyango Wezamahlathi, Ezokudoba Nemvelo. 4. Nks. Boipuso Mmasediba Modise njengo-DDG: KwezeNqubomgomo Yezomnotho kuMnyango Wezamafa Kuzwelonke.  5. Dkt. Kefiloe Doris Masiteng njengoNobhala wezokuHlela kuMnyango Wezokuhlela, Ukuqapha Nokuhlola. 6. Nks. Jodi-Lynne Scholtz njengoKhomishana weKhomishini Kazwelonke ye-Lotto. 7. Dkt. Phakamani Buthelezi njengoMphathi Omkhulu (i-CEO) yeBhodi le-Overberg Water (Ukuvuselelwa kwekontileka). 8. Dkt. Bongani Andy Mabaso njenge-CEO ye-State Information Technology Agency.9. Dkt. Gibson Mashilo Simon Boloka njenge-CEO yeBhodi Lezamafilimu Nokushicilela.10. Mnu. Mandisi Nkuhlu njenge-CEO ye-Export Credit Insurance Corporation. IKhabhinethi lihambisana nokuqashwa kwalaba abalandelayo:1. Iziphathimandla Ezilawula Izindlu Zomphakathi:a.  Mnu. Sandile Luthuli (iSiphathimandla Esiphezulu).2. IBhodi ye-Ejensi Yezemigwaqo Kazwelonke eNingizimu Afrika: a. Mnu. Themba Barrange Mhambi (uSihlalo – uphinde wabekwa);b. Mnu. Robert Alderman Haswell (uphinde wabekwa);c. Mnu. Thamsanqa Piet Matosa (uphinde wabekwa);d. Nks. Refilwe Buthelezi; kanye noe. Nks. Noluphumzo Leonora Noxaka.3. Abaqondisi Abangebona Abaphathi: ku-Air Traffic and Navigation Services:a. Mnu. Zola Majavu (uSihlalo);b. Mnu. Khulile Sympathy Boqwana;c. Nks. Nomathemba Kubheka (uphinde wabekwa);d. UJenene Omkhulu uNhlanhla Lucky Ngema (uphinde wabekwa);e. Mnu. Christiaan Rudolph Burger (uphinde wabekwa);f. Dkt. Malindi Joy Neluheni;g. Mnu. Muhammed Ameen Ebrahim Amod;h. Mnu. Siyabonga Gcina Kudumela;i. Nks. Precious Nompumelelo Sibiya; kanye noj. Nks. Princess Mngoma.4. IBhodi yeNhlangano Yezamandla eNuzi eNingizimu Afrika: a. Mnu. David Nicholls (uSihlalo – uphinde wabekwa);b. Mnu. Leshoene Joseph Shayi (uphinde wabekwa);c. Nks. Senamile Masango (uphinde wabekwa);d. Nks. Elsie Monale (uphinde wabekwa);e. Mnu. Charles Leornad Mavuso;f. Mnu. Hilton Darryl Lazarus;g. Mnu. Ashley Latchu;h. Dkt. Mosidi Makgae;i. Mnu. Suren Maharaj; kanye noj. Nks. Bessie Makgopa (Elinye ilungu – uphinde wabekwa).5. IBhodi ye-Strategic Fuel Fund:a. Mnu. Sipho Mkhize (uSihlalo);b. Mnu. Mmete Petrus Fusi;c. Nks. Nosizwe Nokwe-Macamo;d. Nks. Mary-Jane Morifi;e. Nks. Samela Titus-Nabe (uphinde wabekwa); kanye nof. Mnu. Sechaba Thole (uphinde wabekwa).6. IBhodi ye-Isimangaliso Wetland Park Authority: a. Mnu. Israel Mabhudu Tembe (uSihlalo – uphinde wabekwa);b. Nks. Thulile Memory Sosibo (iPhini likaSihlalo);c. Mnu. Peter Christopher Small (uphinde wabekwa);d. Mnu. Gonesagren Ganesh Nair (uphinde wabekwa);e. Nks. Maureen Sibusisiwe Ngcobo;f. Nks. Nombuso Mlambo;g. Mnu. Boy Daniel Ngobeni; kanye noh. Mnu. Bongani Mzwakhe Mhlongo.7. Amalungu oMkhandlu we-Built Environment:a. Nks. Holovisa Amelia Mtshali (uSihlalo – uphinde wabekwa)b. Nks. Vangile Petronella Nene;c. Mnu. Anele Mahlawe;d. Nks. Elizabeth Faith Nyaka;e. Nks. Tinyiko Laurel Palesa Shipalana;f. Nks. Mandisa Princess Pepeta-Daki;g. Dkt. Sitsabo Dlamini (uphinde wabekwa);h. Mnu. Thembinkosi Cedric Madikane;i. Nks. Molefi Kubuzie;j. Mnu. Christopher Kobla Gavor;k. Mnu. Ngwako Edward Hutamo (uphinde wabekwa);l. Mnu. Chris Steynberg;m. Mnu. Ashley Latchu (uphinde wabekwa);n. Nks. Ditaba Maraka (uphinde wabekwa);o. Nks. Sinehlanhla Mthembu (uphinde wabekwa);p. Nks. Salome Mabilane;q. Nks. Snowy Makhudu;r. Dkt. Khangwelo Desmond Musetsho;s. Nks. Modiehi Elisa Molebatsi;t. Mnu. Craig Silva;u. Mnu. Tshepo Albia Monakedi; kanye nov. Nks. Seemole Angela Mohopo.8. IBhodi ye-Magalies Water: a. Dkt. Keneilwe Sebego (uSihlalo – uphinde wabekwa);b. Nks. Yvonne Malebo Motolong (iPhini likaSihlalo);c. Mnu. Stanley Ngobeni;d. Nks. Yongama Pamla;e. Nks. Priscilla Nomsa Mashaba;f. Dkt. Mosidi Makgae;g. Mnu. Muzuvukile Wiseman Mkhize;h. Nks. Tebogo Magogodi Elizabeth Malaka (uphinde wabekwa);i. Mnu. Rudolph Martin Le Roux; kanye noj. Mnu. Itumeleng Mosala.9. OKhomishana beKhomishini Yezokulawulwa Kwamanzi:a. Nks. Davishinee Padayachee;b. Nks. Mampiti Matsabu;c. Nks. Nolubabalo Sondlo;d. Nks. Karen van der Merwe;e. Mnu. Rolfe Eberhard;f. Dkt. Binganidzo Muchara;g. Mnu. John Alexander Conolly;h. Nks. Karen Breytenbach;i. Mnu. Junior Potloane;j. Mnu. Itumeleng Brian Modiba; kanye nok. Nks. Ntombokuqala Nokulunga Mnqeta.10. Abaqondisi abangebona abaphathi abaphezulu beBhodi le-Development Bank of Southern Africa:a. Nks. Martie Jansen van Rensburg (uphinde wabekwa);b. Nks. Dinao Lerutla;c. Nks. Tasneem Essop;d. Mnu. Kenneth Brown; kanye noe. Mnu. Ebrahim Rasool.11. IBhodi ye-South African Maritime Safety Authority:a. Mnu. Tau Morwe (iPhini likaSihlalo).12. Amalungu eBhodi le-Passenger Rail Agency of South Africa:a. Nks. Sibongile Luthuli; kanye nob. Mmeli u-Johnny Motlogelwa.13. IBhodi ye-Petroleum Agency South Africa: a. Mnu. Satish Roopa (uSihlalo);b. Nks. Carmen Mpelwane;c. Dkt. Salome Chiloane-Nwabueze; kanye nod. Mnu. Xolile Sizani.14. IBhodi ye-Trans-Caledon Tunnel Authority: a. Nks. Precious Nompumelelo Sibiya (uSihlalo);b. Mnu. Gerald Dumas (iPhini likaSihlalo); c. Mnu. Gregory Nigel Joseph White; d. Nks. Zelda Ncedekile-Tshabalala;e. Nks. Vidhu Nardev Vedalankar;f. Mnu. Neo Mooketsi Tladinyane;g. Nks. Mmanare Evelyn Mamabolo;h. Mnu. Patrick Roy Mnisi; kanye noi. Mnu. Pule Johannes Mofokeng.Imibuzo:Nks. Phumla Williams – uSomlomo Wekhabhinethi UMakhalekhukhwini: 083 501 0139"
"Isitatimende Somhlangano weKhabhinethi Obubanjwe ngoLwesithathu, mhla ziyi-15 kuNhlolanja 2023",16 Feb 2023,https://www.gov.za/speeches/statement-cabinet-meeting-wednesday-15-february-2023-16-feb-2023-0000,https://www.gov.za/zu/speeches/statement-cabinet-meeting-wednesday-15-february-2023-16-feb-2023-0000,"A. Ezisematheni1. INkulumo Ngobunjalo Besimo Sezwe (i-SoNA)1.1. IKhabhinethi liqinisekise ikhwelo elicace bha likaMongameli u-Cyril Ramaphosa alihlabe kwiNkulumo yakhe Ngobunjalo Besizwe yangowezi-2023 lokuthi bonke abantu baseNingizimu Afrika basebenze ngokubambisana futhi bangashiyi muntu emuva njengoba sibhekene nezinselele zaleli lizwe.1.2. Izinyathelo zikaMongameli ezinesibindi zibeka phambili ezamandla ohlelweni lukahulumeni lonyaka lokubhekana nokucinywa kukagesi ngenhloso yokuwonga kanye nokuhlinzekwa kukagesi okusimeme. 1.3. IKhabhinethi linxusa yonke imikhakha yomphakathi ukuthi yeseke imizamo ecaciswe nguMongameli kwi-SoNA, ebaluleke kakhulu ekwesekeni imizamo yethu yokunciphisa ukuswelakala kwemisebenzi, ububha nezindleko ezenyukayo zokuphila kanye nokulwa nobugebengu nenkohlakalo. 1.4. Uhulumeni uzimisele ukusheshisa umsebenzi osuvele uqaliwe wokwengeza ukuthunyelwa kukagesi kwisizinda sikagesi sikazwelonke futhi umsebenzi wethu ngukususa noma yiziphi izithiyo ezingaphazamisa le nqubekelaphambili.1.5. Emavikini ambalwa ezayo, izithangami nabezindaba zamaklasta zizohlinzeka ngemininingwane eyengeziwe ngoHlelo Lwezinyathelo (i-PoA) lukahulumeni lwalo nyaka esikuwo, njengoba ekuphawulile uMongameli u-Ramaphosa kwi-SoNA. Isabelomali Zikazwelonke esizokwethulwa ngoLwesithathu, mhla wama-22 kuNhlolanja 2023 sizohlinzeka ngeminye imininingwane nge-PoA kahulumeni. 2. Ingqungquthela Yezezimayini Ezwenikazi i-Afrika yangowezi-20232.1. IKhabhinethi liyiphawulile imiphumela yeNgqungquthela Yezezimayini e-Afrika ebibanjwe e-International Convention Centre eKapa kusuka mhla wesi-6 kuya mhla wesi-9 kuNhlolanja 2023 ngaphansi kwesiqubulo esithi: “Sivulela Utshalomali Kwezezimayini e-Afrika: Uzinzo, Ukuvikelela kanye Nokuhlinzeka”.2.2. INgqungquthela Yezezimayini e-Afrika ibihlanganise izinjula kule mboni eziqhamuka ezwenikazi nasemhlabeni wonkana, nephothule ngokuthi ibe ingqungquthela eseqophelweni eliphezulu yotshalomali lwezezimayini ezwenikazini. Izimayini ziyaqhubeka nokudlala indima ebalulekile entuthukweni nasekuthuthukisweni kwezimboni kulo lonke izwekazi. Zinegalelo elikhulu ekusungulweni nasekugcinweni kwemisebenzi, ngokuvula amathuba emisebenzi yasemayini acela kwisigamu sesigidi kanye neminye imisebenzi ecela esigidini eNingizimu Afrika. 2.3. Umkhiqizo ezimayini eNingizimu Afrika ngonyaka owedlule wafinyelela kumathriliyoni angu-R1.18, nokwanika amandla isamba somkhiqizo wasekhaya (i-GDP), impahla ethunyelwa kwamanye amazwe kanye nemalingeniso. IKhabhinethi licela bonke ababambiqhaza kule mboni ukuthi baqhubeke basebenze ngokubambisana nohulumeni ukubeka le mboni ezingeni lokuncintisana nomhlaba futhi ikwazi ukuqinisa ukukhula komnotho, isungule imisebenzi kanye nokuqhuba intuthuko esimeme. 3. Izikhukhula  3.1. IKhabhinethi lidlulise amazwi enduduzo emindenini elahlekelwe ngabathandiweyo bayo ngenxa yezikhukhula zakamuva ezihlasele izingxenye eziningana zezwe lakithi.  3.2. Sibonga abezimo eziphuthumayo nokutakula kulolonke izwe abasebenza ngokungakhathali ukusindisa izimpilo zabantu. Masibumbane njengesizwe sinikezele ngosizo kulabo abadinga ukunakekelwa nokwesekwa. 3.3. IKhabhinethi linxuse abantu ukuthi bahlale ezindlini uma kwenzeka kuba nezimvula ezinamandla neziphepho, laphinde lakhumbuza labo abahlala ezindaweni ezingumehlelo ukuthi baqaphelisise.  3.4. Abantu bayexwayiswa ukuthi bangahambi, bangabhukudi noma bangashayeli emanzini ageleza ngesivinini noma bewele imigwaqo egcwele amanzi, amabhuloho kanye nemifula. IKhabhinethi linxuse amalungu omphakathi ukuthi aqinisekise ukuthi abantwana bahlale njalo bephephile ekumukeni namanzi ngezikhathi zezikhukhula.  4. Udlame lwesibhanu 4.1. IKhabhinethi lidlulise amazwi enduduzo emndenini nakubangani bomculi we-hip-hop uMnu Kiernan Forbes, obedume ngelika-AKA, kanye nosaziwayo wompheki uMnu Tebello Motsoane, abadutshulwe kamuva-nje eThekwini. 4.2. IKhabhinethi liphinde ladlulisa ukuzwelana nomndeni nabangani besishoshovu ebesilwisana nobugebengu uMnu Ayob Mungalee, odutshulwe washona kamuva e-Eldorado Park eGoli. Ubengumqondisi kazwelonke we-People Seeking Justice Action Group, inhlangano ebinxenxa amalungu omphakathi ukuthi alwisane namaqembu ezigelekeqe nokuthengiswa kwezidakamizwa.  4.3. IKhabhinethi lithe dudu emindenini nakubangani balabo ababulewe ekudutshulweni kwakamuva okwenzeke eNtshonalanga Kapa, KwaZulu-Natali naseMpumalanga Kapa. Lokhu kuhlasela okubi okungenanembeza, okusaphenywa ngabomthetho, kubonisa ukusabalala kodlame lwesibhamu kanye nemiphumela yalo emiphakathini.   4.4. IKhabhinethi liqinisekisa abantu baseNingizimu Afrika ukuthi uPhiko Lwamaphoyisa aseNingizimu Afrika (i-SAPS) luqeqeshelwa ukugwema ubugebengu. Lokhu kubandakanya ukwengeza amaphoyisa emigwaqeni kanye nokubeka amathimba akhethekile azogxila kuhlobo oluthile lobugebengu. INingizimu Afrika izophinde isebenzise izindlela ezisuselwe kulwazi oluvela kucwaningo ezisezingeni eliphezulu ukuthola nokuqonda ngqo ezindaweni lapho ubugebengu budlange khona.  4.5. I-SAPS iqinisa izindlela zokuthungatha nokushaqa izibhamu ezingekho emthethweni nezinhlamvu ezandleni zezigilamkhuba. Amaphoyisa ezinyangeni eziyi-12 ezedlule ashaqe izibhamu eziyizi-65 519 emphakathini. 4.6. Uhulumeni ucela zonke izakhamuzi nezinhlaka zomphakathi ukuthi basebenze ngokubambisana ne-SAPS yendawo ukuqeda nya ngobugebengu emiphakathini. Uma unolwazi olungasiza ukuveza obala labo bantu ababandakanyeka ezenzweni ezingekho emthethweni, shayela i-Crime Stop ku-0800 10111. 5. UMasipala Wendawo i-Enoch Mgijima (i-EMLM)5.1. UNgqongqoshe Wezokubusa Ngokubambisana Nezindaba Zendabuko uNkosazana Dlamini Zuma kanye noNgqongqoshe Wezezimali u-Enoch Godongwana bazise iKhabhinethi ngezingxoxo zakamuva ebezibanjwe nababambiqhaza kanye nabadlalindima abaqavile e-EMLM.5.2. NgoMbasa wezi-2022, iKhabhinethi lagunyaza ukungenelela ku-EMLM njengokusho kweSahluko se-139(7) soMthethosisekelo waseRiphabhulikhi yaseNingizimu Afrika wangowe-1996, uma ufundwa uhlanganiswa neSahluko se-150 soMthetho Wokuphathwa Kwezimali Komasipala, wangowezi-2003 (Umthetho wama-56 wezi-2003). I-EMLM ibilokhu ibhekene nokwehluleka okubonakalayo kwezezimali nasekuhambiseni izidingonqangi isikhathi eside ngaphambi kokuthi kungenelelwe.  5.3. IKhabhinethi lamukele izinkinga ezibalulwe ngababambiqhaza futhi laqinisekisa abahlali base-EMLM ukuthi isinqumo sokuthi zizoxazululwa kanjani izinselele ezibhekene nomasipala njengamanje bazokwaziswa ngaso maduze.  6. Ukuphepha ezikoleni 6.1. Ukuphepha ezikoleni zaseNingizimu Afrika uhulumeni usalokhu ekubeke eqhulwini futhi imibiko yodlame phakathi kwabafundi nothisha ikhathaza kakhulu. 6.2. Ngesikhathi uMnyango Wemfundo Eyisisekelo ubeke izindlela zokulwa nalesi sihlava, kuyisibopho sabazali nababheki babantwana ukuthi basebenzisane neziphathimandla zesikole kanye nabafundi ukuqinisekisa ukuthi izikole zihlala ziyindawo ephephile yokuthi abafundi bethu bazithuthukise ukuze babe izakhamuzi eziqotho. Ukuphepha kothisha ezikoleni zethu nakho kubaluleke kakhulu.7. Ukuphepha emgwaqeni7.1. IKhabhinethi lisalokhu likhathazekile ngokufa kwabantu abaningi emgwaqeni kulolonke ilizwe. Uhulumeni uzobheka imithetho emisha yokunqanda ukuginqika kwamaloli, omunye ozofaka phakathi ukususwa ukuhanjiswa kwempahla emgwaqeni ihanjiswe ngezitimela, ngethemba lokuthi lokhu kuzonciphisa ingcindezi ekuthwaleni kwempahla ngamaloli.7.2. IKhabhinethi licela bonke abasebenzisa umgwaqo ukuthi bahloniphe imithetho yomgwaqo ngokuthi baqaphele, bacabangele futhi babekezelele abanye abantu abasebenzisa umgwaqo. Abashayeli abashayela bephuze amanzi amponjwana noma bethathe izidakamizwa kanjalo nokushayela budedengu nokungakanaki, kanye nokushayela ngesivinini eseqile, yibona abadala izingozi eziningi emigwaqeni.   B. IMithethosivivinywa1. UMthethosivivinywa Wokusetshenziswa Komngcele Owodwa (i-OSBP) wangowezi-2022 1.1. IKhabhinethi ligunyaze uMthethosivivinywa we-OSBP ukuthi umphakathi uphawule ngawo. UMthethosivivinywa ulandela ukugunyazwa kweNqubomgomo ye-OSBP kanye neqhingasu lokuqaliswa kwawo ngoNdasa wezi-2022. Kuhloswe ngawo ukuhambisa kahle ukuthuthwa kwabantu kanye nempahla phakathi kwemingcele yokungena eNingizimu Afrika namanye amazwe angomakhelwane.  1.2. Lokhu kuzokwehlisa isiminyaminya sabavakashi nabahwebi esikhona emingceleni yethu. Lezi zingenelelo zibalulekile futhi emizamweni yezwe yokuqhuba iSivumelwano Sokuhwebelana Ngokukhululeka Nezwekazi i-Afrika (i-AfCFTA).   1.3. Izivumelwano ezibalulwe kuMthethosivivinywa zizoqinisekisa ukuthi ukuhlolisiswa kwempahla, izimoto kanye nabantu akunazihibe futhi kuyashesha. UMthethosivivinywa uphinde ubheke izindlela ezifanele zomthetho wamazwe ngamazwe ezihambisana nokulawulwa kohwebo, kanye nokuhamba kwabantu nempahla.  2. UMthethosivivinywa Wokubhaliswa Kobuwena Kuzwelonke wezi-2022 2.1. IKhabhinethi ligunyaze ukushicilelwa koMthethosivivinywa Wokubhaliswa Kobuwena Kuzwelonke wezi-2022 ukuze umphakathi uzophawula ngawo. Lo Mthethosivivinywa ungumphumela weNqubomgomo Yokuphathwa Kwemininigwane Yobuwena Ngokusemthethweni futhi ihlose ukuhlinzeka ngohlelokusebenza lukazwelonke oluyidijithali lokuphathwa kwemininingwane yobuwena olulodwa, olufaka wonke umuntu phakathi futhi oluhlanganisile lwabo bonke abantu abahlala noma abake bahlala kuleli lizwe.   2.2. UMthethosivivinywa osahlongozwa uzohlinzeka ngokwakhiwa kanye nokunakekelwa kwerejista labantu abayizakhamuzi futhi abangabahlali ngokugcwele. Uphinde unikezele ngokusungulwa kohlu lwemininingwane yabantu abaphuma kwamanye amazwe abahleli okwesikhashana kuleli lizwe. Uphinde futhi unikeze ngoHlelokusebenza Lukazwelonke Lwemininingwane Yobuwena (i-NIS) olusebenza ngokuthatha imilobo yeminwe i-biometric oluzokwazi ukuveza imininingwane yomuntu ngokuletha imininingwane ukuthi ifakwe kwirejista labantu kanye nasohlwini lwemininingwane yabantu. 2.3. I-NIS izophinde ikwazi ukusebenzisana nezinye izinhlelo zokusebenza zikahulumeni nezomkhakha ozimele zokuphathwa kwemininingwane yobuwena.  2.4. Kokubili uMthethosivivinywa we-OSBP wezi-2022 kanye noMthethosivivinywa Wokubhaliswa Kobuwena Kuzwelonke wezi-2022 kuzoshicilelwa kwiwebhusayithi yoMnyango Wezasekhaya: www.dha.gov.za.  Amalungu omphakathi ayagqugquzelwa ukuthi athumele imibono ebhalwe phansi kuleli kheli: The Director-General of Home Affairs, Private Bag X114, Pretoria, 0001. Ucingo: 012 406 4353.C. Imicimbi Ezayo1. INgqungquthela yeNhlangano YoBumbano Lwamazwe Ase-Afrika (i-AU) 1.1. UMongameli u-Cyril Ramaphosa uzothamela iSeshini Eyejwayelekile yama-36 yeSigungu Sezinhloko Zombuso Nohulumeni be-AU ezobanjwa kusuka mhla we-18 kuya mhla we-19 kuNhlolanja 2023 e-Addis Ababa, e-Ethiopia. 1.2. ISigungu se-AU, esizobanjwa ngaphansi kwesiqubulo esithi “Ukuqhuba Ngesivinini Ukuqaliswa kwe-AfCFTA”, sizokwandulelwa iSeshini Eyejwayelekile yama-42 yoMkhandlu Ophezulu kusuka mhla we-15 kuya mhla we-16 kuNhlolanja 2023. IZinhloko Zombuso Nohulumeni be-AU bazosebenzisa lesi siqubulo ukuqinisekisa ukuzinikela kwabo ekuqaliseni ngokuphelele ukusebenza kwe-AfCFTA. 2. Uhambo Lokuvakasha lukaMongameli wase-Uganda2.1. UMhlonishwa uMongameli u-Yoweri Kaguta Museveni wase-Uganda uzothatha uhambo Lokuvakasha oluza eNingizimu Afrika ngoLwesibili, mhla wama-28 kuNhlolanja 2023, ngokumenywa nguzakwabo, uMongameli u-Ramaphosa. Inhloso yalolu Hambo ukuqinisa amaxhama phakathi kwala mazwe womabili. Lokhu kuzoholela kwiSigcawu Samabhizinisi lapho kuzohlolisiswa izivumelwano zokuhwebelana notshalomali phakathi kwamazwe womabili.  3. Imiklomelo Yabezindaba yangowezi-2023 yeSifunda Samazwe Asathuthuka Aseningizimu ye-Afrika (i-SADC)  3.1. IKhabhinethi likhumbuze bonke abezindaba ukuthi ukungenela iMiklomelo Yabezindaba yangowezi-2023 ye-SADC, okuzovalwa ngoLwesibili, mhla wama-28 kuNhlolanja 2023, kuvuleleke kuzona zonke izintatheli zamazwe angamalungu e-SADC.3.2. IMiklomelo Yabezindaba ye-SADC ihlonipha umsebenzi wabezindaba omuhle kakhulu ezigabeni zezindaba zamaphephandaba, izithombe, umabonakude kanye nomsakazo ekuthumeleni ulwazi nge-SADC ukuze kuzokwesekwa inqubo yokusebenzisana nokuhlangana esifundeni. D. Amazwi okuhalalisa1. IKhabhinethi lihalalisele futhi lathumela izilokotho ezinhle ku: • Nomcebo Zikode, Zakes Bantwini kanye no-Wouter Kellerman ngokuhlabana ngendondo emkhakheni we-best global music performance ngomucu wabo, othi Bayethe emcimbini wama-65th Annual Grammy Awards. E. Amazwi Enduduzo IKhabhinethi lidlulise amazwi enduduzo emndenini nakubangani baka: • Abantu abashone kamuva ngesikhathi ibhasi litholana phezulu nemoto ethwala imali emgwaqeni onguthela-wayeka u-N1 e-Limpopo. IKhabhinethi lifisele labo abalimele engozini ukululama okusheshayo. • John Moeti (56), obengumdlali waphambilini weqembu le-Bafana Bafana kanye ne-Orlando Pirates, owayeyingxenye ebalulekile yeqembu labanqobi be-Africa Cup of Nations ngowe-1996. • IKhabhinethi liphinde ladlulisa amazwi enduduzo kuhulumeni nabantu base-Türkiye nase-Syria abalahlekelwe yimpilo yabo futhi balinyalelwa kanzima yingqalasizinda yezenhlalo nomnotho kulandela ukuzamazama komhlaba okwenzeka mhla we-6 kuNhlolanja 2023 okulinganiselwa ku-7.8 ku-Richter Scale. Izinhliziyo zethu zisemindenini elahlekelwe ngabathandiweyo bayo noma labo abasathungatha izihlobo zabo. IKhabhinethi lincome izinhlangano ezisiza abantu zaseNingizimu Afrika ezibe yingxenye yosizo lwamazwe ngamazwe. IKhabhinethi lishayele ihlombe amalungu e-K-9 oPhiko Lwamaphoyisa aseNingizimu Afrika ngemizamo yawo enesibindi, phakathi kokunye, eholele ekutakulweni kowesifazane osekhulile onama-80 eminyaka ubudala osinde ngaphansi kwemfucumfucu izinsuku ezingaphezu kweziyisishiyagalombili e-Türkiye.F. AbaqashiweBonke abaqashiwe kufanele kuqinisekiswe iziqu zabo futhi bahlolwe ngokufanele.1. Nks Azola Mayekiso njengoMphathi Omkhulu (i-CEO) we-National Housing Finance Corporation. 2. Mnu Lucas Thabiso Thiti njengePhini loMqondisi-Jikelele (i-DDG): kweZokuThuthukiswa Nokwesekwa Kwesikhungo kuMnyango Wezobulungiswa Nokuthuthukiswa Komthethosisekelo. 3. Nks Boitumelo Mosako njenge-CEO ye-Development Bank of Southern Africa. 4. Mnu Kabelo Rikhotso njengoMqondisi Ophezulu we-Public Investment Corporation Board. 5. Mnu Matsemela Moloi njengoMgcinimabhuku we-Road Traffic Infringement Agency.6. UMmeli Sonwabile Mancotywa njengoMqondisi ongayena uMphathi kanye noSihlalo we-Cross-Border Road Transport Agency Board. Imibuzo: Mnu Michael Currin – iBamba likaSomlomo weKhabhinethi Umakhalekhukhwini: 082 462 7896"
"ISitatimende Somhlangano weKhabhinethi obubanjwe ngoLwesithathu, mhla woku-01 kuNdasa 2023",2 Mar 2023,https://www.gov.za/speeches/statement-cabinet-meeting-wednesday-01-march-2023-2-mar-2023-0000,https://www.gov.za/zu/speeches/statement-cabinet-meeting-wednesday-01-march-2023-2-mar-2023-0000,"A. Ezisematheni1. INkulumo yeSabelomali sangowezi-20231.1. IKhabhinethi lisamukele isabelomali sikazwelonke sangowezi-2023 esingumphumela wezingenelelo ezibalulekile ezacaciswa kwiNkulumo Echaza Ngesimo Sezwe kaMongameli u-Cyril Ramaphosa. INkulumo yanika imininingwane ngezinhlelo zokubhekana nenselele kagesi, zokunciphisa ukuswelakala kwemisebenzi, ububha kanye nezindleko ezenyukayo zokuphila, kubandakanya ukulwa nobugebengu nenkohlakalo.1.2. Ngesikhathi sihambelanisa izibopho zethu nobuqotho kwezezimali, ukukhula komnotho notshalomali kanye nezimali zomphakathi kuyaqhubeka nokuthola inqwaba yezinsiza zomphakathi, ezinezigidigidi ezingama-R66 ezatshelwe ukuThuthukiswa Komphakathi kanye nezigidigidi ezingama-R36 zokuxhasa ukululwa kwezibonelelo zosizo ze-COVID-19 kuze kube kuNdasa wezi-2024.  1.3. Okunye futhi, izabelo ezengeziwe zayo yomithathu imikhakha kahulumeni zizosiza ukunciphisa enye yengcindezi yezimali, ikakhulukazi kwezempilo, ezemfundo, kanye nokuthunyelwa kwezidingongqangi zamahhala uma izindleko zokuhlinzeka ngezidingongqangi zikhuphuka.2. UCwaningo Lwezabasebenzi Lwekota2.1. IKhabhinethi lamukele ucwaningo Lwezabasebenzi Lwekota oluvela kwabeZibalo eNingizimu Afrika lwekota yesine yangowezi-2022, olubonise ukwehla kancane kwezibalo zabantu abangasebenzi ezweni. Isibalo esiqinisekisiwe sehle ngamaphesenti angu-0.2 kusuka kuma-32.9% kuya kuma-32.7%. 2.2. Yonke imikhakha yomphakathi iyacelwa ukuthi ize namathuba okusungula imisebenzi ukuze sizoqhubeka sehlise inani labantu abangasebenzi njengoba kubonakele emakoteni amathathu edlule. Ngokusebenza ngokubambisana, singalunqamula lolu khondolo lokuswelakala kwemisebenzi esizweni sakithi.2.3. Uhulumeni usalokhu ezinikele kuHlelo Lokwakha Kabusha Nokuvuselela Umnotho (i-ERRP), olubandakanya uhlelo lwethu olukhulu lokuqashwa kwabantu kanye nemizamo yokweseka ukukhula komnotho okuqinisa amathuba emisebenzi emva kokukhahlanyezwa i-COVID-19.3. IPhini likaMongameli3.1. IKhabhinethi liqinisekisa ukuthi iPhini likaMongameli u-David Mabuza usesulile njengeLunga lePhalamende, lokho okuqeda isikhathi sakhe njengePhini likaMongameli wezwe.3.2. IKhabhinethi lihlanganyele noMongameli u-Cyril Ramaphosa ekumubongeni ekusebenzeleni izwe ngokuncomeka eminyakeni emihlanu eyedlule. IPhini likaMongameli u-David Mabuza usebenze kahle kakhulu futhi igalelo lakhe ekwakheni izwe esilifunayo lizohlale likhunjulwa ngabantu baseNingizimu Afrika.4. Ezamandla4.1. IKhabhinethi liyakuqonda ukukhungatheka kwezakhamuzi namabhizinisi ngenxa yokubambezeleka nokuphazamiseka okudalwe ukucishwa kukagesi ngenhloso yokuwonga okubelesele.4.2. Izibopho zeNkulumo Echaza Ngesimo Sezwe kanye nokwabiwa kweSabelomali kuqinisa ikhono lombuso lokusheshisa ngezingenelelo ezichazwe kuHlelo Lokusebenza Lwezamandla.4.3. Imithethonqubo yeSimo Senhlekelele Kuzwelonke esanda kushicilelwa nguNgqongqoshe Wezokubusa Ngokubambisana Nezindaba Zendabuko ivumela uhulumeni ukuthi abhekane ngempumelelo futhi nangesivinini esidingekayo nezinkinga zokuthunyelwa kukagesi. Ngaphezu kwalokhu, iqinisekisa ukusebenza obala kanye nokuziphendulela kweminyango ekwaziyo ukubonisa indlela imikhakha yayo. Imibiko ngokuqhubekayo izolokhu ikhishwa njalo-nje.4.4. Usizo ngesikweletu sezigidigidi ezingama-R254, oluzokhishwa ngaphansi kwezimo eziqinile luzokwehlisa ingcindezi enkulu ku-Eskom futhi lumuvumele ukuthi aqhube utshalomali olufanele nokunakekela iziphehlimandla.4.5. Izikhuthazi zentela ezizokhishelwa amaphaneli elanga abekwa ophahleni lwendlu, ngeke nje zisize amakhaya namabhizinisi ukuthi aziphehlele ugesi wawo kodwa lokhu kuzophinde kweseke isizinda sikagesi kuzwelonke. Ngaphansi kohlelo lwezikhuthazi zamabhizinisi, ukutshala izimali kugesi ovuselelekayo kuzovumela amabhizinisi ukuthi afake isicelo sokudonselwa amaphesenti ayi-125 onyakeni wokuqala kuyoyonke imiklamo kagesi ovuselelekayo, ngokunganamkhawulo kumthamo wokuphehla ugesi.5. Izingxoxo Zamaholo5.1. IKhabhinethi licela wonke amaqembu ukuthi ahlale ezinikele kwinqubo yeSivumelwano Somkhandlu Oxoxisana Ngamaholo Abasebenzi Bakahulumeni, nokuthi bafike kwisisombululo esizosebenzela kahle izwe.5.2. Kubaluleke kakhulu ukuthi sisebenze ngokubambisana ukuze senzele kahle izwe lethu nabantu bakithi. Ngesikhathi ilungelo lokubhikisha livikelekile, kumele kwenziwe ngendlela efanele eqhakambisa intando yeningi labantu kanye nomthetho.  5.3. IKhabhinethi likhumbuza wonke umuntu ukuthi labo abahlela ukubhikisha kufanele bakwenze lokho ngendlela enokuthula, futhi kufanele bayeke ukusabisa noma ukucekela phansi izingqalasizinda kanye nezakhiwo. 6. Ukulwa nenkohlakalo6.1. IKhabhinethi lihlanganyele noMongameli u-Cyril Ramaphosa kwisicelo sakhe esibhekiswe kobeyi-CEO yakwa-Eskom u-Andre de Ruyter ukuthi abike izinsolo zenkohlakalo ebeyenzeka kwa-Eskom emaphoyiseni. Izikhungo zethu ezilwa nobugebengu zime ngomumo ukubopha, kanye nokushushisa izephulamthetho.6.2. Sicela noma ubani onolwazi oluhlobene nobugebengu nenkohlakalo ukuthi abike lokho akwaziyo kwiziphathimandla ezifanele zezomthetho. Sonke sinomsebenzi wokulwa nenkohlakalo futhi ngokwemiyalelo yoMthetho Wokunqanda Nokulwa Nezenzo Zenkohlakalo, odinga abantu “abasezikhundleni eziphezulu” kuhulumeni nakwimikhakha ezimele ukuthi babike zonke izenzo zenkohlakalo.7. I-Financial Action Task Force (i-FATF)7.1. IKhabhinethi lisiphawulile isinqumo se-Financial Action Task Force (i-FATF) sokufaka iNingizimu Afrika ohlwini lokulawulwa ngemithetho ethile ngaphansi kokuqashwa ngeso lokhozi noma ngalokhu okwaziwa ngokuthi yi-“grey list” ye-FATF.7.2. Ngesikhathi i-FATF iyibona inqubekelaphambili eyenziwe yizwe ekubhekaneni nezinkinga ezigqanyiswe embikweni wokuhlolwa kwezwe (i-MER), ithole ukuthi kuningi okusamele kwenziwe.7.3. IKhabhinethi liyazi ukuthi ukubhekana nalezi zinkinga ezitholiwe kuzokwenzela kahle iNingizimu Afrika. Uhulumeni uzinikele ukusebenza ngokushesha ukuqinisa ukusebenza kahle kombuso olwa nokuhlanzwa kwemali kanye nokuxhasa ngezimali izenzo zobuphekula.8. Ukuvakasha Kombuso wase-Uganda8.1. IKhabhinethi lamukele Ukuvakasha Kombuso eNingizimu Afrika okube yimpumelelo kukaMongameli u-Yoweri Kaguta Museveni waseRiphabhulikhi yase-Uganda mhla wama-28 kuNhlolanja 2023.8.2. Ngesikhathi sokuvakasha, zombili iZinhloko Zombuso zikhulume kwiSigcawu Samabhizinisi, zahlolisisa amathuba okuhweba notshalomali. Ziphinde zaba ngofakazi ekusayinweni kweZivumelwano Zokuzwana (i-MoU) emikhakheni eminingi, ebandakanya: iNhlangano Yokuthuthukiswa Kwezimboni, Ezokuvakasha; Ezokuthutha; Ubuchwepheshe Bezokuxhumana; Ezokuhlunyeleliswa Kwezimilo; kanye Nabesifazane, Intsha naBantu Abaphila Nokukhubazeka.8.3. IRiphabhulikhi yase-Uganda ingumlingani we-15 omkhulu kwezokuhwebelana eZwenikazini kanye nowesibili omkhulu eMpumalanga Afrika. Phakathi kowezi-2017 nowezi-2021, ukuhwebelana sekukonke phakathi kwala mazwe womabili kwafinyelela kwizigidigidi ezi-R3.9. INgqungquthela yeNhlangano Yobumbano Lwamazwe ase-Afrika (i-AU)9.1. UMongameli u-Cyril Ramaphosa uhole ithimba laseNingizimu Afrika kwiNgqungquthela yeNhlangano Yobumbano Lwamazwe ase-Afrika e-Ethiopia ngaphansi kwesiqubulo esithi “Ukuqhuba Ngesivinini Ukuqaliswa Kwendawo Yokuhwebelana Kwamazwe ase-Afrika (i-AfCFTA)”.9.2. INingizimu Afrika inikeze ngokwakamuva ekuqalisweni kwendawo Yokuhwebelana Kwamazwe ase-Afrika. NjengoSihlalo woMkhandlu we-AU Wezokuthula Nezokuvikeleka, leli lizwe liphinde labika ngenqubekelaphambili ngoHlelo Lokuqedwa Kwezibhamu e-Afrika ngowezi-2030.9.3. Njengohamba phambili ku-AU ezindabeni eziphathelene ne-COVID-19, uMongameli u-Ramaphosa wethule iziphakamiso zokuthi iZikhungo zase-Afrika Ezilawula Izifo (i-CDC) zingaqiniswa kanjani futhi izinyathelo zingathathwa kanjani ukulungiselela izwekazi ukubhekana nezifo ezilubhubhane.9.4. Ngaphansi kobuholi bukaMongameli u-Ramaphosa, iThimba Elibhekele Ukutholakala Komgomo we-COVID-19 e-Afrika lasungulwa ngenhloso yokweseka iQhingasu Lomgomo lase-Afrika. INingizimu Afrika iphinde yatholela izwekazi umgomo we-COVID-19 ongaphezu kwezigidi ezingama-500. Okunye futhi, iSikhwama Esibhekele Ukulwisana Nobhubhane sase-Afrika sasungulwa, nesathola izigidi eziyi-$137 ukuze kuzokhiqizwa imigomo khona lapha ekhaya, izinsiza zokuxilonga, izinsizakusebenza zokuzivikela, i-oksijini kanye nemithi ebalulekile. INkundla Yemikhiqizo Yezokwelapha e-Afrika nayo yethulwa, ukuqinisekisa ukufinyelela kwimithi yokwelapha ebalulekile kwawo wonke amazwe ase-Afrika. 10. Udlame Olubhekiswe Kwabobulili Obuthile Nokubulawa Kwabesifazane10.1. Uhulumeni ugxeka kakhulu izigameko ezilokhu zibelesele zodlame olubhekiswe kwabobulili obuthile nokubulawa kwabesifazane (i-GBVF) futhi uyaqhubeka nokuqinisa izindlela zokulwa ngokusebenzisa izingenelelo eziningana.10.2. Lokhu kubandakanya izinguquko ezinkulu kwezomthetho, ukusungulwa kweSikhwama Sokulwa ne-GBVF, kanye nokweseka iZikhungo Zokunakekela iThuthuzela neKhuseleka, ezihlinzeka ngezinsizakalo ezibalulekile kulabo abasinde ku-GBV. 10.3. Ngale kwalokho, ukusebenzisana uhulumeni akusungulile nomphakathi, amabhizinisi, abalingani kwezentuthuko, umkhakha wezenkolo kanye neminye imikhakha ukuthi kusetshenzwe ngokubambisana ukulwa nalesi sihlava se-GBVF, kusalokhu kubaluleke kakhulu.11. Ezempilo11.1. IKhabhinethi lamukele izingxoxo eziyingqophamlando zoMhlangano Womhlaba Kwezokwelashwa Wokuqhamuka Nezindlela Zokuvimbela Izifo izwe ebeliwusingathe ngaphansi kwesiqubulo esithi “Sakha isivumelwano senkundla kwezokwelashwa ezoqhamuka nezindlela zokuvimbela ubhubhane olulandelayo okuzofinyeleleka kuyona ngokulinganayo futhi ngendlela esimeme.”11.2. Umhlangano ubhekisise izindlela zokuthola ukufinyelela okulinganayo kwimigomo esindisa izimpilo, ukuxilongwa kanye nokwelashwa kwezifo ezilubhubhane ezingaqhamuka ngokuya kwesidingo hhayi ngokwengcebo. Lokhu kuqalise ngokuthola isivumelwano ngaphambi koMhlangano Osezingeni Eliphezulu Omayelana Nokugwenywa Kwezifo Ezilubhubhane, Ukuzilungiselela kanye Nokubhekana nazo eMhlanganweni Wenhlangano Yobumbano Lwamazwe ase-Afrika yama-78 kulo nyaka.11.3. Ngakolunye udaba oluhlobene nalolu, iNgqungquthela Yezamakhambi Endabuko ebisingathwe uMnyango Wezempilo iyingxenye yezisombululo ezathathwa kwiNhlangano Yomhlaba Yezempilo (i-WHO), iNhlangano Yobumbano Lwamazwe ase-Afrika kanye neNhlangano Yamazwe Asathuthuka aseNingizimu ye-Afrika (i-SADC) ukuthi kuhlanganiswe amakhambi endabuko ohlelweni lokusebenza lwezempilo.12. Ukugonywa Kwabantwana neSifo Sohudo12.1. Ukuqubuka kwesimungumungwane kuyingozi ebantwaneni abangagonyiwe. Abazali nabaqaphi abasemthethweni babantwana bayanxuswa ukuthi baqinisekise ukuthi abantwana babo bayagonywa njengengxenye yomkhankaso kazwelonke wokugonywa kwabantwana. Izimpawu zesimungumungwane zibandakanya imfiva, amehlo abomvu, ukugxaza kwamakhala nokukhwehlela, ezivame ukuvela ngaphambi kokuqubuka emzimbeni.12.2. Kulandela ukuqubuka kwakamuva kwezigameko zesifo sohudo, iKhabhinethi linxusa izakhamuzi ukuthi ziqaphele noma yiziphi izimpawu, ezibala ukuphelelwa ngamanzi emzimbeni ngenxa yohudo, ukuhlanza kanye nobuntekenteke bomzimba. Sisabalala kakhulu ngamanzi angcolile noma ukudla okunamagciwane, umphakathi uyakhunjuzwa ngokuthi ubilise amanzi, upheke ukudla kuvuthwe, kanye nokulandela izindlela zenhlanzeko zokuhlanza izandla ngensipho namanzi ukugwema ukusulelana. Bonke abantu abanezimpawu ezifana nezesifo sohudo, abake bavakashela amazwe angaphandle nabangakaze, kufanele baphuthume ngokushesha esikhungweni sezempilo esiseduze nabo. 13. Ukutholakala kwamanzi13.1. IKhabhinethi lamukele ukwethulwa kwesigcinamanzi esikhulukazi ezwekazini, i-Vlakfontein Reservoir e-Gauteng, esingagcina amanzi angafika kumalitha ayizigidi ezingama-210 alingana namahora angama-24 amanzi adingekayo, okulindeleke ukuthi siphothulwe ngoMbasa wezi-2023. Lo mklamo usungule amathuba emisebenzi angama-220 emiphakathini yendawo kanye nemisebenzi eyi-110 kuMasipala Wendawo wase-Ekurhuleni.13.2. IKhabhinethi licele abantu baseNingizimu Afrika ukuthi bavikele ingqalasizinda yethu yamanzi ngokubika ngokucekelwa kwayo phansi emaphoyiseni ku-0800 10111 futhi babike nangokuvuza kwamanzi kumasipala wendawo. Izakhamuzi zingadlala indima yazo ekusebenziseni amanzi ngokuwonga.14. Isimo esibi sezulu14.1. Ukuzilungiselela kwamathimba eZokulawulwa Kwenhlekelele kunciphise umthelela wezimvula ezinkulu, nezidlondlobaliswe isishingishane u-Freddy esithinte izingxenye ezisenyakatho-mpumalanga yeNingizimu Afrika.14.2. Uhulumeni uyaqhubeka nokuhlanganisa zonke izinsiza ezikhona njengengxenye yesimo senhlekelele kuzwelonke ukweseka imizamo yokutakula ezingxenyeni ezithintwe izikhukhula. Umoya woBuntu waboniswa ngama-NGO amaningi, umphakathi, amabhizinisi kanye nezinhlangano zosizo ezelule isandla kulabo abadinga usizo. Ukuvuka kwethu kuzothatha umzamo omkhulu kakhulu, uma sibheke izinsiza namakhono esizwe sethu sisonke.14.3. Abahlali bayanxuswa ukuthi bahlale ezindlini ngezikhathi zezimvula neziphepho, bangazami ukuhamba, ukubhukuda noma ukushayela emanzini ageleza ngesivinini noma emifuleni, futhi abantu abahlala ezindaweni ezingumehlelo kufanele baqaphelisise izexwayiso zesimo sezulu bese bethatha izinyathelo zokuphepha ezifanele.15. ISikimu Sikazwelonke Soxhasomali Lwabafundi (i-NSFAS)15.1. I-NSFAS imele uhlelo oluya phambili lukahulumeni lokunqamula ukhondolo lokungalingani kwezenhlalo kwimfundo ephakeme nokuqeqeshwa.15.2. Ngaphandle kwezinselele, i-NSFAS yenze inqubekelaphambili ebonakalayo, ngokuxhasa abafundi abangaphezu kwesigidi esisodwa ngesabelomali esihlongozwayo sezigidigidi ezingama-R47.15.3. Abafundi abanezicelo zoxhasomali ezichithiwe, bangafaka izikhalazo ngobuchwepheshe besimanjemanje ku-Independent Appeals Tribunal ngokusebenzisa i-myNSFAS Portal (https://my.nsfas.org.za/).16.  Ukubhalisela ukuvota ngobuchwepheshe16.1. IKhabhinethi licela bonke abavoti abafanelekile ukuthi babhalise ngokusebenzisa ubuchwepheshe besimanje ku-https://registertovote.elections.org.za ukuze bezovota oKhethweni Lukazwelonke Nolwezifundazwe lwangowezi-2024.16.2. IKhomishana Yezokhetho yethule umkhankaso wokubhalisela ukuvota ngobuchwepheshe besimanje mhla wama-20 kuNhlolanja 2023, yabe seyinxusa intsha efanelekile ukuvota ukuthi ibhalise ukuze izosebenzisa ilungelo layo lentando yeningi labantu lokuvota. Izakhamuzi esezakubhalisela ukuvota nazo ziyagqugquzelwa ukuthi zibheke ukuthi zivotela kuphi, bese befaka imininingwane emisha yalapho behlala khona uma beke bathutha emva kokhetho olwedlule. Abavoti kufanele babhalise lapho behlala khona, bese bevota lapho bebhalise khona.16.3. Ufanelekile ukubhalisela ukuvota uma:Uyisakhamuzi saseNingizimu Afrika;Okungenani uneminyaka eyi-16 nangaphezulu (ungakwazi ukuvota kuphela kusuka eminyakeni eyi-18); futhiUnencwadi kamazisi eluhlaza enamagabelo, ikhadi likamazisi noma isitifiketi zomazisi sesikhashana esisemthethweni.17.  Isexwayiso seMelika (i-US)17.1. IKhabhinethi lisiphawulile isexwayiso esikhishwe iHhovisi Lenxusa lase-US njengengxenye kahulumeni wase-US yendlela yezokuxhumana nezakhamuzi zayo ezivakashele nezihlala kuleli lizwe.17.2. Ibonise ukuthi iSigaba sesi-2 seseluleko kwezokuvakasha sikhishiwe, ebesibeluleka ngokuthi baqaphelisise ngenxa yobugebengu nemibhikisho yemiphakathi nokuthi bathenge ngobuningi izinto abazidingayo zezinsuku ezintathu, imithi kanye nezinto zosizo lokuqala.17.3. Uhulumeni uyaqhubeka nokubeka iso zonke izindawo ezithikameza isizwe sakithi, noma yikuphi okusolisayo kusukunyelwa phezulu ukuze kuzoqinisekiswa ukuphepha kwawo wonke umuntu okuleli lizwe. Uma kungaba khona okushaya amanzi, uhulumeni uzoba ngowokuqala ukuwuhlaba awulawule.18. I-SAPS18.1. IKhabhinethi lithokoze kakhulu ukuthi uPhiko Lwamaphoyisa aseNingizimu Afrika selusondele nokuqeda ukusilela emuva kokuhlolwa kolibofuzo kumalabhorethri abo okuhlolwa kobufakazi ngobuchwepheshe besayensi. Lokhu kuphumelela kuzoqinisekisa ukuthi amacala ahlobene nodlame olubhekiswe kwabobulili obuthile asonjululwa ngokushesha.  18.2. I-SAPS iphinde yengeza umthamo wokuhlolwa kolibofuzo ngokuphothulwa kwelabhorethri yokuhlola ubufakazi ngesayensi eGqeberha eMpumalanga Kapa, lokho okuzokwehlisa ingcindezi kwilabhorethri ekhona eNtshonalanga Kapa. B. Izinqumo zeKhabhinethi1. UHlelo Lweqhingasu Lukazwelonke (i-NSP) lwe-HIV, i-TB kanye nama-STI lwangowezi-2023-2028.1.1. IKhabhinethi ligunyaze ukushicilelwa koHlelo Lweqhingasu Likazwelonke (i-NSP) lweGciwane Lwesandulela-ngculazi, iSifo Sofuba kanye Nezifo Ezithathelana Ngocansi lwangowezi-2023-2028.1.2. I-NSP 2023-2028 ephelele izokhishwa emphakathini ngoSuku Lomhlaba lwe-TB mhla wama-24 kuNdasa 2023 e-Rustenburg eNyakatho Ntshonalanga.1.3. I-NSP ihlongoza ukuthi kubhekanwe ne-HIV, izifo ezithelelana ngocansi kanye nesifo sofuba ngendlela ephelele ebandakanya izindlela zokuzigwema kanye nokuzilapha. Lena yi-NSP yesihlanu ye-HIV, i-TB kanye nama-STI futhi icacisa inqubekelaphambili esiyenziwe iNingizimu Afrika ekubhekaneni nalezi zifo ezintathu kuze kube yimanje.1.4. Uhlelo lweminyaka emihlanu luhlinzeka ngohlaka lweqhingasu lwendlela emikhakha-miningi ebeke abantu phambili lokuqeda i-HIV, i-TB nama-STI njengezifo eziqeda impilo yabantu ngowezi-2030.1.5. Ukubhalwa kwe-NSP kwakwenganyelwe nguMkhandlu Kazwelonke Wesifo Sengculazi eNingizimu Afrika (i-SANAC) ohlanganise ndawonye uhulumeni, umphakathi, kanye nabanye okubanjisenwe nabo emphakathini ukwakha isivumelwano nokuqhuba indlela edidiyelwe kahle, ehlangene yokulwa nalolu bhubhane lwezifo ezintathu esikhathini esiyiminyaka emihlanu. Inqubo yokusungula leli buya lesihlanu lohlelo lukazwelonke kwaxoxiswana ngayo kabanzi emphakathini wonke ukuze kuzotholwa uchungechunge lwemibono, kanye nokwakhela kulokho esikufundile kwizinhlelo ezedlulile.1.6. I-NSP igcizelela isidingo sokuqeda imigoqo kanye nokwandisa ukufinyelela okulinganayo kwizinsizakalo ngokusebenzisa izinhlelo zokusebenza ezinamandla nezihlanganisiwe.1.7. Ukubandakanywa kwezinsizakalo zezempilo yezengqondo nokwesekwa komphakathi kume ekuhambelaneni okuqinile phakathi kwe-HIV, i-TB, ama-STI nodlame olubhekiswe kwabobulili obuthile nokubulawa kwabesifazane (i-GBVF), amalungelo abantu kanye nokungalingani.1.8. Uhlelo olusha lufake ukuchazwa kabanzi kokulashwa kwama-STI, kubandakanya ukuvuvukala kwesibindi kanye nezinsumpa, okuyizifo ezijwayelekile kubantu abasuleleke nge-HIV.2. Umbiko ngemiphumela yeNgqungquthela Yohlaka Lwezizwe Ezibumbene Ngokuguquguquka Kwesimo Sezulu (i-UNFCCC COP 27).2.1. IKhabhinethi lithole umbiko ngemiphumela yeNgqungquthela Yohlaka Lwezizwe Ezibumbene Ngokuguquguquka Kwesimo Sezulu (i-UNFCCC COP27) ebibanjwe e-Sharm El Sheik e-Egypt ngoLwezi wezi-2022. Ngesikhathi iNingizimu Afrika yazi ngezinselele ezisalele ekulweni nokuguquguquka kwesimo sezulu, lokho okuzuzwa ngamaqembu ehlukene ekulweni nale nkinga kwamukelekile. Izingxoxo ze-COP27 zifake igalelo kwingqophamlando yesinqumo sokusungula iSikhwama esizosiza amazwe asathuthuka ukuthi abhekane noKulahlekelwa Nokulimala okwadalwa ukuguquguquka kwesimo sezulu. Lisungule iKomidi Lesikhashana elizosebenza ngemicikilisho yalesi sikhwama ngokombono wokuthatha isinqumo kwi-COP28 ngowezi-2023. 2.2. I-COP27 iphinde yagcizelela isidingo sokukhuphula umfutho wokuguqula Amabhange Okuthuthukisa Amazwe Ehlukene neziKhungo Zamazwe Ngamazwe Zezimali kanye nokucela abanikazi bamasheya bakulezi zikhungo ukuthi bathathe isinyathelo esingijuqu sokukhuphula izimali ezibhekele isimo sezulu ngowezi-2023 futhi benze izinhlelo zezikhungo zabo zihambelane nomsebenzi.2.3. Umphumela wokugcina we-COP27 ubonisa ukuphuthuma kwenkinga yesimo sezulu, kanye nesidingo sokugcina izinga lokushisa liku-1.5 degree ngesikhathi salokhu iPhaneli Yomhlaba Yokuguquguquka Kwesimo Sezulu (i-IPCC) ekubiza ngokuthi “yiShumi Leminyaka Elibucayi”, kubandakanya ukunikeza ngohlelo olucacile lokuqhubela phambili uhlelo lokunciphisa kusuka manje kuze kube ngowezi-2026.  3. Ukusingathwa koMhlangano Womhlaba Wemfucuza wangowezi-20243.1. IKhabhinethi ligunyaze iNingizimu Afrika ukuthi isingathe uMhlangano Womhlaba Wemfucuza eKapa kusuka mhla we-15 kuya mhla we-18 kuMandulo 2024. Lo mcimbi uhlelwa iNhlangano Yomhlaba Yemfucuza, ongcweti bomhlaba kwezemfucuza kanye nongoti abaphuma emhlabeni jikelele.3.2. Lo mhlangano uzosiza iNingizimu Afrika, njengoba izithunywa zizokwabelana ngokwenziwayo esikhathini samanje kanye nezindlela ezihamba phambili zokulawula imfucuza. Umhlangano uzoheha ongoti bezomhlaba nabahlinzeki bezobuchwepheshe futhi umkhakha ongahlelekile wemfucuza waseNingizimu Afrika kanye namabhizinisi amancane azozuza kulokhu.3.3. Ngowezi-2011, iKhabhinethi lagunyaza iQhingasu Likazwelonke Lokulawulwa Kwemfucuza (i-NWMS) ukuthi liqaliswe ukusebenza.  I-NWMS inezinhloso-nqangi eziyisishiyagalombili kubandakanya nokugqugquzela ukuncishiswa kwemfucuza, ukuphinde kusetshenziswe imfucuza, ukwenza imikhiqizo emisha ngemfucuza kanye nokuqoqwa kwemfucuza. Liphinde lisize izwe ukuletha izinsizakalo zemfucuza ezisebenzayo neziphumelelayo futhi likhulisa igalelo elifakwa umkhakha wemfucuza emnothweni ongangcolisi imvelo. INingizimu Afrika nayo iyingxenye yezivumelwano zomhlaba ezihambisana nokulawulwa kwezinkinga zemfucuza. 4. Ukukhethwa Kwedolobhakazi Elizosingatha iNgqungquthela ye-BRICS ye-154.1. IKhabhinethi ligunyaze ukuthi i-Gauteng izosingatha iNgqungquthela ye-BRICS ye-15 ezoba seNingizimu Afrika kusuka mhla wama-22 kuya mhla wama-24 kuNcwaba 2023.  4.2. INingizimu Afrika yaqala esikhundleni esijikelezayo sokuba nguSihlalo we-BRICS kusuka mhla lu-1 kuMasingana 2023 ngaphansi kwesiqubulo esithi “Ukusebenzisana kwe-BRICS ne-Afrika ukuze Kuzosheshiswa Ukukhula, Ukuthuthuka Okusimeme kanye Nokubandakanywa Kwamazwe Amaningi”.4.3. Ubulungu beNingizimu Afrika ku-BRICS sebukhule kakhulu selokhu leli lizwe lahlanganyela kuleliqembu leminotho esafufusa eminyakeni eyi-12 edlule.4.4. Ngowe-2021, impahla engaphezu kwamaphesenti ayi-17 yaseNingizimu Afrika ethunyelwa kwamanye amazwe yayizothunyelwa kwamanye amazwe angamalungu e-BRICS kanti impahla engaphezu kwamaphesenti angama-29 ephuma kwamanye amazwe yayivela kula mazwe.C. Imicimbi Ezayo1. INyanga Yamalungelo Abantu1.1. Izwe libungaza iNyanga Yamalungelo Abantu ngaphansi kwesiqubulo esithi “Sihlanganisa futhi Seseka Amalungelo Abantu sibheke kwikusasa”. IKhabhinethi ligqugquzela abantu baseNingizmu Afrika ukuthi babungaze ifa lethu elicebile lamasiko kanye nokwehlukana okunamandla okuhlanganisa isizwe sakithi.1.2. Masikhumbule labo abadela izimpilo zabo emzabalazweni wethu wenkululeko ukuqinisekisa ukuthi sithokozela amalungelo abantu futhi siyaqhubeka nokusebenzela ukuthuthuka kwenhlalo-mnotho ebandakanya wonke umuntu njengoba kwakungumbono wokhokho bethu.D. Imiyalezo1. Amazwi OkuhalalisaIKhabhinethi lihalalisela futhi lifisela okuhle kodwa ku:Iqembu lekhilikithi Labesifazane laseNingizimu Afrika ngokundizisela phezulu ifulegi ngokufinyelela kowamanqamu okokuqala ngqa emidlalweni ye-ICC Women’s T20 World Cup ebisingathwe kuleli lizwe.Iqembu labesifazane laseNingizimu Afrika le-ice hockey elidlale okokuqala ngqa emidlalweni yomhlaba ye-Women’s Ice Hockey World Championships ebiseKapa.I-SA Hockey ngokusingatha ngempumelelo imidlalo yomhlaba ye-FIH Indoor Hockey World Cup ePitoli kusuka mhla wesi-5 kuya mhla we-11 kuNhlolanja 2023.Oshampeni base-Afrika i-Banyana-Banyana kulandela ukudlala kwabo emidlalweni ye-Turkish Women’s Cup, lapho leli qembu laba ngabanqobi baka-Group A babuya nendebe.Abahleli bokusingatha okube yimpumelelo kuleli lizwe okokuqala umjaho we-Formula E ezwenikazi i-Afrika, obuseKapa. Leli dolobhakazi lihlanganyele namanye amadolobhakazi omhlaba ayi-11 asingathe umjaho we-Formula E World Championship, obuqhutshwa ngamandla kagesi ovuselelekayo ongamaphesenti ayi-100.Mnu Calib Cassim njenge-CEO yesikhashana yakwa-Eskom ethathe izintambo ku-Mnu André Marinus de Ruyter, ofiselwa okuhle lapho aya khona.Abantu base-Nigeria kulandela isimemezelo se-African Union Election Observation Mission ngempumelelo yokhetho obelubanjiwe.2. Amazwi EnduduzoIKhabhinethi lidlulisa amazwi enduduzo emndenini nakubangani baka:Peter Cyril Jones, isishoshovu senkululeko kanye nomholi we-Black People’s Convention.INkosazane Yasebukhosini u-Alice, indodakazi yeNkosi u-Solomon kaDinuzulu.Paul Herbst, uMqondisi we-Medi-Response, umholi ohlonishwayo nozinikele emkhakheni wezokwelashwa kwizimo eziphuthumayo kamuva-nje osize izwe emsebenzini wokutakula e-Türkiye nase-Seria.Rafiq Rohan, intatheli eyaziwayo kanye nobeyisiboshwa sezepolitiki eNingizimu Afrika esasivalelwe e-Robben Island owake wasebenza njengoMhleli wokuqala wephephandaba likahulumeni i-Vuk’uzenzele, umhleli wezindaba kanye nomhleli wezepolitiki ku-“The Sowetan”, umhleli ophezulu wephephandaba i-“The Star”, kanti kamuva-nje ubengumhleli omkhulu e-Al Jazeera.E. AbaqashiweBonke abaqashiwe kufanele kuqinisekiswe iziqu zabo kanye nokuhlolwa okufanelekile.1. Mnu Hishaam Emeran njenge-CEO ye-Ejensi Yezokuthuthwa Kwabantu Ngezitimela eNingizimu Afrika (i-PRASA).2. Mnu Themba Rikhotso njenge-CEO yeBhange Lezokuthuthukiswa Komhlaba Nezolimo eNingizimu Afrika (i-Land Bank) kanye noMqondisi Ophezulu kwiBhodi Yabaqondisi base-Land Bank.3. Mnu Maesela Kekana njengePhini loMqondisi-Jikelele: Kwezokulawulwa Kokuguquguquka Kwesimo Sezulu Nokuhlanzeka Komoya eMnyangweni Wezamahlathi, Ezokudoba Nezemvelo.IKhabhinethi lisho ngazwi linye ngokuqashwa kwalaba abalandelayo4. IBhodi Labaqondisi Elingaphethe leNkampani Yezikhumulo Zezindiza eNingizimu Afrika(i) Ummeli Sandile Nogxina (uSihlalo)(ii) Mnu Yershen Pillay(iii) Dkt Kgabo Hendrik Badimo(iv) Nks Ntombifuthi Mvelase(v) Nks Dudu Hlatshwayo(vi) Mnu Gcobani Mancotywa(vii) Nks Sibongile Rejoyce Sambo(viii) Nks Nonzukiso SiyotulaImibuzo:Nks Nomonde Mnukwa – iBamba likaSomlomo weKhabhinethiUmakhalekhukhwini: 083 653 7485                                    "
"ISitatimende Somhlangano weKhabhinethi Obubanjwe ngoLwesithathu, mhla we-15 kuNdasa 2023",16 Mar 2023,https://www.gov.za/speeches/statement-cabinet-meeting-wednesday-15-march-2023-16-mar-2023-0000,https://www.gov.za/zu/speeches/statement-cabinet-meeting-wednesday-15-march-2023-16-mar-2023-0000,"Emhlanganweni walo obungoLwesithathu, mhla we-15 kuNdasa 2023, iKhabhinethi lamukele amalungu aqokiwe amasha futhi lawafisela okuhle emsebenzini wawo omusha, laphinde lagcizelela isidingo seKhabhinethi lilonkana ukuthi liqalise ukusebenza ngalokho okuseqhulwini kuhulumeni ngokungapholisi maseko.A. Ezisematheni1. Ugesi1.1. IKhabhinethi lamukele ukwethulwa kweSikhwama Esizoqinisekisa Ukutholakala Kwezinsiza (i-RMF) nguNgqongqoshe Wezikagesi eHhovisi LikaMongameli, uDkt Kgosientsho Ramokgopa. Loku kusebenzisana phakathi kukahulumeni nenhlangano emele amabhizinisi eNingizimu Afrika i-Business Unity South Africa kuhlose ukuhlinzeka ngezinsiza kanye namakhono azovumela uhulumeni ukuthi aqalise ngempumelelo uHlelo Lokusebenza Lukagesi olwamenyezelwa nguMongameli u-Cyril Ramaphosa ngoNtulikazi wezi-2022 nakwiNkulumo Echaza Ngesimo Sezwe yangowezi-2023 (i-SoNA) njengesibonelo sokuhlangana komphakathi nokuzithemba okuqhubekayo eNingizimu Afrika. 1.2. I-RMF izonika amandla umsebenzi weKomidi Elibhekene Nenkinga Kagesi Kuzwelonke ukuthi lifeze umsebenzi walo wokuqeda ukucinywa kukagesi ngenhloso yokuwonga eNingizimu Afrika. IKhabhinethi linxusa bonke ababambiqhaza ukuthi baqhubeke nokufaka igalelo ekuqalisweni koHlelo Lokusebenza Lukagesi ukuze kuzobhekanwa nomthwalo wokucinywa kukagesi ngenhloso yokuwonga emnothweni.1.3. IKhabhinethi likuphawulile ukukhathazeka okuvezwe kamuva yi-S&P Global Ratings kokuthi ukukhula komnotho waseNingizimu Afrika kunengcindezi edalwa izinkinga zengqalasizinda, ikakhulukazi ukushoda okukhulu kukagesi. Ukubhekana nale nselele, uhulumeni useqalise uchungechunge lwezinyathelo ezingujuqu, ezibandakanya ukuhlanganiswa kwezimali, izinguquko ezisheshayo kwezomnotho kanye nezinyathelo eziphuthumayo ezihlose ukunciphisa ukucinywa kukagesi ngenhloso yokuwonga esikhathini esifushane kanye nokuguqula umkhakha ngokulandela izinguquko zezimakethe ukuze kuzozuzwa ukutholakala kukagesi kwesikhathi eside.1.4. IKhabhinethi liphinde lamukela ukuvulwa kokufakwa kwezicelo zokunikezela ngogesi ogcinwa kumabhethri ongama-513 megawatts (MW) njengengxenye yokuqinisa indlela esibhekana ngayo nale nselele kagesi. Usuku lokuvala ukufakwa kwezicelo ngumhla wesi-5 kuNtulikazi 2023 ngehora leSihlanu ntambama futhi bonke abanesifiso bangagcwalisa ifomu lokubhalisa ngobuchwepheshe be-inthanethi ku: www.ipp-storage.co.za.1.5. IKhabhinethi liphinde lamukela isinqumo sikaNgqongqoshe Wezamahlathi, Ezokudoba Nezemvelo, uNks Barbara Creecy, ukukhulula i-Eskom kwinqubo ende edingekayo ukuchibiyela iMvume Yokukhiphela Igesi Emkhathini. Ngokusho kwe-Eskom, lokhu kukhululwa kuzobavumela ukuthi baqalise ukusebenzisa isixazululo sesikhashana emonakalweni owenzeke kwiSiphehlimandla i-Kusile ngoLwezi wezi-2023 futhi kuzovumela isiphehlimandla ukuthi siphinde siqalise ukuphehla umthamo kagesi oyizi-2 100 megawatts (MW) ozonciphisa ngamazinga amabili ukucinywa kukagesi ngenhloso yokuwonga eNingizimu Afrika.  2. Isiteleka soMbutho Kazwelonke Wabasebenzi Bezemfundo Nabezempilo (i-NEHAWU)2.1. Mayelana nesiteleka se-NEHAWU, iKhabhinethi lamukele ukusayinwa kweSivumelwano kuMkhandlu Oxoxisana Ngamaholo Wabasebenzi Bakahulumeni (i-PSCBC) esiphothule izingxoxo zamaholo zangowezi-2022/23 futhi saqeda isiteleka saphinde sabuyisa wonke amaqembu kuMkhandlu Wezingxoxo Zamaholo ukuze kuzoxoxisanwa ngamaholo angowezi-2023/24.2.2. IKhabhinethi liphinde ladlulisa ukubonga kwalo kulezo zinyonyana ezisale ku-PSCBC zaqhubeka nezingxoxo. Ligcizelele ukuzinikela kukahulumeni kwinqubo yezingxoxo, kanye nokusebenzisana nababambiqhaza abafanele ukuqinisekisa ukuthi ukubaluleka kwezingxoxo kuyavikeleka futhi kuyahlonishwa. 2.3. Sidinga ukubonisa ukuthi umthetho WOKUNGAHOLI, UMA UNGASEBENZANGA uzosebenza njengamanje futhi ukudonswa kwemali kuzokwenzeka ezinyangeni ezine ezizayo, njengengxenye yeSivumelwano. UMnyango Wezemisebenzi Kahulumeni Nokuphathwa Kwayo uzoqapha ukuqaliswa ngokuphelele kwalezi zinqumo.2.4. Ukwengeza kulokhu, abomthetho bazolandelela izenzo zobugebengu ezenzeka ngesikhathi sesiteleka, ngesikhathi abaphathi bona bebhekene nezenzo ezephula uMthetho Wokuziphatha Kwabasebenzi Bakahulumeni.  3. Ukuvalwa Thanqa Kwezwe3.1. IKhabhinethi lidlulise ukukhathazeka ngezimemezelo zesiteleka esihlelelwe uMsombuluko, mhla wama-20 kuNdasa 2023 futhi likubona lokho kungukungacabangi futhi kunobudedengu. 3.2. IKlasta Yezobulungiswa, Ukugwema Ubugebengu Nokuvikeleka (i-JCPS) imatasa nomsebenzi wokuqinisekisa ukuthi ukwephulwa komthetho akubekezelelwa.3.3. Izimfuno ezisolwayo mayelana nokuqedwa kokucinywa kukagesi ngenhloso yokuwonga, izindleko eziphezulu zokuphila kanye nokuswelakala kwemisebenzi okusezingeni eliphezulu zachazwa nguMongameli u-Ramaphosa ngesikhathi se-SoNA mhla wesi-9 kuNhlolanja 2023.  Ngokubhekisa ngqo ekuqedeni ukucinywa kukagesi ngenhloso yokuwonga, uMongameli uqoke uNgqongqoshe Wezikagesi, uDkt Ramokgopa, ogxile ngokuphelele ekuqedeni ukucinywa kukagesi ngenhloso yokuwonga. Ukuqaliswa kokusebenza koHlelo Lokusebenza Olumaphuzu Mahlanu kuyaqhubeka ngendlela enobuqotho futhi uNgqongqoshe Wezikagesi emavikini azayo uzomemezela izinhloso zomsebenzi ka-Eskom ezizoholela ekuqedeni ukucinywa kukagesi ngenhloso yokuwonga.  3.4. Ngokulinganayo, uMongameli kwi-SoNA yakhe yangowezi-2023 wakhuluma ngezinyathelo ezibekiwe zokubhekana namazinga aphezulu entsha eswele imisebenzi kanye nezindleko zokuphila. Ngakho-ke, izimfuno eziyisisekelo salo mbhikisho iqhinga lokususa uMongameli u-Ramaphosa esikhundleni ngezindlela ezingalandeli umthethosisekelo. Sifuna ukwazisa wonke umuntu ukuthi IZINGUQUKO ZOMBUSO EZENZIWA NGEZINDLELA EZINGALANDELI UMTHETHOSISEKELO ANGEKE ZENZEKE ENINGIZIMU AFRIKA. Noma ngabe ngubani olangazelela ukubusa leli lizwe kufanele alinde ukungenela ukhetho lukawonkewonke langowezi-2024. Imizamo yokudala umonakalo nokuphazamiseka ezweni izohlangabezana nengalo yomthetho. Kufanele sikucacise futhi ukuthi noma ngabe unesibindi esingakanani kwezepolitiki lokho makunganyakazisi abantu baseNingizimu Afrika. 3.5. IKhabhinethi liphinde lawaphawula amampunge abantu abathile abathi banikeze iKhabhinethi izinsuku eziyisikhombisa ukuthi livale izikole. Ikhalenda lezikole zaseNingizimu Afrika zonke ezikahulumeni nezizimele, elashicilelwa kusomqulu ngoNdasa wezi-2023, livele lihlinzeke umhla wama-20 kuNdasa 2023 njengeholidi elikhethekile lezikole. Bekuhlezi kucace bha ukuthi kunemizamo yokufuna ukunqoba okungatheni. Okuyinto efanayo ngeholidi lezikole eliba phakathi kwamaholide kahulumeni.  4. UHlelo Lukamongameli Lobuholi Bentsha4.1. IKhabhinethi lamukele ukwethulwa koHlelo LukaMongameli Lobuholi Bentsha olwethulwe nguMongameli u-Ramaphosa mhla we-10 kuNdasa 2023, eNyuvesi i-Walter Sisulu, eMthatha, oluholele ekusungulweni kohlelo lobudlelwano lwabantu base-Afrika. 4.2. Lokhu kube yingxenye yeseshini yokuqala ngqa yeNkulumo-mpendulwano Yentsha ka-Nelson Mandela ngaphansi kwesiqubulo esithi: “Ubuholi Obuqotho Bezizukulwane Ngezizukulwane be-Afrika Engcono”. Le nkundla yobuholi obuhlanganisa zonke izizukulwane iqinisa izinhlelo ezikhona zezwekazi ngobubanzi kanye nezivumelwano ezifana noHlelo Lwenhlangano Yezizwe Ezibumbene zase-Afrika lwangowezi-2063, uMqulu Wentsha yase-Afrika kanye neSivumelwano Sokuhwebelana Kwamazwe Ase-Afrika.5. Isivumelwano sohlaka lokwakhiwa kwezimoto eNingizimu Afrika 5.1. IKhabhinethi lamukele izindaba zokuthi inkampani yezimoto i-Stellantis South Africa isayine isivumelwano neNhlangano Yokuthuthukiswa Kwezimboni kanye noMnyango Wezohwebo, Izimboni Nokuncintisana sokuthi yakhe isikhungo esisha sokukhiqiza izimoto eNingizimu Afrika. Inkampani i-Stellantis idayisa izimoto zohlobo lwe-Jeep, i-Alfa Romeo, i-Fiat, i-Citroën, i-Opel kanye ne-Peugeot eNingizimu Afrika.6. Ubudlelwano beNingizimu Afrika ne-Tanzania6.1. IKhabhinethi lamukele Ukuvakashelwa kweNingizimu Afrika ngoLwesine, mhla we-16 kuNdasa 2023 nguMengameli u-Samia Suluhu Hassan wase-United Republic of Tanzania, ngokumenywa nguzakwabo, uMongameli u-Ramaphosa. Lokhu kuvakasha kulandela uMhlangano Wongqongqoshe Bamazwe Amabili (i-BNC) obubanjwe ePitoli ngoLwesithathu, mhla we-15 kuNdasa 2023. Kuzophinde kuqhakambise iseshini yesibili ye-BNC phakathi kweNingizimu Afrika ne-Tanzania, equkethe amakomiti amane: Ezepolitiki Nobunxusa; Ezokuvikela Nokuvikeleka; Izindaba Zomnotho, kanye Nezindaba Zenhlalo Namasiko. 6.2. Ngaphezu kobumbano lwalo nomzabalazo wenkululeko weNingizimu Afrika, izwe lase-Tanzania lingelinye lamazwe esihwebelana nawo ahamba phambili, ngokuba nesamba sohwebo phakathi kwala mazwe womabili esikhuphukayo sisuka kwizigidigidi ezi-R6.89 ngowezi-2021 saya kwizigidigidi ezi-R8.71 ngowezi-2022. Zingaphezu kwama-250 izinkampani zaseNingizimu Afrika ezisemkhakheni owehlukahlukene e-Tanzania.7. Ukuhlangana kwe-Heineken ne-Distell7.1. IKhabhinethi lamukele ukugunyazwa yiNkantolo Yezokuncintisana kokuhlanganiswa okusezingeni lomhlaba kwenkampani ephisa utshwala yase-Europe i-Heineken kanye nenkampani yabaphisi botshwala yaseNingizimu Afrika i-Distell Group Holdings.7.2. Lokhu kuhlangana, okuzosungula isikhungo sabakhiqizi esikhulukazi be-cider kuleli lizwe, kume phezu kwezidingo zomphakathi, ezibandakanya ukuthuthukiswa kwabahlinzeki, ukunakekelwa kwemikhiqizo yalapha ekhaya, ukuthuthukiswa kotshalomali emakhonweni ocwaningo kanye nokuthuthukiswa kokukhiqizwa kwemikhiqizo lapha ekhaya. 7.3. Le nkampani ezokwakheka lapha izophinde igqugquzele ukuthi abasebenzi babe ngabanikazi ngokusungula uhlelo lokuthi abasebenzi babe nezabelo nokuthi abasebenzi bamelwe kwibhodi.8. Ukulandelelwa Kwenqubekelaphambili Ngosizo Lwezikhukhula zangowezi-20228.1. IKhabhinethi yamukele umsebenzi owenziwe nguNgqongqoshe Wezokuhlaliswa Kwabantu, uNks Mmamoloko Kubayi kanye naMalungu Ekomidi Likangqongqoshe Lokuhlaliswa Kwabantu ngokulandelela inqubekelaphambili ngomsebenzi wokwakhela imindeni eyathinteka ngenxa yezikhukhula zangowezi-2022 KwaZulu-Natali izindlu nendawo yokuhlala  njengoba izwe libheke ekuqedeni unyaka wokuqala selokhu izikhukhula zangowezi-2022 zakhahlameza izwe lethu.9. Ukuhlanekezelwa kweqiniso ngeZinzuzo Zongqongqoshe Namaphini oNgqongqoshe9.1. IKhabhinethi lizwakalise ukukhathazeka ngenxa yokuhlanekezelwa kweqiniso okuqhubekayo mayelana Nezinzuzo Zongqongqoshe Namaphini Ongqongqoshe njengoba kubekiwe kuMhlahlandlela Wamalungu Esigungu Esiphezulu, ocacisa izinzuzo, izinsizakusebenza kanye nezibonelelo zaMalungu Esigungu Esiphezulu ukuthi akwazi ukwenza umsebenzi wawo ngempumelelo.9.2. Izinhlelo zokuHlala Kongqongqoshe zingumphumela weSivumelwano sangowe-1910 ngesikhathi kubunjwa iNyunyana yase-Ningizimu Afrika okuyiyona eyaqoka izinhlokodolobha ezintathu zeNingizimu Afrika nokwaba iPitoli njengeSihlalo Sikahulumeni, i-Bloemfontein njengeSihlalo Sobulungiswa, kanye neKapa njengeSihlalo Sephalamende. Lezi zindlu okuthiwa ziyizithabathaba zaba khona ngaphambi kowe-1994 futhi uhulumeni oholwa yi-African Nation Congress ngokulandelana ubulokhu uqinisekisa ukunakekelwa kwalezi zindlu ukugcina ubugugu bazo kanye nokuzuza ekwenyukeni kwamanani ezindlu. 9.3. ONgqongqoshe namaPhini Ongqongqoshe abasebenzisa izindlu ezihlinzekwe nguMbuso bakhokha irenti ngendlela efanayo namalungu ephalamende. Kungaba alikho iqiniso uma kungalindeleka ukuthi oNgqongqoshe namaPhini Ongqongqoshe abasebenza umsebenzi ongaqinisekisiwe ezikhundleni abakuzo njengamanje bazihlinzeke bona ngendawo yokuhlala ngesikhathi besebenzela isizwe. 9.4. Izimoto ezisetshenziswa ngoNgqongqoshe namaPhini abo zihambisana neNcwanjana Yongqongqoshe i-Ministerial Handbook kanti ukubiza kwazo kunqunywa nguNgqongqoshe Wezezimali ngokubonisana noNgqongqoshe Wezamaphoyisa mayelana nezokuvikeleka. Ukuvikeleka kuyingxenye ebalulekile ekunqumeni inani futhi izigameko ezingezinhle zakamuva zoNgqongqoshe abalahlekelwa izimpilo zabo noma ababandakanyeka ezingozini ezimbi zemoto kugcizelela ukubaluleka kwalolu daba futhi akumele lolu daba kube udaba losomathuba kwezepolitiki.9.5. Wonke amalunga ePhalamende anelungelo lokuba nabasebenzi abasiza ekwenzeni umsebenzi wawo. Ukwehluka kwenani labasebenzi emahhovisi oNgqongqoshe kuya ngesikhathi loyo Ngqongqoshe abekwa ngaso, njengoba bonke abasebenzi beqashwa ngokwesikhathi saloyo Ngqongqoshe loyo. Lokhu kungenxa yeqiniso elithi iNcwanjana Yongqongqoshe ingumqulu osebenzayo obuyekezwa njalo-nje.9.6. UMongameli usethumele iNcwajana Yongqongqoshe yamanje kwiKhomishana Ezimele Ebhekele Amaholo Ezikhulu Zikahulumeni, evele ibhekene nokubuyekezwa kwamaholo ezikhulu zikahulumeni. B. Izinqumo zeKhabhinethi1. UHlaka Lwenqubomgomo Lwabesifazane Abakwezemidlalo1.1. IKhabhinethi ligunyaze ukushicilelwa kusomqulu kohlaka lwenqubomgomo olumayelana Nabesifazane Abakwezemidlalo ukuze umphakathi uzophawula ngalo. Le nqubomgomo icacisa izinyathelo ezizogqugquzela futhi zeseke abesifazane abakwezemidlalo kanye nokuqinisekisa ukuthi izinhlelo zime ngomumo zokubhekana nokwehlukana kwizinhlobonhlobo zemidlalo kanye nokwakheka kwazo. 1.2. Iphinde ibhekane nemigoqo evimbela abesifazane ukuthi bangene kwezemidlalo efana nokuntuleka koxhasomali, uxhaso kanye nomholo onganele. Inqubomgomo ehlongoziwe ihlose ukugqugquzela ukubandakanywa kwabesifazane abaningi kwezemidlalo nakubuholi obufana nokuba ngabaqeqeshi kanye nabaphathi. 1.3. Inqubomgomo ivumela ukuthi ukubandakanywa kwabesifazane abaningi kwezemidlalo nasezikhundleni zobuholi kuzonciphisa kakhulu futhi kuqede ukungalingani ngokobulili nganye nezinhlobo ezehlukahlukene zokucwaswa kwabesimame. Iphinde futhi igqugquzele ukulingana nokuqinisekisa ukuthi abesifazane bathola inhlonipho noba ukubonakala kwezemidlalo, kubandakanya amaholo alinganayo nozakwabo besilisa. 2. Ukusingathwa kweNgqungquthela Yomhlaba Yempilo Kamama Nosana yezi-20232.1. IKhabhinethi ligunyaze ukuthi iNingizimu Afrika isingathe iNgqungquthela Yomhlaba Yempilo Kamama Nosana eKapa kusuka mhla we-8 kuya mhla ziyi-11 kuNhlaba 2023, lapho ababambiqhaza abangaphezu kwe-1 000 abasuka kuwowonke umhlaba bezohlanganyela ukudingida izixazululo zokwenza ngcono ukusinda komama nosana, kanye nokugwema ukubelethwa kwabantwana sebeshonile. 2.2. INingizimu Afrika isiyenze inqubekelaphambili enkulu ekufezeni lokho okuhloswe Izinjongo Zentuthuko Ezisimeme Zenhlangano Yezizwe Ezibumbene (i-UN) okuphatha impilo kamama nosana, kanye nokugwema kokuzalwa kwabantwana sebeshonile. Leli lizwe lizophinde lihlomule kakhulu njengoba izihambeli zengqungquthela zizokwabelana nathi, phakathi kokunye, ngezindlela ezisebenzayo kanye nezindlela ezintsha zokubhekana nezinkinga zempilo kamama nosana.3. Umklamo Womzila Wamagugu Omzabalazo Nenkululeko (i-RLHR)3.1. IKhabhinethi lithole umbiko ocacisa ngenqubekelaphambili yokuqaliswa komklamo we-RLHR. IKhabhinethi liphinde lagunyaza ukuthi oNgqongqoshe Bezobudlelwano bamazwe Omhlaba Nokusebenzisana kanye Nokuhlunyeleliswa Kwezimilo babe yingxenye yeKomidi Longqongqoshe (i-IMC) le-RLHR. 3.2. I-RLHR ingumklamo wesikhumbuzo sesizwe okuhloswe ngawo ukukhumbula nokubungaza indlela eya enkululekweni yeNingizimu Afrika. IKhabhinethi isungule i-IMC ukuze izokwengamela lo mklamo kanye nokuwuhola ngokwepolitiki.3.3. Lo mklamo ubheke ukubandakanya izinhlobo ezehlukahlukene zokukhumbula ukuzidela okwenziwa yilabo ababelwela inkululeko eNingizimu Afrika ukuthi ibe izwe elikhululekile futhi elinentando yeningi labantu. Uphinde uvumele ukwakhiwa kwezigcinamagugu, amatshe ezikhumbuzo, imitapo yolwazi kanye nezinqolobane, futhi uhlose ukubonga umoya wobumbano nokusebenzisana phakathi kwabantu base-Afrika. Usuvunyiwe yi-UN futhi unamandla okuqinisa ukusebenzisana kwabantu ngokusebenzisa amasiko kanye namagugu kulolonke izwekazi.  3.4. Imisebenzi eyenzekile ngowezi-2022 ifaka phakathi ukuvakashela kukaNgqongqoshe e-Botswana nase-Zimbabwe kanjalo nokuhlela imihlangano ne-Angola kanye ne-Tanzania.3.5. Imisebenzi engaphansi kwalo mklamo kuhloswe ngayo ukuhlanganisa wonke amazwe aseNingizimu ye-Afrika kanye nokufundisa  abantu abasakhula ngomzabalazo wokulwa nobuqonela kanye nokucwaswa ngokwebala. Inqubomgomo iphinde ivumele ukubuyiswa kwamathambo amaqhawe enkululeko aseNingizimu Afrika angcwatshwa kwamanye amazwe. Abalelwa kwi-11 amathuna okwaziwa ukuthi ngawabantu baseNingizimu Afrika akhonjwe e-Zambia, kubandakanya neqhawe loMzabalazo uMnu Duma Nokwe. 4. INqubomgomo Kazwelonke Yokufaka Kwidijitali Ezobuciko, Amasiko Namagugu4.1. IKhabhinethi ligunyaze iNqubomgomo Kazwelonke Yokufaka Kwidijithali Ezobuciko, Amasiko Namagugu ukuthi iqaliswe ukusebenza. Le nqubomgomo igcizelela ukusebenza kweNqubomgomo Kazwelonke Yokufaka Kudijithali Kwezinsiza Zamagugu eyasungulwa nguMnyango Wezobuciko Namasiko wangowezi-2011. Inqubomgomo igxile ekufakweni kudijithali kwezinsiza zamagugu ngesizathu sokulondoloza, ukufinyelela kuzona kanye nokulawulwa kobunikazi.4.2. Yize ukufakwa kwidijithali kungumsebenzi wokuguqula i-analogi iye kudijithali, kubandakanya ulwazi olusemaphepheni, ku-microfiche kanye nolwazi oluqoshiwe olungeyona idijithali, le nqubomgomo isivele yachaza lemi thombo yedijithali njengolwazi olukhiqizwe ngokwedijithali, olungeke luguqulelwe esimweni esibonakalayo. 4.3. Ukufakwa kwidijithali kuzohlomulisa kakhulu izwe njengoba kuzohlinzeka ngokufinyelela kalula kwimithombo yolwazi, ikakhulukazi lolo lwazi olusezinqolobaneni, imitapo yolwazi nakwizigcinamagugu. Inqubomgomo izoqaliswa ukusebenza kuwona wonke uhulumeni nasemphakathini. C. UMthethosivivinywa1. UMthethosivivinywa Wokuchibiyela Izindaba Zobulungiswa wangowezi-20231.1. IKhabhinethi ligunyaze ukulethwa koMthethosivivinywa Wokuchibiyela Izindaba Zobulungiswa wangowezi-2023 ePhalamende. Lo Mthethosivivinywa kuhloswe ngawo ukuchibiyela iMithetho eminingi ekhishwe nguMnyango Wezobulungiswa Nokuthuthukiswa Komthethosisekelo ngokubhekana nezinkinga nezindaba ezithinta ukusetshenziswa ngendlela kweMithetho. 1.2. UMthethosivivinywa uqukethe izigatshana ezingama-37 eziphakamisa izichibiyelo zokulungisa amaphutha omthethosisekelo eMithetho eyehlukahlukene. D. Imicimbi Ezayo1. USuku Lwamalungelo Abantu1.1. UMongameli u-Ramaphosa uzokwethula inkulumo yakhe emcimbini kazwelonke woSuku Lwamalungelo Abantu wangowezi-2023 ngoLwesibili, mhla wama-21 kuNdasa 2023 ezinkundleni e-De Aar West Stadium, eNyakatho Kapa.1.2. Isiqubulo salo nyaka sithi: “Sihlanganisa futhi Sesekela Isiko Lamalungelo Abantu Siya Kwingomuso”, njengoba sikhumbula izibhicongo zase-Sharpville nakwaLanga, kanye namanye amamashi enzeka mhla wama-21 kuNdada 1960 ezweni lonkana.1.3. Njengohulumeni, sisalokhu sizinikele emsebenzini womthethosisekelo wokuvikela amalungelo abantu abobonke abantu bakuleli lizwe. Masisebenze ngokubambisana ukuqinisekisa ukuthi akekho oshiyeka ngemuva ekulandeleni ngokweqiniso uMthethosisekelo weRiphabhulikhi yaseNingizimu Afrika wangowe-1996 kanye noMqulu Wamalungelo. 2. USuku Lomhlaba Lwamanzi2.1. INingizimu Afrika izobungaza iViki Lamanzi Kuzwelonke kusuka mhla zingama-20 kuya mhla zingama-26 kuNdasa 2023 ngaphansi kwesiqubulo esithi: “Sisheshisa Uguquko”. 2.2. Iviki leli liqondane noSuku Lomhlaba Lwamanzi mhla wama-22 kuNdasa 2023, olugqamisa ukubaluleka kwamanzi ahlanzekile. Nangaphezu kwezimvula ezinkulu zakamuva ezingxenyeni zezwe, iNingizimu Afrika isalokhu iyizwe eliswele amanzi futhi libalwa njengelinye lamazwe angama-30 anesomiso emhlabeni.2.3. IKhabhinethi licela zonke izakhamuzi ukuthi zivikele imithombo eyigugu yethu yamanzi efana namaxhaphozi, njengoba ibalulekile kakhulu ekutheni sithole amanzi esikhathini eside. Sonke sinendima okufanele siyidlale ekugcineni amanzi nokuqinisekisa ukuthi ukuthunyelwa kwawo akupheli. 3. Usuku Lomhlaba Lwesifo Sofuba (i-TB)3.1. IPhini likaMongameli u-Paul Mashatile uzokwethula inkulumo ngesikhathi sokukhunjulwa ngokusemthethweni koSuku Lomhlaba lwe-TB mhla wama-24 kuNdasa 2023 ngaphansi kwesiqubulo esithi: “Yebo! Mina Nawe Singayinqoba i-TB”. 3.2. Lo mcimbi ozobe use-Thlabane Stadium eNyakatho Ntshonalanga kuzobonakala kuwona uMkhandlu Kazwelonke we-AIDS eNingizimu Afrika kanye noMnyango Wezempilo bethula uHlelo lweQhingasu Lukazwelonke lwe-TB, i-HIV kanye neZifo Ezisulelana Ngokocansi lwezi-2023 kuya kwizi-2028. Lokhu kwakhela phezu kwenqubekelaphambili ebonakalayo ngenxa yokugxila ekugwemeni, ekulapheni, ekuthatheni, ekusabalaliseni nasekuthobeleni, kanye nokuqeda ukubandlulula nokucwasa. D. Imiyalezo1. UkuhalalisaIKhabhinethi lihalalisela futhi lifisela okuhle laba:Iqembu lama-Proteas okuyimanje lisingathe i-West Indies ohambeni lwe-multi-format tour. IKhabhinethi licela bonke abantu baseNingizimu Afrika ukuthi beseke ama-Proteas njengoba beqhubeka nokundizisa ifulegi lethu phezulu.2. Amazwi EnduduzoIKhabhinethi lidlulise amazwi enduduzo kumndeni nakubangani baka:U-MEC Wezemfundo eFreyistata u-Tate Makgoe (60), obe negalelo elikhulu emkhakheni wezemfundo futhi wahola ngempumelelo iFreyistata ukuthi izuze amazinga aphezulu kwimiphumela kamatikuletsheni iminyaka emine ilandelana.Nks Maurencia Gillion, obemele iNtshonalanga Kapa kuMkhandlu Kazwelonke Wezifundazwe, futhi wasebenza kwiKomidi Lesikhashana Elibhekene Nezinsizakalo Zezempilo Nezenhlalo. Ubaziwa kakhulu njengesishoshovu futhi esebenzela abantu baseNtshonalanga Kapa, ikakhulukazi ezingxenyeni zesifundazwe ezisemakhaya, iminyaka eminingi.Mnu John Wills (66), ummeli owaziwayo wamalungelo abantu kanye nesishoshovu ebesimela abaholi bezepolitiki abaningi, kubandakanya noMongameli waphambilini u-Nelson Mandela. Mnu Mark Pilgrim (54), usaziwayo kwabezindaba owagqugquzela futhi wakhuthaza abantu abaningi embonini yabezindaba. Nks Gloria Bosman (50), umculi nomqambi wamaculo e-jazz waseNingizimu Afrika osehlabane ngezindondo eziningi.E. AbaqashiweBonke abaqashiwe kufanele kuqinisekiswe iziqu zabo fuhi bahlolwe ngokufanele.1. Amalungu e-Sectional Title Schemes Management Advisory Council:(a) Ummeli Boyce Mkhize (uSihlalo);(b) Hosi Pheni Cypraim Ngove (iPhini likaSihlalo);(c) Nks Kagisho Mmaseleke Choenyana;(d) Mnu Pieter Jacobus De Beer;(e) Ummeli Nomonde Nokuthula January;(f) Mnu Iqbal Mohamed Motala; kanye no(g) Dkt Vuyisani Moss.2. Amalungu eKhomishana kaMantshi: (i) Nks Nomzamo Zondo;(ii) Mnu Hanif Vally;(iii) Dkt Cornelia September;(iv) Mnu Makgabhana Mokoena (ophinde wabekwa); kanye no(v) Slz Estelle Hurter (ophinde wabekwa).Imibuzo:Mnu Michael Currin – iBamba likaSomlomo kaHulumeniUmakhalekhukhwini: 082 462 7896"
"ISitatimende Somhlangano Wekhabhinethi wangoLwesithathu, mhla zingama-29 kuNdasa 2023",30 Mar 2023,https://www.gov.za/speeches/statement-cabinet-meeting-29-march-2023-30-mar-2023-0000,https://www.gov.za/zu/speeches/statement-cabinet-meeting-29-march-2023-30-mar-2023-0000,"A. Ezisematheni1. Ugesi 1.1. UNgqongqoshe Wezogesi, uDkt Kgosientsho Ramokgopa, uvakashele iziteshi zikagesi eziyi-14 ukuyozibonela mathupha izinselele ezibhekene no-Eskom eziteshini.  1.2. Lokhu kuvakasha kunikeze uNgqongqoshe ithuba lokuxoxisana nabaphathi, abasebenzi kanye nezinyonyana lapho kusetshenzwa khona, ngenhloso yokuqinisa ukusebenzisana eziteshini, njengengxenye yohlelo lokuthuthukisa ikhono lokuphehla ugesi nokubhekana nokuntuleka kukagesi.  1.3. IKhabhinethi livumelana noNgqongqoshe ekutheni abasebenzi baka-Eskom yibona abayisisombululo sezinselele zikagesi.  2. Ucwaningo Lwabasebenzi Lwekota (i-QLFS) Lwezibalo Zemisebenzi2.1. IKhabhinethi lamukele ukwenyuka kwezibalo zemisebenzi ezweni njengoba i-QLFS ibike ukunyuka ngesibalo esiyizi-48 000 semisebenzi emkhakheni ongewona owezolimo ngesikhathi sekota yesine ngowezi-2022. Ukukhula kwemisebenzi kwakuqhutshwa ezohwebo, ezamabhizinisi kanye nomkhakha wezimayini, nokwanyusa izibalo zemisebenzi kuleli lizwe zacishe zafikelela kwizigidi eziyishumi. 2.2. Ukunyuka okuzinzile kwezibalo zemisebenzi kungumphumela wemizamo ehlangene yabobonke ababambiqhaza, ababambisene nohulumeni, ekuqalisweni koHlelo Lokwakhiwa Kabusha Nokuvuselelwa Komnotho (i-ERRP). 2.3. Izibalo zomsebenzi zekota yesine ziyizithelo eziphuma kwimisebenzi eyizi-648 000 etholwe ngekota yesibili yowezi-2022 kanye nemisebenzi eyizi-204 000 eyasungulwa phakathi kwekota yesibili nekota yesithathu ngowezi-2022. 2.4. Lokhu kuqaliswa kwe-ERRP kuholela ezindleleni zokusungula imisebenzi kanye nokulwa nokuswelakala kwemisebenzi nobubha. 3. INgqungquthela Nombukiso wokugqugquzela ukuthenga imikhiqizo yalapha ekhaya i-Proudly South African Buy Local3.1. IKhabhinethi lishayele ihlombe ukusingathwa ngempumelelo kweNgqungquthela Nombukiso we-11 we-Proudly South African Buy Local eGoli ngaphansi kwesiqubulo esithi: ""Ukukhulisa umnotho nokusungula imisebenzi ngemikhiqizo yasekhaya"" nalapho iPhini likaMongameli, uMnu Paul Mashatile ethula khona inkulumo, mhla wama-28 kuNdasa 2023. 3.2. Lo Mbukiso ubonise impahla nezinsizakalo zalapha ekhaya ezingaphezu kwama-200 zekhethelo ezibalwa kusuka kumathoyizi, izinsizakufunda, ifenisha, ukudla kanye neziphuzo kuya kwimikhiqizo esebenza ngogesi, ebibonisa ikhono elikhulu leNingizimu Afrika lokusungula izinto ezintsha, ukuhambisana nezimo embonini yokukhiqiza kanye nekhono labakhiqizi balapha ekhaya. 3.3. IKhabhinethi ligqugquzele osomabhizinisi nezakhamuzi ukuthi bathenge imikhiqizo yalapha ekhaya njengoba yonke imikhiqizo nezinsizakalo ezithengwa lapha zifaka igalelo ekuvuselelweni komnotho kanye nokwesekwa kwemizamo yokwakha amathuba emisebenzi.    4. Ubudlelwano phakathi kweNingizimu Afrika ne-Belgium4.1. IKhabhinethi lamukele ukuzethemba okubonakale eNingizimu Afrika ngesikhathi soHambo Olusemthethweni lweNkosi u-Philippe kanye neNdlovukazi u-Mathilde, baseBukhosini base-Belgium, ngokumenywa nguMengameli u-Cyril Ramaphosa, kusuka mhla wama-22 kuya mhla wama-27 kuNdasa 2023.  4.2. Ubudlelwane bokuqinisa amaxhama kula mazwe womabili ngokugxila kwezohwebo, utshalomali kanye nezokuvakasha kube ngummongo walolu Hambo. Ngaphezu kwalokhu, iForamu Yezamabhizinisi yeNingizimu Afrika ne-Belgium ihlinzeke ngenkundla yokuxoxisana ngokwemikhakha ukuze kuzothuthukiswa ubudlelwano kwezohwebo notshalomali, okubonisa kuthembisa ukugqugquzela ukuthuthukiswa kwezimboni eNingizimu Afrika. 4.3. I-Belgium ingomunye wozakwabo ababalulekile beNingizimu Afrika kwezomnotho nokuhwebelana ngempahla. Ngowezi-2020 iNingizimu Afrika yathumela impahla e-Belgium emikhakheni efana namadayimane, amaloli okuthutha impahla, amakhemikhali enziwe ngezinto eziphilayo kanye nemfucuza yensimbi eyigugu. Kuphinde kwaba namathuba otshalomali phakathi kwala mazwe womabili kwezamandla, ingqalasizinda kanye nokunakekelwa ngokwezempilo. 5. INgqungquthela Kazwelonke kwezoMthethosisekelo5.1. IKhabhinethi lamukele izingxoxo mayelana noMthethosisekelo kwiNgqungquthela Kazwelonke yezinsuku ezintathu (ngowama-22 kuya mhla wama-24 kuNdasa 2023) ngaphansi kwesiqubulo esithi: ""Ukucabanga Ngomthethosisekelo: UMthetho, ukuziphendulela, ubulungiswa kwezenhlalo nakumnotho"". Lezi zingxoxo zibuyele eminyakeni engama-25 yoMthethosisekelo futhi zabeka lokho okufanele ukuthi kwenziwe.  5.2. UMthethosisekelo usalokhu ungumqulu ophilayo futhi obaluleke kakhulu endleleni kahulumeni yokuguqula izimpilo zabo bonke abantu baseNingizimu Afrika ukuthi zibe ngcono. 6. INgqungquthela Kazwelonke Yezobulungiswa Kwezocansi Nokuzala6.1. Ukufinyelela kuMalungelo Ezempilo Kwezocansi Nokuzala bekunguwona mmongo engqungqutheleni ebibanjwe kusuka mhla wama-22 kuya mhla wama-24 kuNdasa 2023, ebiholwa nguNgqongqoshe Wezokuthuthukiswa Komphakathi, uNks Lindiwe Zulu.  Uhulumeni uzinikele ekuqinisekiseni ukuthi bonke abantu banamandla kanye nezinsiza zokuthatha izinqumo eziphusile ngempilo yemizimba yabo, ucansi kanye nokuzala.  6.2. Umbiko wesibili we-High-Level Commission ngeNgqungquthela Yomhlaba Yenani Labantu Nokuthuthukiswa ebizwa ngokuthi ‘Ubulungiswa Kwezocansi Nokuzala njengendlela yokugcina iZethembiso Zengqungquthela ye-Nairobi’ nawo wethulwa.   Lokhu kuhlinzeka umhlahlandlela wokuthola ubulungiswa kwezocansi nokuzala kubona bonke abantu eNingizimu Afrika.  7. Izikhukhula nesimo sezulu esibi 7.1. UMongameli u-Cyril Ramaphosa uvakashele e-Port St. Johns eMpumalanga Kapa mhla wama-28 kuNdasa 2023 ukuyohlola indlela uhulumeni nomphakathi ababhekane ngayo nesimo kulandela umonakalo omkhulu owadalwa izikhukhula zakamuva kule ndawo. UMongameli uqinisekise imiphakathi ngosizo lukahulumeni waphinde washayela ihlombe umsebenzi wabezimo eziphuthumayo abasize emizamweni yokutakula, emva kwezikhukhula e-Port St. Johns nezindawo ezakhelene nayo, ezidale ukudilika komhlaba, kwasiphuka izihlahla, kwavaleka imigwaqo nokuthikameze kakhulu izimpilo zabantu.  7.2. ISikhungo Sikazwelonke Esilawula Inhlekelele sixhumanisa umsebenzi kahulumeni wokubhekana nalesi simo ngokusebenzisana nezikhungo zezifunda ezilawula inhlekelele eMpumalanga Kapa nase-OR Tambo ukunciphisa umthelela omubi wezikhukhula emiphakathini yakithi. IKhabhinethi likuphawulile ukusetshenziswa kwesayensi njengemizamo yokubhekana nokunciphisa isimo ngomsebenzi owenziwe nguMkhandlu Wesayensi Nocwaningo Lwezezimboni, ngokubambisana ne-South African National Space Agency, i-South African Environmental Observation Network (i-SAEON) kanye nabeZesimo Sezulu eNingizimu Afrika.  7.3. Ngomphumela oya ngokuba mubi wokuguquguquka kwesimo sezulu, iqhaza lesayensi, ubuchwepheshe kanye nokuqanjwa kwezinto ezintsha ekunciphisweni kwenhlekelele, ukubhekana nenhlekelele futhi kwezinye izikhathi, ukuzigwema, yikhona osekubaluleke kakhulu. 7.4. IKhabhinethi likhumbuze abantu abahlala ezindaweni ezingumehlelo nezijwayele ukuba nezikhukhula ukuthi bahlale beqaphelisisile futhi balandele izexwayiso zesimo sezulu.  8. Izingxoxo zamaholo abasebenzi bakahulumeni 8.1. IKhabhinethi laziswe ngezingxoxo eziqhubekayo zamaholo abasebenzi bakahulumeni futhi lamukela izinkomba ezibonisa ukuthi kungenzeka kufinyelelwe esivumelwaneni nezinyonyana ezimele iningi labasebenzi bakahulumeni. 9. Ukuphendula kweKlasta Yezobulungiswa, Ukunqanda Ubugebengu Nezokuvikeleka (i-JCPS) ngoMbhikisho wama-20 kuNdasa9.1. IKhabhinethi lishayele ihlombe imizamo yeKlasta ye-JCPS kanye neSigungu Sikazwelonke Sokusebenza Ngokubambisana Nobunhloli ngokuqinisekisa ukuthi umbhikisho wangama-20 kuNdasa 2023 udlule ngaphandle kwezigameko ezinkulu.  9.2. Ngokwazi ukuthi umsebenzi walolu hlobo ngeke wenziwa zonke izinsuku, iKhabhinethi selijube iKlasta ye-JCPS ukuthi iqhamuke futhi yethule uHlelo Lokunqanda Ubugebengu oluhlanganisiwe oluholwa ngezobunhloli ukuze luzobhekana nobugebengu obuhleliwe, ukuphepha nokuvikeleka kwabantu baseNingizimu Afrika ngokuphuthuma nangempumelelo.   9.3. IKhabhinethi lidlulise ukubonga kwalo ngobumbano oluboniswe iningi labantu baseNingizimu Afrika ngokuchitha izicelo zokuvala thaqa izwe kanye nokuvikela intando yeningi labantu engumthethosisekelo.  10. Uphenyo lodaba loMdlwenguli waku-Facebook uThabo Bester10.1. IKhabhinethi laziswe ngenqubekelaphambili yemizamo yokubopha owabaleka uThabo Bester, onguMdlwenguli waku-Facebook oweqa ejele eliphethwe yi-G4S. 10.2. IKhabhinethi lijube uMnyango Wezokuhlunyeleliswa Kwezimilo ukuthi uphothule ngokushesha izinqubo zokuthatha amandla okuphatha izikhungo ezimbili zokuhlunyeleliswa kwezimilo eziphethwe izinkampani ezizimele nokuqinisekisa ukuthi labo ababandakanyekayo babhekana nemiphumela.  11. Ukubulawa kuka-Messrs Cloete no-Thomas Murray11.1. IKhabhinethi ligxeke kakhulu ukubulawa kuka-Mnu Cloete Murray kanye nendodana yakhe u-Thomas, abekade besebenza ngezikweletu abebebandakanyeka emacaleni ezikweletu abantu abaphezulu laphinde ladlulisa amazwi enduduzo emndenini wakwa-Murray ngokulahlekelwa kwawo. 11.2. IKhabhinethi lijube abomthetho ukuthi bangashiyi lutho ophenyweni, futhi balethe ababulali nalabo ababaqashile ukuze bezobhekana nomthetho.      12. I-Ejensi Elawula Imingcele (i-BMA)12.1. IKhabhinethi lishayele ihlombe umsebenzi omkhulu wokulungiselela osuwenziwe ukuqinisekisa ukuthi i-BMA iyaqala ukusebenza njengenhlangano ezimele yodwana, kusuka mhla lu-1 kuMbasa 2023.  12.2. I-BMA iyingxenye ebalulekile yomsebenzi kahulumeni wokuvikela ngempumelelo imingcele yaseNingizimu Afrika ngendlela evikela lokho okuligugu esizweni futhi ethuthukisa ukuvikeleka kwezwelonke.  B. Izinqumo zeKhabhinethi1. INqubekelaphambili oHlelweni Lokufudukela Ekusakazeni Ngedijithali (i-BDM)1.1. IKhabhinethi litshelwe ngokwakamuva ngohlelo lwe-BDM njengoba izwe lilungiselela Ukucinywa kwe-Analogi kanye nezingxoxo ezibe khona namaqembu athintekayo, kubandakanya amalungu omphakathi. 1.2. IKhabhinethi liyiphawulile inqubekelaphambili esiyenziwe ngokufakwa kwamabhokisi kumakhaya afanelekile ayefake izicelo zokusizwa nguhulumeni. 1.3. IKhabhinethi ligunyaze uNgqongqoshe Wezokuxhumana Nobuchwepheshe Bedijithali ukuthi ashicilele kusomqulu usuku Lokucinywa Kwe-analogi eNingizimu Afrika.  2. UMthetho Odingidwayo Wokongiwa Kwemvelo Nokusetshenziswa Ngendlela Esimeme Kwezinto Eziphilayo Emhlabeni2.1. IKhabhinethi ligunyaze uMthetho Odingidwayo Wokongiwa Kwemvelo Nokusetshenziswa Ngendlela Esimeme Kwezinto Eziphilayo Emhlabeni.  2.2. INingizimu Afrika ingelinye lamazwe emhlabeni elinezinhlobonhlobo zezinto eziphilayo kanti uMthetho Odingidwayo uzosiza izwe ukuthi lisebenzise lokhu kunotha ngezinto eziphilayo.  Ugcizelela ukubaluleka komkhakha wezinto eziphilayo ekukhuleni komnotho waseNingizimu Afrika, ukongiwa kwemvelo kanye nokulingana kumnotho wezinto eziphilayo.  Lo Mthetho Odingidwayo uphinde ugqamise ukubaluleka kokuvikelwa kolwazi lomdabu nezinhlobonhlobo zezinto eziphilayo.  3. UHlaka Lwenqubomgomo Yokuxhaswa Kwamabhizinisi Amancane, Aphakathi Namancanyana (ama-SMME) kanye Nemifelandawonye     3.1. IKhabhinethi ligunyaze ukushicilelwa koHlaka Lwenqubomgomo Yokuxhaswa kwama-SMME Nemifelandawonye ukuze umphakathi uzophawula ngalo. Le Nqubomgomo iyingxenye yezingenelelo zokweseka amabhizinisi amancane, kubandakanya noHlaka Lukazwelonke Lokuthuthukisa Amabhizinisi Amancane olwagunyazwa yiKhabhinethi ngowezi-2022.  3.2. Uhlaka lwenqubomgomo luphakamisa izingenelelo eziyi-17 ezibaluleke kakhulu ezizovumela ama-SMME alinganiselwa kwizigidi ezi-3.2 kanye nemifelandawonye eyizi-43 000 kuleli lizwe ukuthi kukhule. Lezi zingenelelo zibandakanya ukulungisa izindlela ezehlukene zokuxhasa ngezimali, ukuhlanganisa uhlu lwamabhizinisi amancane, ukwenza ngcono ukufinyeleleka ezimalini zokuqala ibhizinisi kanye nokunyusa usizo lokuthuthukiswa kwamabhizinisi.  3.3. Uhulumeni usebeke eqhulwini ukusekwa kwama-SMME nemifelandawonye ngoba la mabhizinisi asungula imisebenzi eminingi futhi anikeza abantu amathuba amaningi ukuthi baziphilise.  3.4. Uhlaka lwenqubomgomo luzoshicilelwa kuSomqulu Kahulumeni kanjalo nakwiwebhusayithi yoMnyango Wezokuthuthukiswa Kwamabhizinisi Amancane ethi: www.dsbd.gov.za4. UHlaka Lwezamanzi Nokuthuthwa Kwendle 4.1. IKhabhinethi ligunyaze uHlaka Lwezamanzi Nokuthuthwa Kwendle oluzosetshenziswa njengomhlahlandlela wokuthi izinsizakalo zokuthuthwa kwendle zihlelwa kanjani, ziphathwe futhi zilawulwe kanjani ngendlela elinganayo futhi ehambisana nokuthuthukiswa kobuchwepheshe. 4.2. Lolu Hlaka lwalusungulwe ukuthi luphinde luxazulule izinselele zokulethwa kwezidingonqangi ezibonakala ekugugeni nasekufadabaleni kwezingqalasizinda ngenxa yokunganakekelwa kahle, kanye nezingqalasizinda ebezingadalelwe ukusiza abantu abaningi.  4.3. Lolu Hlaka luzophinde lusetshenziswe ukuvala igebe ekulethweni kwezidingonqangi futhi luhlinzeka ngezindlela zokwehlisa isibalo esiphezulu samakhaya angenazo izindlu zangasese eziphephile eNingizimu Afrika, lokhu kubandakanya ukuqedwa nya ukusetshenziswa kwamabhakede ezindaweni eziyimijondolo.   4.4. UHlaka luphinde lunike imiyalelo yeziqu kanye nesipiliyoni okufanele abasebenzi abangama-process controllers babe nazo kwizihlanzimanzi kanye nesipiliyoni esidingekayo kubaphathi bezihlanzimanzi.   5. Inqubomgomo Nesiqondiso Senqubomgomo Kwezokuthunyelwa Ngokushesha Kwamanethiwekhi Nezinsiza Zokuxhumana 5.1. IKhabhinethi ligunyaze iNqubomgomo Nesiqondiso Senqubomgomo Kwezokuthunyelwa Ngokushesha Kwamanethiwekhi Nezinsiza Zokuxhumana.  5.2. Inhloso yale Nqubomgomo Nesiqondiso Senqubomgomo ukukhombisa iSikhungo Sezokuxhumana Esizimele saseNingizimu Afrika (i-ICASA) ukuthi sikhiphe imithethonqubo ngezinqubo nezindlela zokuxazulula izingxabano ezingaba khona phakathi kwabanikazi bamalayisensi enethiwekhi yezokuxhumana nabaninimhlaba ngesikhathi sokuthunyelwa kwamanethiwekhi nezinsiza zokuxhumana.   5.3. Ukuthunyelwa ngempumelelo kwamanethiwekhi okuxhumana uhulumeni ukubeke eqhulwini njengoba lokhu kweseka ukufudukela kwezwe emnothweni wedijithali.  C. AbaqashiweUkuqashwa kwabo bonke abalandelayo kuzokwamukelwa ngokusemthethweni kuphela uma sekuqinisekiswe ubufakazi beziqu zabo zemfundo futhi uma sebenikeziwe izimvume ezifanelekile.1. Nks Hapiloe Sello esikhundleni sokuba yi-CEO ye-South African National Parks. 2. IBhodi Labaqondisi lase-Sentech Elingebona Abaphathi:(a) Nks Sedzani Faith Mudau (obuyiselwe esikhundleni sikaSihlalo); (b) Nks Veronica Mmakoma Motloutsi (ophinde wabekwa);(c) Mnu Themba Phiri (ophinde wabekwa);(d) Nks Mapuleng Moropa (ophinde wabekwa);(e) Dkt Tshavhuyo Sesane (ophinde wabekwa);(f) Mnu Mbasa Metuse (ophinde wabekwa); (g) Ummeli Nkhumeleni Anderson Mudunungu (ophinde wabekwa);(h) Mnu Luyolo Keyisa; kanye no(i) Mnu Kiruben Pillay. D. IMithethosivivinywa1. UMthethosivivinywa Ohlongozwayo Wokuchibiyela Ezogesi 1.1. IKhabhinethi ligunyaze ukulethwa ePhalamende koMthethosivivinywa Ohlongozwayo Wokuchibiyela Ezogesi.1.2. Izinhlosonqangi zoMthethosivivinywa Wokuchibiyela yilezi:1.2.1. Ukuqinisa indima edlalwa nguMlawuli Wezamandla Kuzwelonke eNingizimu Afrika,1.2.2. Ukuqinisa izindlela ezihambelana nokuhlinzeka kwemisebenzi edinga ilayisensi kanye naleyo engadingi ilayisensi;1.2.3. Ukuhlinzeka ngezindlela zesikhashana zokwakha i-Transmission System Operator (i-TSO);  kanye1.2.4. Nokuchaza umsebenzi we-TSO, phakathi kweminye, ebandakanya ukuhlinzeka ngenkundla yokuhweba ngogesi ezimakethe ezahlukahlukene, kanye nokuletha ukufinyeleleka kwinethiwekhi ethumela ugesi ngendlela engabandlululi.  2. UMthethosivivinywa Wokuchibiyela Ezokulawula Ukuphathwa Komphakathi (i-PAMA) wezi-2023 2.1. IKhabhinethi ligunyaze ukulethwa ePhalamende koMthethosivivinywa we-PAMA wezi-2023.  2.2. Inhlosonqangi yalo Mthethosivivinywa ukwenza ngcono ukulethwa kwezidingonqangi ngokuqondanisa ngendlela abasebenzi, uhulumeni kanye nezinhlelo ezihambisana nalokhu kuzo zontathu izinhlaka zikahulumeni.  2.3. UMthethosivivinywa uphinde ususe ukungaphathwa ngendlela efanele emiphakathini futhi uhlinzeke ngokusungulwa kohlaka lokuxoxisana ngamaholo. 3. UMthethosivivinywa Wokuchibiyela Ezemisebenzi Yomphakathi wezi-20233.1. IKhabhinethi ligunyaze ukulethwa ePhalamende koMthethosivivinywa Wokuchibiyela Ezemisebenzi Yomphakathi wezi-2023. 3.2. Lo Mthethosivivinywa uhlose ukucacisa indima nomsebenzi weziphathimandla eziphethe kwizikhundla zeziNhloko Zeminyango (ama-HoD) futhi unika amandla okulawula ama-HoD, ngesikhathi amandla okuqhamuka namasu amasha anikezwe iziphathimandla eziphethe. 3.3. Lo Mthethosivivinywa uphinde wenezele indima edlalwa nguMqondisi-Jikelele eHhovisi likaMongameli yokusungula iNhloko Yezokuphathwa Komphakathi futhi ucacisa umsebenzi weKhomishana Yezemisebenzi Yomphakathi ngokwezikhalazo. 4. UMthethosivivinywa Ohlongozwayo Wokuchibiyela Ezokuxhumana Ngobuchwepheshe 4.1. IKhabhinethi ligunyaze ukushicilelwa koMthethosivivinywa Wokuchibiyela Ezokuxhumana Ngobuchwepheshe ukuze umphakathi uzophawula ngawo.  4.2. Inhloso yezichibiyelo eziphakanyisiwe ukukhuphula izinga lokuncintisana emkhakheni wezokuxhumana kanye nokwehlisa amanani.  4.3. Lezi zichibiyelo zoMthetho Wezokuxhumana Ngobuchwepheshe zizovumela iSikhungo Sezokuxhumana Esizimele saseNingizimu Afrika ukulawula ngokukhululeka izindaba eziphathelene nokuncintisana kulo mkhakha. E. Imicimbi Ezayo1. Amaholidi Ezikole 1.1. IKhabhinethi lifisela bonke abafundi kanye nothisha ukuphumula abakufanele. 1.2. Ukuphepha kwabantwana bethu kufanele kuhlale kuseqhulwini ngisho nangesikhathi samaholidi ezikole. 2. IPhasika ne-Ramadaan2.1. IKhabhinethi lifisela okuhle abakhonzi benkolo yobuKrestu kanye namaSulumane ngesikhathi sePhasika ne-Ramadaan. 2.2. IKhabhinethi linxusa labo abazothatha uhambo ngesikhathi sala maholidi, ukuthi bahloniphe abanye abashayeli futhi bathobele imithetho yomgwaqo.  Abashayeli kufanele bashayele ngesivinini esifanele, futhi baqinisekise ukuthi izimoto zabo zisesimeni esifanelekile ukuba semgwaqeni, futhi bangashayeli bephuze amanzi amponjwana. 3. INgqungquthela Yotshalomali yaseNingizimu Afrika (i-SAIC)3.1. UMongameli u-Cyril Ramaphosa uzohola iNingizimu Afrika ekusingatheni i-SAIC yesiHlanu mhla we-13 kuMbasa 2023 e-Sandton Convention Centre eGoli.  3.2. Kusukela ngengqungquthela yotshalomali yokuqala ngowezi-2018, iNingizimu Afrika isihehe izethembiso ezingamathriliyoni ayi-R1.14. Lokhu kulingana namaphesenti angama-95 alokhu ebesihlose ukukuzuza futhi kungutshalomali kulolonke uchungechunge lwemikhakha yomnotho.  3.3. Kwizithembiso eziyi-152 ezenziwe ngokwedlule, imiklamo engama-45 isiphothuliwe, kanti imiklamo engama-57 yona isaqhubeka njengamanje. Lolu tshalomali seluholele ekwakhiweni kwamafemu amasha, izikhungo zezingcingo, iziphehlimandla zelanga, izintambo zikagesi ezihamba ngaphansi kolwandle, ukukhuliswa kokukhiqizwa nokwamukelwa kobuchwepheshe obusha. 3.4. Ngesikhathi sokwethulwa kweNkulumo Echaza Isimo Sezwe, uMongameli wamemezela amathriliyoni ama-R2 esizibekele ukufinyelela kuwona ngesikhathi somzuliswano omusha wokunxenxa utshalomali.  4. ISithangami Samabhizinisi Sokuhwebelana Kwamazwe ase-Afrika (i-AfCFTA)  4.1. INingizimu Afrika izosingatha iSithangami Samabhizinisi se-AfCFTA okulindeleke ukuthi sibe se-Cape Town International Convention Centre mhla we-16 kuya mhla we-19 kuMbasa 2023, ngokubambisana noNobhala we-AfCFTA.4.2. Isithangami samabhizinisi se-AfCFTA sizoba yinkundla yamabhizinisi kanye nabatshalizimali ukuthi baxhumane nabanye ozakwabo abasha kanye nabathengi, bakhulise igalelo labo futhi bafinyelele ezimakethe ezintsha kwimikhakha ebekwe eqhulwini.  5. INyanga Yenkululeko 5.1. INingizimu Afrika izobungaza inyanga Yenkululeko ngoMbasa ukukhumbula ukusuka kwezwe ngaphansi kwesikhathi sobandlululo laba izwe elikhululekile lentando yeningi labantu. Namuhla, bonke abantu baseNingizimu Afrika bathokozela ukuvikelwa koMthethosisekelo futhi sikhululekile ukuthi sibe ngabantu esiyibo kanye nokuphishekela amaphupho ethu ngaphandle kokuphula umthetho.    5.2. Lokhu kuyisikhumbuzo sokuzidela okuningi okwenziwa ukuze sizothola inkululeko yethu eyaholela kukhetho lwezwe lokuqala lwentando yeningi labantu mhla we-27 kuMbasa 1994, ukuthokozela izinzuzo zenkululeko yethu kanye nempokophelo yethu yokusebenza ngokuzikhandla ukubhekana nezinselele ezisahaqe izwe lethu kanye nokuqinisekisa ukuthi asishiyi muntu emuva. F. Imiyalezo1. Ukuhalalisa IKhabhinethi lihalalisela futhi lifisela okuhle laba abalandelayo: • uSomahlaya waseNingizimu Afrika, u-Trevor Noah, ohlabane ngomklomelo ohlonishwayo we-Europe Erasmus Prize, nokumenze waba ngusomahlaya wokuqala ngqa ukuhlabana ngalo mklomelo selokhu kwagcina ngo-Charlie Chaplin ngowe-1965. Umklomelo we-Erasmus Prize umklomelo waminyaka yonke ohlonyuliswa abantu noma izikhungo ezibe negalelo elimangalisayo kumasiko, umphakathi, noma isayensi yezenhlalo e-Europe nasemhlabeni jikelele. • labo abahlabene ngezindondo zomcimbi wokuqala we-Charlotte Maxeke African Women Leadership Awards, obusingathwe nguNgqongqoshe Wezobudlelwano Bamazwe Ngamazwe Nokubambisana, uDkt Naledi Pandor. Lo mcimbi ubonise futhi wahlonipha abaholi Besifazane base-Afrika abayingqayizivele ngempumelelo yabo, amandla abo, kanye negalelo labo elithuthukise i-Afrika emikhakheni eyehlukahlukene yomphakathi.  Imiklomelo iphinde yabonisa igalelo ekuthuthukisweni kokulingana ngobulili kanye nokunikezwa amandla kwabantu besifazane. • I-Banyana Banyana, njengoba ilungiselela umdlalo wayo wesibili weNdebe Yomhlaba ye-FIFA.  Bazothatha uhambo olubheke e-Serbia beyodlala umdlalo wobungani mhla we-10 kuMbasa 2023.• I-Bafana Bafana ekwazile ukuthi ingene kwimiqhudelwano ye-2023 Africa Cup of Nations kulandela ukunqoba ngamanqaku amabili kwelilodwa inqoba i-Liberia e-Monrovia mhla wama-28 kuNdasa 2023.2. Amazwi enduduzo IKhabhinethi lidlulise amazwi enduduzo emndenini nakubangani balaba abalandelayo: • INxusa u-Moosa “Mosie” Moolla (88) okwathi ngowezi-2013 wethweswa nge-The Order of Luthuli yeSiliva ngomsebenzi wakhe onzima futhi omuhle kakhulu ekulweleni inkululeko nokwakubeke impilo yakhe engcupheni kanye nokumela umbutho wenkululeko neNingizimu Afrika emhlabeni jikelele.  Wayengesinye sezishoshovu zikaKhongolose eziyi-155 ezaboshwa ngezinsolo zoKuvukela Umbuso ngoZibandlela we-1956.  • Abantu abathathu abadlule emhlabeni ngesikhathi sezikhukhula e-Port St. Johns nezindawo ezakhelene nayo. • Abantu abahlanu ababulewe nabathathu balimala ezigamekweni ezimbili ezehlukene zokudubula oThongathi, KwaZulu-Natali mhla wama-23 kuNdasa 2023. • U-Mnu Randall Robison (81), isishoshovu saseMelika kanye noMsunguli we-TransAfrica, okuyinhlangano ehamba phambili enxenxa abantu e-Washington eyasiza ekuguquleni inqubomgomo yabantu bangaphandle eMelika ukuthi isetshenziswe eNingizimu Afrika ngesikhathi sobandlululo.IKhabhinethi liphinde ladlulisa amazwi enduduzo:• Kuhulumeni nabantu base-India, e-Pakistan nase-Afghanistan ngokushona kwabantu kulandela ukuzamazama komhlaba okuhlasele la mazwe. Imibuzo: Mnu Michael Currin – iBamba likaSomlomo Kahulumeni Umakhalekhukhwini: 082 462 7896"
"ISitatimende Somhlangano weKhabhinethi obubanjwe ngoLwesithathu, mhla wama-26 kuMbasa 2023",28 Apr 2023,https://www.gov.za/speeches/statement-cabinet-meeting-26-april-2023-28-apr-2023-0000,https://www.gov.za/zu/speeches/isitatimende-somhlangano-wekhabhinethi-obubanjwe-ngolwesithathu-mhla-wama-26-kumbasa-2023,"Ezisematheni1. INgqungquthela Yotshalomali yaseNingizimu Afrika yangowezi-20231.1. IKhabhinethi likwamukelile ukufezeka kwephupho lomkhankaso wotshalomali lamathriliyoni ayi-R1.2 elalibekwe nguMengameli u-Cyril Ramaphosa ngowezi-2018.  Iminikelo yotshalomali eyenziwe kwiNgqungquthela Yotshalomali yaseNingizimu Afrika yenze ukuthi uhulumeni eqe kwinani ayezibekele lona ngezigidigidi ezingama-R300.1.2. Yize usemningi umsebenzi okusafanele wenziwe ukuqinisekisa ukuthi iNingizimu Afrika iphinde iba indawo ehamba phambili eheha utshalomali, le mpumelelo yokuthola amathriliyoni ayi-R1.2 emkhankasweni wotshalomali iqinisekisa ukuzethemba kwabatshalizimali balapha ekhaya nabakwamanye amazwe omhlaba ngokukhetha ukutshala izimali eNingizimu Afrika.1.3. Kuze kube yimanje, imiklamo engama-82 yenani eliyizigidigidi ezingama-R170.7 seyiphothuliwe; imiklamo engama-79 yenani eliyizigidigidi ezingama-R514 isaqhubeka, kanye nemiklamo engama-28 yenani eliyizigidigidi ezingama-R132.9 isizoqalwa maduze nje.  Le miklamo ibandakanya ukwakhiwa kwamafemu amasha, ukuthengwa kwemishini yokusebenza, ukumba imigodi yezimayini kanye nokuqaliswa kwengqalasizinda ye-inthanethi esheshayo.1.4. Uhulumeni usebenza kanzima ukubhekana nezinselele eziphazamisa utshalomali izwe elibhekene nazo njengoba umsebenzi wokunxenxa amathriliyoni ama-R2 kumzuliswano wesibili womkhankaso wotshalomali uqala. 2. INkantolo Yobugebengu Yamazwe Ngamazwe2.1 IKhabhinethi liphinde laqinisekisa ukuzibandakanya kweNingizimu Afrika eNkantolo Yobugebengu Yamazwe Ngamazwe (i-ICC), futhi yaqinisekisa ukuthi izolokhu ingelinye lamazwe asayinayo kwiSivumelwano Semibuso sase-Roma. 2.2 INingizimu Afrika izoqhubeka yeseke ukuqiniswa kwezikhungo zokubuswa komhlaba, futhi siyaqhubeka nokukhankasela ukusetshenziswa komthetho wamazwe ngamazwe ngokulingana nangokungaguqukiyo.2.3 UMongameli ubeke iKomidi Longqongqoshe (i-IMC) eliholwa ngusihlalo oyiPhini likaMongameli elicubungula izindlela ezehlukahlukene kulolu daba.3. IForamu Yamabhizinisi Yokuhwebelana Kwamazwe Asezwenikazini lase-Afrika3.1 INingizimu Afrika isingathe iForamu Yamabhizinisi ye-AfCFTA yokuqala eKapa kusuka mhla ziyi-16 kuya mhla ziyi-18 kuMbasa 2023 ngenhloso yokusheshisa ukuqaliswa kwe-AfCFTA nokuqalisa ukuhweba notshalomali.  Zibalelwa kwi-1 000 izihambeli eziphuma kulolonke izwekazi i-Afrika ebezithamele.3.2 Izingxoxo ezibekhona kulo mcimbi wezinsuku ezintathu bezigxile emikhakheni yezomnotho efana nowezezimoto, owezamakhambi okwelapha, owezolimo nemikhiqizo yezolimo, ewezesikhumba nezicathulo, owezokuthutha nokuthuthwa kwempahla, kanye nomnotho wedijithali, kubandakanya ukuhweba ngedijithali. 3.3 Ukuqinisa ikhono lokukhiqiza le-Afrika kuyoyonke imikhakha kubonakale njengemfuneko ukuze kuzoqaliswa ngempumelelo i-AfCFTA. Umkhakha ozimele ucelwe ukuba uqhamuke namathuba okunyusa utshalomali emikhiqizweni yesifunda kanye nokuthuthukisa amakhono okukhiqiza kuleli lizwekazi ukuze kuzonyuswa uhwebo phakathi e-Afrika lwemikhiqizo nezinsizakalo ezenziwe e-Afrika. 4. UMkhankaso Wokulawula Ukusetshenziswa Kukagesi4.1 Enye yezindlela ezilula kakhulu esingasiza ngayo ukugcina kukhanya ngukunciphisa ukusetshenziswa kukagesi, ikakhulukazi ngezikhathi lapho ugesi usetshenziswa khona kakhulu, ngokuvamile ukusuka ngehora lesihlanu ntambama kuya kwihora lesishiyagalolunye kusihlwa, njengeminye yemizamo yokuLawula Ukusetshenziswa Kukagesi. Ngokunciphisa ukusebenzisa ugesi sonke singazuza kulokhu ngokuba nesimo esinciphisa ingcindezi kugesi futhi esongela amakhaya imali ngaphandle kokuphazamiseka kokusebenza kwamabhizinisi noma indlela yempilo.4.2 IKhabhinethi licela wonke umuntu ukuthi asize ekongeni ugesi ngokuwusebenzisa ngokuwonga ngesikhathi u-Eskom usebenzisana naBakhiqizi Abazimele Bakagesi ukuletha umthamo omusha kagesi. 4.3 Izinyathelo Zokulawula Ukusetshenziswa Kukagesi zilandela okwenzeka emhlabeni jikelele futhi zibonise ukusebenza ekunciphiseni ukudingeka kukagesi ngezikhathi zokusetshenziswa kwawo kakhulu kanye nokugqugquzela ukongiwa   kwezamandla.4.4 Sikubonisile lokhu ngesikhathi seNdebe Yomhlaba yangowezi-2010. Inhloso ngukuthi sonke ngokubambisana kufanele songe ugesi ngokucima izinto zikagesi ezingabalulekile, sisebenzise igesi uma sipheka, sifake amalambu okukhanyisa onga ugesi, futhi sicime izinto zikagesi ezifana namagiza uma singazisebenzisi.4.5 Sihlose ukonga ugesi olinganiselwa kwi-1 000 MW, okulingana nesigaba esisodwa sokucima-konga ugesi4.6 IKhabhinethi liphawule ukuthi iningi labathengi selivele libambe iqhaza kwimizamo ye-Eskom Yokulawula Ukusetshenziswa Kukagesi, futhi licela bonke ababambiqhaza abasuka kumabhizinisi, izimboni kanye nabahlali ukuthi basabele kwikhwelo bahlanganyele kumkhankaso Wokulawula Ukusetshenziswa Kukagesi.5. Ukufinyelela Emanzini5.1 IKhabhinethi lamukele ukuvulwa kweSihlanzimanzi i-Spring Grove esesiphothuliwe e-Rosetta kanye neSigcinamanzi i-Bruntville njengengxenye yoHlelo Olukhulu LwaseMpofana Lokuthunyelwa Kwamanzi e-Mooi River, kwiSifunda saseMgungundlovu esiKwaZulu-Natali.5.2 Lo mklamo uletha ukuthunyelwa kwamanzi okuthembekile futhi ubuyisa isithunzi kubahlali abayizi-130 000 kulesi sifunda, kanjalo nezinzuzo zomphakathi nomnotho eziza nokuthunyelwa kwamanzi.5.3 IKhabhinethi liphinde laphawula ukuthi inqubekelaphambili iyenzeka kuMklamo Wamanzi wase-Giyani, njengoba ingama-24 imiphakathi kwengama-55 eyayiqokwe ukuba izuze kulo mklamo maduze-nje izoba namanzi. 6. UMthetho Wokuchibiyela Ezokhetho6.1 IKhabhinethi likuvumile ukusayinwa kube ngumthetho koMthethosivivinywa  Ochibiyela Ezokhetho wangowezi-2022 nguMongameli u-Ramaphosa. Lo mthetho osubuyekeziwe uhlinzeka ngesiqinisekiso somthetho odingekayo ukulungiselela izwe ngoKhetho-Jikelee langowezi-2024.6.2 UMthetho Wezokhetho Ochitshiyelwe uhlinzeka ukubandakanyeka kwabazongenela ukhetho abazimele njengalabo abazoncintisana okhethweni kwiSigungu Sikazwelonke nakwizishayamthetho zezifundazwe.  6.3 UMthethosivivinywa Ochibiyela Ezokhetho unweba ukuzibandakanya okhethweni kanye nezinqumo zabaholi mayelana nezakhamuzi zaseNingizimu Afrika ngale kwamaqembu epolitiki kwiSigungu Sikazwelonke nakwizishayamthetho zezifundazwe. 7. USuku Lwenkululeko7.1 Imibungazo eyehlukahlukene yoSuku Lwenkululeko ebibanjwe kulolonke izwe izolo, mhla wama-27 kuMbasa 2023 isikhumbuze ukuthi ubuzwe bethu obubodwa, bakhiwa ngokuhloniphana kanye nothando nokuzigqaja ezweni lethu.7.2 Umcimbi wokukhunjulwa koSuku Lwenkululeko kuzwelonke, obewubanjwe kuMasipala Wesifunda i-Dr Kenneth Kaunda eSifundazweni saseNyakatho Ntshonalanga, ububanjwe ngaphansi kwesiqubulo esithi “Sihlanganisa futhi Sivikela Lokho Esikuzuze Kwintando Yeningi Labantu”.7.3 USuku Lwenkululeko lwangowezi-2023 luqondane nokuqeda iminyaka engama-27 kwasungulwa uMthethosisekelo kanye neminyaka engama-29 yeNkululeko. 8. Ubudlelwano Namazwe Omhlaba8.1 UMongameli u-Cyril Ramaphosa usingathe uMongameli u-Hage Geingob wase-Namibia ngesikhathi Sohambo Lokuvakashela Umbuso oluhlose ukuqhubeka nokuqinisa umlando ohlanganisa zombili lezi zizwe.8.2 Izingxoxo phakathi kweZinhloko ezimbili Zombuso kanye nethimba loNgqongqoshe zigxile ebudlelwaneni bamazwe womabili, ukusebenzisana phakathi kwamazwe ethu womabili ezinkingeni ezibhekene nomhlaba wonke kanye nokubambisana kwezohwebo nakutshalomali. Lobu budlelwano buzophothulwa ngokuthi kusingathwe iforamu yamabhizinisi phakathi kwezinkampani eziphuma kula mazwe womabili e-Namibia ngasekupheleni kwalo nyaka.8.3 UMongameli u-Cyril Ramaphosa usingathe uMongameli wase-Finland u-Sauli Väinämö Niinistö mhla wama-25 kuMbasa oHambeni Lokuvakashelana Kwemibuso. Ubudlelwano phakathi kweNingizimu Afrika ne-Finland busuka ekujuleni bokuthi i-Finland yeseka kakhulu izinhlangano zenkululeko eNingizimu Afrika.8.4 Ubudlelwano phakathi kwala mazwe womabili bukhule kancane kancane kusuka ngowe-1994, njengoba i-Finland itshale izimali ezingaphezu kwezigidigidi ezi-R2 eNingizimu Afrika eminyakeni emithathu eyedlule.9. Ukukhishwa kwabantu baseNingizimu Afrika Nabakwezinye Izizwe e-Sudan9.1 IKhabhinethi lamukele umbiko obuchaza ukukhishwa obekunzima kodwa okube yimpumelelo kwabantu baseNingizimu Afrika e-Sudan lapho ingxabano ithinta izakhamuzi kanye nabantu abavela kwamanye amazwe.9.2 UMnyango Wezobudlelwano Bamazwe Omhlaba kanye noMbutho Wezomoya eNingizimu Afrika basebenze ngokubambisana ukuphephisa abantu baseNingizimu Afrika.9.3 Umbutho waseNingizimu Afrika obukhipha abantu uphinde wasiza abantu base-Angola, e-Namibia, e-Zimbabwe, e-Lesotho nase-Brazil.9.4 IKhabhinethi lidlulise ukubonga kuhulumeni wase-Egypt ngokweseka umbutho wethu kanye ne-United Arab Emirates ngokukhipha oyedwa waseNingizimu Afrika okuyimanje usizwa umbutho wethu e-Jeddah ukuthi abuye ekhaya. Kusenabantu abayisihlalu baseNingizimu Afrika abasese-Sudan ngoba ngesikhathi sokukhishwa kwabantu kabazange baxhumane nehhovisi lenxusa lethu. IKhabhinethi linxusa abantu baseNingizimu Afrika ukuthi bahlale njalo bazisa amaNxusa ethu ukuthi bakuphi uma bevakashele amazwe aphesheya noma ngabe baye ngokuyozithokozisa eholidini.9.5 IKhabhinethi liphinde lakhipha isicelo sokuqeda impi e-Sudan futhi lacela ukuthula nokwehlisa umoya phakathi kwamaqembu anezingxabano, ngokulandela injongo yeNhlangano Yobumbano Lwamazwe ase-Afrika (i-AU) yokuthulisa nya izibhamu ezwenikazini.10. Ukutshala Izimali Ezikhungweni Zemfundo EphakemeMhla wama-24 kuMbasa 2023 uNgqongqoshe uNzimande wavula izakhiwo ezimbili eNyuvesi yaseNtshonalanga Kapa (i-UWC) ezixhaswe ngeSikhwama SoMnyango Sokuxhasa Izingqalasizinda Nokusebenza (i-IEG), kanye nohlelo lokuthuthukisa i-Sibusiso Bengu Development Programme:a. Isakhiwo esisha i-Education Faculty Building (esaziwa ngokuthi yi-South Campus Education Precinct Project) - esaxhaswa ngezigidi ezingama-R268.659 yi-IEG kwabe sekusetshenziswa i-SB-DP ukwakha kabusha isakhiwo esasivele sikhona ebesisetshenziswa nguMkhakha we-Chemistry, owe-Mathematics, owe-Computer Sciences kanye nowe-Statistics.b. Indawo yokuhlala abafundi i-Unibell Residence – exhaswe ngezigidi ezingama-R670 yi-IEG kanye nemali eyabolekwa kwa-DBSA ukuze kuzokwakhiwa umklamo wezindlu zokulala abafundi eziyizi-2720 ezinezigaba ezine ingxenye ngayinye, okuzoba yizingxenye eziyisithupha ezizokwakhiwa e-Belhar, kuhlanganiswe nesikhungo esikhulu i-Bellville.Umklamo we-Unibell Residence waba yimpumelelo ngenxa yomzamo wokubambisana ngomnikelo wezigidi ezingama-R235 (35%) we-IEG yoMnyango kanye nezimali ze-UWC ezenezelwe yimali ebolekwe kwi-DBSA (35%).Mhla wama-21 kuMbasa 2023, uNgqongqoshe uNzimande wavula izakhiwo ezimbili kanye ne-IT Hub eMthatha eNyuvesi i-Walter Sisulu ezixhaswe ngeSikhwama Sokuxhasa Izingqalasizinda Nokusebenza (i-IEG) kanye nohlelo i-Sibusiso Bengu Development Programme (i-SB-DP). Lezi zakhiwo zisezindaweni eziku-Nelson Mandela Drive naseZamukulungisa:a. I-East Teaching Mall - exhaswe ngezigidi ezingama-R25.971 nge-IEG yasetshenziswa ukuqeda ukulungiswa kwamaholo okufundisa ayi-19 kanye namagumbi okufundela ayi-13 e-Nelson Mandela Drive.b. Indawo yokuhlala abafundi – exhaswe ngezigidi ezingama-R52.799 yi-IEG yasetshenziswa ukuqeda ukulungiswa kwezindawo zokuhlala abafundi i-KTC ne-KGB ezinemibhede engama-314 e-Nelson Mandela Drive.c. I-IT Hub – exhaswe ngezigidi eziyi-R14.135 yi-SB-DP futhi yasatshenziswa ukuqeda ukwakhiwa kwe-IT Hub entsha ezosebenza njengendawo yemisebenzi eminingi yabafundi nothisha eZamukulungisa.11. Izinqumo zeKhabhinethiAbaqashiweBonke abaqashiwe kufanele kuqinisekiswe iziqu zabo futhi bahlolwe ngokufanele.1. Mnu Siyabonga Charles Zama njengePhini loMqondisi-Jikelele (u-DDG): ku-Informal Settlements Upgrading and Emergency Housing kuMnyango Wezokuhlaliswa Kwabantu.2. Nks Zenkosi Dumile Mhlongo njengo-DDG: ku-Research Policy, Strategy, and Planning kuMnyango Wezokuhlaliswa Kwabantu.3. Mnu Jabulani Hugh Hlatshwayo njengo-DDG: kuBuchwepheshe Bolwazi Nezokuxhumana kuMnyango Wezobulungiswa Nokuthuthukiswa KoMthethosisekelo.4. Mnu Dipepenene Serage njengo-DDG: Kwezokukhiqizwa Kwezolimo, Ezempilo Nokuphepha Kokudla kanye Nokulawulwa Kwenhlekelele kuMnyango Wezolimo, Ukuguqulwa Komhlaba Nokuthuthukiswa Kwezindawo Zasemakhaya.5. Nks Hlengiwe Bhengu njenge-Chief Financial Officer kuMnyango Wezobudlelwano Bamazwe Nokubambisana.6. Nks Lucy Bele njenge-CFO kuMnyango Wezokuhlaliswa Kwabantu.IKhabhinethi nalo liyahambisana nokuqashwa kwalaba abandelayoIBhodi labaQondisi le-Water Research Commission(a) Dkt Rethabile Melamu (uSihlalo);(b) Dkt Harrison Pienaar (iPhini likaSihlalo);(c) Slz Nnenesi Kgabi(d) Mnu Willem Baird(e) Ummeli Reinette Mary Rosey;(f) Slz Aldo Stroebel;(g) Nks Zama Portia Dlamini;(h) Dkt Tendai Sawunyama;(i) Nks Nkuli Mxenge-Mayende; kanye(j) noNks Megan SchalkwykIBhodi le-National Lotteries Commission(a) Nks Beryl Ferguson;(b) Nks Precious Mvulane;(c) Mnu Willie Hofmeyr;(d) Mnu Tembinkosi Bonakele;(e) Mnu Lionel October; kanye(f) noNks Irene RamafolaAmalungu oMkhandlu Wezempilo Nokuphepha Ezimayini(a) Mnu David Msiza (uSihlalo);(b) Mnu Xolile Mbonambi;(c) Dkt Lindiwe Ndelu;(d) Mnu Divhudza Victor Mahwasane;(e) Nks Constance Titi Kekana (Elinye Ilungu);(f) Dkt Dipalesa Mobokoto (Elinye Ilungu);(g) Mnu Mthokozisi  Zondi;(h) Mnu Thabo Ngwenya (Elinye Ilungu);(i) Mnu Masibulele Naki;(j) Nks Naledi Tsipane (Elinye Ilungu);(k) Nks Melanie Roy;(l) Mnu Victor Radebe (Elinye Ilungu);(m) Mnu Nicolaas Van Rooyen;(n) Mnu J White (Elinye Ilungu);(o) Ummeli Paul Mardon;(p) Mnu Johan Du Toit Boning (Elinye Ilungu);(q) Mnu Phuthuma Manyathi;(r) Mnu Gabriel Nkosi (Elinye Ilungu);(s) Dkt Thuthula Balfour;(t) Mnu Vijay Nundall;(u) Mnu Stuart Sepetla;(v) Mnu Ronald Mafoko;(w) Mnu Joseph Phakathi (Elinye Ilungu);(x) Nks Letisha van der Berg; kanye o(y) noDkt Joseph Matjila (Elinye Ilungu).A. Imicimbi Ezayo1. INyanga ye-Afrika1.1. INingizimu Afrika izobungaza iNyanga ye-Afrika kanye noSuku lwe-Afrika ngoNhlaba 2023, kanye nalolonke izwekazi.  Mhla wama-25 kuNhlaba 2023, i-Afrika izobungaza iminyaka engama-60 yeNhlangano Yobumbano lwe-Afrika (i-OAU).1.2. Le nyanga iyithuba lokugqugquzela ubumbano lwe-Afrika, ukuhlangana nokuzinikela kwezwekazi i-Afrika ngenhloso eyodwa. IKhabhinethi licela bonke abantu baseNingizimu afrika ukuthi basebenze ngokubambisana baphokophelele ukwakha izwekazi elingcono, elibumbene neliphumelelayo. 2. IMiklomelo Kazwelonke2.1. UMongameli u-Cyril Ramaphosa uzokhipha iMiklomelo Kazwelonke kubantu baseNingizimu Afrika kanye nalabo abavela kwamanye amazwe abavelele mhla wama-28 kuMbasa 2023. IMiklomelo Kazwelonke yimiklomelo esezingeni eliphezulu kakhulu izwe eliklomelisa ngayo izakhamuzi kanye nabaphuma kwamanye amazwe abavelele ababe negalelo ekuthuthukisweni kwentando yeningi labantu futhi baba nomthelela obonakalayo ekuthuthukisweni kwezimpilo zabantu baseNingizimu Afrika.2.2. IMiklomelo Kazwelonke iphinde ibonge igalelo elifakwe ngabantu ekwakheni iNingizimu Afrika engacwasi ngebala, engabandlululi ngokobulili, yentando yeningi labantu nephumelelayo njengoba kulotshiwe kuMthethosisekelo.3. Amavoti Ezabelomali3.1 NgoNhlaba, iminyango kahulumeni izokwethula amavoti ayo ezabelomali ePhalamende.3.2 Amavoti Ezabelomali ahlanganisa ukubuyekezwa kokusebenza komnyango ngesikhathi sonyakamali owedlule kanjalo nezinhlelo zawo zokuqalisa ngezithembiso ezamenyezelwa nguMengameli kwiNkulumo Echaza Ngesimo Sezwe.3.3. IKhabhinethi licela izakhamuzi ukuthi zilandele amavoti ezabelomali ukuze zizobona ukuthi iminyango ethile izokwenza kanjani ukuthi ibeke eqhulwini ukulethwa kwezidingonqangi kulesi sikhathi esiya kuso.  3.4 Mhla we-4 kuNhlaba 2023, uNgqongqoshe Wezokuhlaliswa Kwabantu u-Nks Mmamoloko Kubayi uzohola iMbizo noMhlangano Wezinsizakalo eSoweto njengengxenye yokwakhela kwiVoti Lesabelomali labo mhla we-10 kuNhlaba 2023.3.5 Lo mcimbi uzobhekana nezinselele ezikhona ekuHlalisweni Kwabantu ezibhekene nabahlali kanjalo nokugqugquzela izinhlelo zalo mkhakha ezizosiza imiphakathi kulo mkhakha.4. USuku Lwabasebenzi4.1 USuku Lwabasebenzi luzogujwa ngoMsombuluko, mhla lu-01 kuNhlaba 2023, ngokubonga iqhaza elibalulekile elidlalwa ngabasebenzi ekwakheni umnotho nomphakathi njengokusho koHlelo Lwentuthuko Lukazwelonke.4.2 USuku Lwabasebenzi lusivumela ukuthi sibuke lokho okuzuzwe ngabasebenzi ngesikhathi seminyaka engama-29 yenkululeko kanye nokubona izinselele ezibhekene nabasebenzi kulo mnotho ocindezelekile.4.3 Luphinde lube lusuku kithina lokuthi siphinde sizinikele ekwenzeni konke esingakwenza ukwakhela amathuba izigidi zabantu baseNingizimu Afrika abangasebenzi futhi abangakwazi ukusebenzisa amakhono abo noma ukuzondla bona kanye nalabo abaseduzane nabo.4.4 Ukuzinikela kukahulumeni ekuthuthukiseni izimo zezindawo zokusebenza kanye nokulingana emakethe yezabasebenzi kuyabonakala kwizichibiyelo ezibalulekile kuMthetho Wokunxephezelwa Ngokuthola Ukulimala Nezifo Emsebenzini kanye noMthetho Wokulingana Emsebenzini ezisayinwe kamuva-nje zaba ngumthetho nguMengameli u-Ramaphosa.5. USuku Lomhlaba Lwenkululeko Yabezindaba 5.1 INingizimu Afrika izohlanganyela nomhlaba wonke ukubungaza uSuku Lomhlaba Lwenkululeko Yabezindaba mhla zi-3 kuNhlaba 2023. Lolu suku lusinika ithuba lokubungaza nokucubungula isimo senkululeko yabezindaba emphakathini wakithi kanjalo nezinselele ezibhekene nabezindaba kanye neqhaza elidlalwa ngukubandakanya abezindaba emphakathini wakithi.5.2 Abezindaba abakhululekile nabazimele bayingxenye ebalulekile yentando yeningi labantu, futhi sizoqhubeka nokuqinisekisa ukuthi abezindaba bakhululekile ukubika okuyikona, ngendlela efanele futhi nangokuzimela.6. INdebe Yomhlaba Yebhola Lomnqakiswano6.1 Sekusele izinsuku ezingaphansi kwe-100 ukuthi kuqale imiqhudelwano yokuqala yeNdebe Yomhlaba Yebhola Lomnqakiswano kuleli lengabadi e-Afrika kusuka mhla zingama-28 kuNtulikazi kuya mhla ziyisi-6 kuNcwaba, iKhabhinethi licela sonke isizwe ukuba siphinde sivule izandla ezimhlophe njengezwe elizosingatha umcimbi womhlaba.6.2 Njengoba imidlalo yeNdebe Yomhlaba Yebhola Lomnqakiswano izokwenzeka eKapa, iNingizimu Afrika izosebenzisa umlando wayo owaziwayo ekusingatheni imicimbi emikhulu kubandakanya umcimbi wakamuva-nje we-Formula E Cape Town ePrix.6.3 Izifundo esizifundile ngokusingatha le micimbi zididiyelwe ekuhleleni kwethu ukuqinisekisa ukuthi abalandeli bomdlalo nezivakashi ezweni lethu bathokozela ukuhlala futhi baphephile.6.4 IKhabhinethi licela wonke umuntu ukuthi eseke umkhankaso woLwesihlanu Webhola Lomnqakiswano ogqugquzela wonke umuntu ukuthi njalo ngoLwesihlanu agqoke izimpahla ezibonisa ukweseka iqembu Likazwelonke Lebhola lomnqakiswano laseNingizimu Afrika elaziwa ngokuthi yi-Spar Proteas.7. Umhlangano we-16 weBhodi Lezizwe (i-COP 16) weSivumelwano i-Basel Convention7.1 INingizimu Afrika izoba yingxenye ye-COP 16 yesivumelwano i-Basel Convention ezoba se-Geneva, e-Switzerland kusuka mhla lu-01 kuya mhla zi-02 kuNhlaba 2023.7.2 Isivumelwano i-Basel Convention sabekwa ukuze sizovikela impilo yomuntu kanye nemvelo kwizinto ezingaba ngumphumela wokuthuthwa kwemfucuza enobungozi. INingizimu Afrika yasivuma lesi sivumelwano mhla ziyisi-5 kuNhlaba 1994. 7.3 IKhabhinethi ligunyaze igunya leNingizimu Afrika lokuba yingxenye yezingxoxo ku-COP 16 yesivumelwano i-Basel Convention.7.4 I-COP 16 izobanjwa ilandelana nomhlangano we-11 weBhodi Lezizwe wesivumelwano i-Rotterdam Convention semvume i-Prior Informed Consent Procedure yokuHweba Ngaphakathi Ngamakhemikhali Athile Ayingozi kanye neZibulali-zinambuzane.7.5 Lesi sivumelwano siqguqguzela ukuzibophezela kanye nokubambisana phakathi kwamazwe akhona kulokhu kuhwebelana komhlaba ngamakhemikhali ayingozi. INingizimu Afrika iqinisekise lezi zivumelwano ngenxa yokuthi zinemithelela emihle kakhulu kwimvelo nasempilweni yabantu.Imiyalezo1. UkuhalalisaIKhabhinethi lihalalisela futhi lifisela okuhle laba abalandelayo:Umndeni nabangani besihlabani somculo we-jazz u-Hugh Masekela. U-Bra Hugh emva kokudlula emhlabeni ufakwe kwi-Ertegun Hall of Fame e-New York. Umculi waseNingizimu Afrika ongasekho ufakwe kanye nabanye abafana no-Louis Armstrong, u-Nat “King” Cole kanye no-Miles Davis.IKhabhinethi liphinde labongisa umsakazo i-HOT 102.7FM ngokuhlonishwa ngokufika kowamanqamu ezigabeni ezine kwimiklomelo yama-2023 New York Festival’s Radio Awards e-United States, okuyimiklomelo ebungaza ababambiqhaza embonini yomsakazo abasuka kumazwe angaphezu kwama-30.2. Amazwi enduduzoIKhabhinethi lizwakalisa amazwi enduduzo emndenini nakubangani balaba abalandelayo:Mnu Harry Belafonte, umculi ongusaziwayo emhlabeni, umlingisi kanye nesishoshovu. Ubengumgqugquzeli wamalungelo omphakathi wabantu abangama-African American futhi wadonsa amehlo omhlaba kumzabalazo wokulwa nobandlululo.Wadlala indima ebalulekile ekubekeni ebalazweni imisebenzi yabaculi baseNingizimu Afrika okungu-Miriam Makeba no-Hugh Masekela, lokho okwenza ukuthi umhlaba wonke wazi ngamanoni, imvunge kanye nesigqi saseNingizimu Afrika esasithumela umyalezo ngazo zonke izingxenye zempilo eNingizimu Afrika, ikakhulukazi, umzabalazo wethu wenkululeko.Mnu Tiego Moseneke, usaziwayo wommeli, usomabhizinisi nobekade eyisishoshovu sabafundi.Mnu Mbulelo Musi, umlawuli noKhomishina waphambilini woMkhonto We Sizwe, isishoshovu esasiyingxenye yomzabalazo wangomhla we-16 kuNhlangulana 1976, umsebenzi kahulumeni obekelwe phezulu, kanye nomakadebona womxhumanisi osebenzele uhulumeni ngendlela encomeka kakhulu.UNdunankulu waphambilini waseFreyistata u-Beatrice Marshoff, owasebenzela abantu baseNingizimu Afrika ngokuzinikela emisebenzini eminingi ayenza ekhethekile.ULoyiso Nkohla, isishoshovu somphakathi esanikela ngempilo yaso ukuthuthukisa izimpilo zemiphakathi enganakiwe yasemalokishini aseNtshonalanga Kapa. Wabulawa ngesikhathi esaphethe uhlelo lokusiza umphakathi ngokutholela indawo abantu abahlala eduze nojantshi wesitimela ukuze kuzolungiselelwa ukulungiswa kolayini bojantshi besitimela.  IKhabhinethi liyalele abomthetho ukuthi kuboshwe labo ababulele u-Mnu Nkohla. IKhabhinethi lifisela ukululama okusheshayo kulabo abalimala ngesikhathi sesigameko.Imindeni kaNqobile Zulu, oneminyaka emihlanu, kanye nomngani wakhe u-Tshiamo Ramanye, oneminyaka eyisithupha, imizimba yabo eyatholwa isicwiyiwe e-Soweto ngoLwesine mhla wama-20 kuMbasa 2023.  IKhabhinethi liyakugxeka ukubulawa ngesihluku ngalendlela exakile futhi licela umphakathi ukuthi usize amaphoyisa ekutholeni lezi zigilamkhuba. Uma kukhona abanolwazi bayanxuswa ukuthi bashayele iNombolo Elwisana Nobugebengu ku-08600 10111. Amalungu ayisishiyagalombili omndeni wakwaMemela ophuma elokishini laseMbali eMgungundlovu adutshulwa abulawa kanjalo nabesifazane ababili ababevakashile kuleli khaya ngoLwesihlanu mhla wama-21 kuMbasa 2023.IKhabhinethi lincome amaphoyisa ngokuthungatha ngokushesha abasolwa, nokuvundulula izibhamu ezintathu. Umsolwa oyedwa wadutshulwa wafa ngesikhathi kudutshulwana namaphoyisa ngoLwesihlanu mhla wama-21 kuMbasa 2023. Umsolwa wesibili wathola ukulimala wabe eseboshwa kwathi oyedwa wabaleka.Imibuzo: Mnu Tyrone Seale – iBamba likaSomlomo KahulumeniUmakhalekhukhwini: 083 5757 440"
"ISitatimende Somhlangano weKhabhinethi Obubanjwe ngoLwesithathu, mhla we-10 kuNhlaba 2023 ",11 May 2023,https://www.gov.za/speeches/statement-outcomes-cabinet-meeting-10-may-2023-11-may-2023-0000,https://www.gov.za/zu/speeches/statement-outcomes-cabinet-meeting-10-may-2023-11-may-2023-0000,"A.    Ezisematheni1.    UMhla we-10 kuNhlaba – Ukuphela kweminyaka engama-29 yokuGcotshwa kukamongameli wokuqala owakhethwa ngentando yeningi labantu. 1.1.    Lo mhlangano weKhabhinethi ubanjwe waqondana ngqo nosuku lweminyaka engama-29 lapho uMongameli u-Nelson Mandela wagcotshwa njengoMongameli wokuqala wentando yeningi labantu eNingizimu Afrika mhla we-10 kuNhlaba 1994. Emva kweminyakakhulu emithathu nesigamu yobuqonela kanye nokuhlukana kwentuthuko lapho umuntu ukuze afinyelele kwizidingonqangi kwakuya ngebala lesikhumba sakhe, iNingizimu Afrika yentando yeningi labantu yabeka imigomo yentuthuko ebandakanya wonke umuntu ukuze kuzoba nomphakathi ophumelelayo, ongacwasi ngokwebala, ongabandlululi ngokobulili futhi olinganayo.  1.2.    Ngesikhathi kukuningi esikuzuzile kusukela ngowe-1994, kusekuningi futhi okusafanele kwenziwe ukuze sizofeza amaphupho entuthuko yaleli lizwe. 1.3.    IBhangengodla laseNingizimu Afrika likhiphe uchungechunge lwezinhlamvu namaphepha emali abuyekeziwe, okungukubungaza intando yeningi labantu yomthethosisekelo kanye nokuhlonipha uMadiba wethu esimthandayo. 2.    INgqungquthela Yezempilo KaMongameli2.1.    INgqungquthela Yezempilo kaMongameli eyayibanjwe mhla wesi-4 kuya mhla wesi-5 kuNhlaba 2023 yayigxile ezinsikeni eziyisishiyagalolunye zoHlelo Lwezempilo LikaMongameli lwezi-2019: izindaba zabasebenzi; ukufinyelela emithini yokwelapha, imigomo nemikhiqizo yezempilo; ingqalasizinda; ukuxoxisana nomkhakha ozimele; ukunakekelwa kwezempilo okusezingeni eliphezulu; ukwenza ngcono ukuphathwa kwezimali zomphakathi; ukubusa nobuholi; ukuxoxisana nemiphakathi; izindlela zokudlulisa ulwazi kanye nokulungela izifo eziwubhubhane. 2.2.    Eminye yemiphumela yeNgqungquthela kwaba kunguvuselela ukuzinikela ekuqalisweni koMshwalense Kazwelonke Wezempilo (i-NHI). Lena yingxenye yohlelo lokunciphisa ukungafani ekufinyeleleni kwizinsizakalo zokunakekelwa ngokwezempilo ngokususa umthwalo wezezimali zokuthola izinsizakalo zokunakekelwa ngokwezempilo.  2.3.    IKhabhinethi lamukele ukuvunywa kwezinyathelo ezidingekayo ukulungisa kabusha uhlelo lwezempilo kanye nokusheshisa izinguquko ze-NHI. Lokhu kuzosondeza izinhlelo zethu zezempilo eduze ukuze zisize abantu baseNingizimu Afrika. 3.    Ezamandla3.1.    Uhulumeni usebenza ngokusondelana kakhulu no-Eskom ukusheshisa ukulungiswa kwamayunithi aholele ekutheni izwe libe kwiSigaba sesithupha sokucimakonga ugesi ezinsukwini ezedlule nokukhinyabeze inqubekelaphambili ohlelweni lokuthuthukisa ukutholakala kukagesi ezweni. 3.2.    Umsebenzi onzima uyaqhubeka kwa-Eskom wokukhuphula uHlelo Lokutholakala Kukagesi ngokunakekela okusimeme, okukhuphula ukusetshenziswa kweziphehli zegesi ama-Open Cycle Gas Turbine, lokho okuzokwenza kutholakale umthamo owengeziwe kubatshalizimali abazimele bakagesi ovuselelekayo kanye nokuqwashisa ngokwenza ngcono uKulawulwa Kokusetshenziswa Kukagesi kusuka kulabo abasebenzisa ugesi omningi nasemakhaya.  3.3.    Izenzo zokucekela phansi ziyaqhubeka nokukhathaza ingqalasizinda yakwa-Eskom kanjalo nokutshalwa kwamalungu e-SANDF angama-880 ukuthi aqaphe iziteshi zikagesi eziningi zika-Eskom kuyingxenye yezinyathelo zokugwema imizamo yokuwisa isizinda sikagesi sikazwelonke.   3.4.    IKhabhinethi lamukele isinqumo sokudlulisa isinqumo sakamuva seNkantolo Ephezulu yasePitoli esiyalele u-Eskom ukuthi izikhungo zomphakathi, okubandakanya izikole, imitholampilo, izibhedlela, kanye neziteshi zamaphoyisa zingacishelwa ugesi ngenhloso yokuwonga ngokubhekela imithelela yalesi sahlulelo.  3.5.    IKhabhinethi lifisa ukukhumbuza abantu baseNingizimu Afrika ukuthi baqhubeke nokonga ugesi oyi-1 000MW kuzwelonke. 4.    UKuthuthukiswa Kwengqalasizinda 4.1.    Umkhankaso wengqalasizinda yaseNingizimu Afrika wokuvuselela umnotho nokusungula imisebenzi uyaqhubeka nokuthola umfutho. Mayelana nalokhu, uNgqongqoshe Wezokuthutha, uNks Sindi Chibunga uqalise umklamo we-Ashburton Interchange Project obiza izigidigidi ezi-R2.4 kuMasipala waseMsunduzi KwaZulu-Natali, ozothuthukisa ukuthuthwa okungenazihibe kwempahla esuka kwiChweba laseThekwini iya ezweni lonkana kanye nasesifundeni se-SADC. 4.2.    UNgqongqoshe Wesemisebenzi Kahulumeni Nengqalasizinda, uMnu Sihle Zikalala usedlulise amachweba amancane ayi-13 alungiswe kabusha kusetshenziswa izigidi ezingama-R501 zoHlelo Lukahulumeni Lokulungiswa Kabusha Nokunakekelwa Kwamachweba Amancane. Ukulungiswa kwala machweba kuzokhuphula ukusebenza kahle kwawo futhi kusize umkhakha wendawo wezokudoba kanye neminye imikhakha kwiminotho yendawo. 5.    Uhambo lokuvakashela e-Jagersfontein5.1.    IPhini likaMongameli, u-Paul Mashatile uthathe uhambo lokuvakashela e-Jagersfontein, kuMasipala Wendawo i-Kopanong kwiSifunda sase-Xhariep eFreyistata. Kube nezimpendulo ngokuphakelwa okuyimpumelelo nokulinganayo kwamanzi, kanye nokuhlaliswa kabusha kwamalungu omphakathi akhahlanyezwa yinhlekelele eyadalwa ngukuqhuma kothango lwedamu.   5.2.    IKhabhinethi licele bonke abezakhiwo zemayini ukuthi babhalise amadamu agcina izinsalela zemikhiqizo yemayini noma amadamu emfucuza yemayini ohlwini loMnyango Wezamanzi Nokuthuthwa Kwendle ukuze kuzoqinisekiswa ukuthotshelwa kwemithetho yokuphepha kwamadamu. 5.3.    UMnyango Wezamanzi Nokuthuthwa Kwendle njengamanje ubuyekeza uhlu lwamadamu agcina izinsalela noma amadamu agcina imfucuza yezimayini kuleli lizwe ahlangabezana nezimfuneko ezizobizwa ngokuthi yi- ""Dams with Safety Risk”. Ngemininingwane ethe xaxa mayelana namadamu agcina imfucuza yasemayini ungathumela i-imeyili ku-greylingjm@dws.gov.za.6.    INgqungquthela Yezokuvakasha e-Afrika6.1.    INgqungquthela Yezokuvakasha e-Afrika yangowezi-2023 iyaqhubeka e-Inkosi Albert Luthuli International Convention Centre eThekwini, eyethanyelwe imboni yezokuvakasha e-Afrika, okungamazwe angaphezu kwama-20 ase-Afrika abambe iqhaza futhi abeke nemibukiso yemikhiqizo yezokuvakasha engaphezu kwama-350. 6.2.    Lo mcimbi uyinkundla ebaluleke kakhulu ukuze izingcweti zalo mkhakha zizohlanganyela ndawonye, zabelane ngamasu futhi zakhe ubudlelwano obuzozikhulisa.   6.3.    INingizimu Afrika iyazigqaja ngokuthi uhulumeni weseka amabhizinisi amancane, aphakathi, namancanyana, aphethwe ngabesifazane kanye nentsha emkhakheni wezokuvakasha nokungcebeleka.  7.    Amavoti Ezabelomali 7.1.    Iminyango kahulumeni isiqalile ukwethula amavoti ayo ezabelomali, lapho iziphendulela emphakathini ngomsebenzi umnyango osuwenzile kunyakamali. 7.2.    Uhlelo lwePhalamende lwamavoti Ezabelomali lungatholakala kwiwebhusayithi ethi: www.parliament.gov.za/parliament-programme.  7.3.    Uhlelo Lwenkulumo-mpikiswano Yamavoti Ezabelomali (Amakomidi Omphakathi) kusuka mhla we-16 kuNhlaba 2023 kuya mhla we-19 kuNhlaba 2023. I-EPC yeZezimbiwa Nezamandla(Isithangami sabezindaba 13h00 Siqinisekisiwe)16 kuNhlaba 2023Good Hope Chamber  10:00 kuya ku-15:15I-EPC Yezamanzi Nokuthuthwa Kwendle(Isithangami Sabezindaba 08:30-09:30 Sisazoqinisekiswa)16 kuNhlaba 2023M4610:00 kuya ku-12:15I-EPC Yezemisebenzi Kahulumeni Nokuphathwa Kwayo (ISikole Sikazwelonke Sikahulumeni  neKhomishini Yemisebenzi Kahulumeni)(Isithangami Sabezindaba 10:00-11:00 Sisazoqinisekiswa)16 kuNhlaba 2023Good Hope Chamber  14:00 kuya ku-16:15I-EPC YoPhiko Lwezokuxhumana Kuhulumeni Nokuhlinzekwa Kolwazi(Isithangami Sabezindaba 12:00-13:00 Sisazoqinisekiswa)16-kuNhlaba-23M4614:00 kuya ku-16:15I-EPC Yezokuthuthukiswa Kwamabhizinisi Amancane(Isithangami Sabezindaba 14:00-15:00 Sisazoqinisekiswa)16 kuNhlaba 2023Good Hope Chamber16:30 kuya ku-18:15I-EPC YoMgcinimafa Kuzwelonke(Isithangami Sabezindaba 15:00-16:00 Sisazoqinisekiswa)16 kuNhlaba 2023  M4616:30 kuya ku-18:15I-EPC Yezokuthutha(Isithangami Sabezindaba 12:00-13:00 Sisazoqinisekiswa)17 kuNhlaba 2023Good Hope Chamber15:00 kuya ku-17:15I-EPC Yezokuxhumana Nobuchwepheshe Bedijithali(Isithangami Sabezindaba 11:00-12:00 Sisazoqinisekiswa)17 kuNhlaba 2023M4615:00 kuya ku-17:15I-EPC Yezindaba Zasekhaya(Isithangami Sabezindaba 09:00-10:00 Sisazoqinisekiswa)17 kuNhlaba 2023Good Hope Chamber17:30 kuya ku-19:00I-EPC Yezemfundo Eyisisekelo(Isithangami Sabezindaba 09:00-10:00 Sisazoqinisekiswa)18 kuNhlaba 2023Good Hope Chamber14:00 kuya ku-16:15I-EPC Yezokuhlunyeleliswa Kwezimilo(Isithangami Sabezindaba 11:00-12:00)18 kuNhlaba 2023Good Hope Chamber16:30 kuya ku-18:15I-EPC Yezokuhlela, Ukuqapha, Nokuhlola(Isithangami Sabezindaba 10:00-11:00 Sisazoqinisekiswa)18 kuNhlaba 2023  M4616:30 kuya ku-18:15Ezamahlathi, Ezokudoba neMvelo(Isithangami Sabezindaba 08:30-09:30 Siqinisekisiwe)19 kuNhlaba 2023Good Hope Chamber10:00 kuya ku-12:15Ezokuvikeleka Kombuso(Isithangami Sabezindaba 13:00 -14:00 Sisazoqinisekiswa)19 kuNhlaba 2023  M4610:00 kuya ku-12:15                                    8.    UHlelo Lokucisha Izikweletu Zomasipala 8.1.    UNgqongqoshe Wezezimali usethule uhlelo lokucisha izikweletu oluzocisha izikweletu zomasipala kwa-Eskom lokho okuzosiza ukuthi imali ekhona komasipala ihlinzeke ngezidingonqangi. OMasipala kuzodingeka ukuthi bahlangabezane nezimfuneko ezihambisana nemibandela engama-33 ukuze bafaneleke.  8.2.    Le mibandela ibandakanya ukuba nenani elithile lemali engenayo ezosetshenziselwa ugesi nezinsizakalo zamanzi; okuzofaka yonke imali eqoqwe kugesi, amanzi kanye nokuthuthwa kwendle; kanye nokukhokhela u-Eskom imali yamanje kuqala kanye nokwesibili ukukhokhela amanzi ngaphambi kokukhokha enye yanyangazonke.    9.    UHlelo Lwe-Afrika 9.1.    UMongameli u-Cyril Ramaphosa ube yingxenye yoMhlangano Osezingeni Eliphezulu we-11 Wohlaka Lwesifunda Esengamele Izindlela Zokuletha Ukuthula, Ukuvikelela kanye Nokubambisana (i-PSC) we-Democratic Republic of the Congo kanye ne-Great Lakes Region, e-Burundi, njengengxenye yokuthuthukisa uHlelo Lwe-Afrika lokuthulisa izibhamu ngowezi-2030. 9.2.    UMongameli u-Cyril Ramaphosa uphinde wahambela ingqungquthela ye-Extraordinary Organ Troika Summit Plus e-Namibia. Le Ngqungquthela ithole umbiko obuya kwi-SADC Field Assessment Mission eseMpumalanga ye-Democratic Republic of Congo yabe seyibheka impendulo yesifunda ekwandeni kwezokuvikeleka nesimo sokusiza abantu. Kule Ngqungquthela kuvunyiwe ukuthi i-AU kufanele ihlanganise imizamo eyehlukene yokuletha ukuthula nokuthuthukisa ezokuvikeleka eMpumalanga ye-DRC. 9.3.    IKhabhinethi lamukele ukuqala kwezingxoxo zokuqala phakathi kombutho wezempi wase-Sudan kanye ne-Rapid Support Forces, eziqale e-Jeddah, e-Saudi Arabia, mhla we-6 kuNhlaba 2023. I-Sudan enokuthula, eholwa nguhulumeni wabantu, ayibalulekanga nje kuphela e-Sudan kodwa nakwisifunda ngokubanzi nasezwenikazini. IKhabhinethi ngakho-ke licela womabili amaqembu ukuthi axoxisane ngesivumelwano sokuqeda ingxabano futhi aqede ukuhlupheka kwabantu base-Sudan. 9.4.    IKhabhinethi liyathokoza ukuthi bonke abantu baseNingizimu Afrika abebebonise ukuthi bafisa ukubuya ekhaya bashiye izwe lase-Sudan elilwayo manje sebebuyile ekhaya futhi nosizo olulethwe ngabantu baseNingizimu afrika lusize namazwe angomakhelwane bethu.  10.    IZindaba Zohwebo10.1.    IKhabhinethi litshelwe kafushane ngokuqhubekayo ezindabeni zohwebo laphinde lakuphawula ukuthi ngenyanga kaNdasa 2023, impahla ethunyelwa kwamanye amazwe yaseNingizimu Afrika ibe izigidigidi ezi-R184 seyiyonke. UMkhakha Wezokukhiqiza wenze kahle kakhulu ekufakeni igalelo lezigidigidi ezingama-R85 ngemikhiqizo yethu ekhiqiziwe, kanye noMkhakha Wezezimayini ngokufaka igalelo lezigidigidi ezingama-R84 kanye Nezolimo ngezigidigidi eziyi-R11.   10.2.    La manani, yize engaphansi kwalawo angoNdasa wezi-2022, abonisa ukuthi umnotho waseNingizimu Afrika uhlala uqine kanjani ngisho nangesikhathi sokwehla kokukhula komnotho. Isamba esiphelele sezigidigidi ezingama-R41 sale mpahla ethunyelwa ngaphandle sithunyelwe kwamanye amazwe ase-Afrika lokho okubonisa amagxathu athathwa izimboni zaseNingizimu Afrika ukwandisa izimakethe zayo kulolonke izwekazi. 10.3.    Izimakethe lapho uhwebo ludlondlobale khona zibandakanya i-China, i-Belgium, i-Italy kanye ne-United Arab Emirates okubonisa izinzuzo ezisuka ngqo kumakhono omnotho waseNingizimu Afrika. B. Izinqumo zeKhabhinethi 1.    IQhingasu Elididiyelwe Lokulwa Nokushushumbiswa Kwezilwane Zasendle (i-NISCWT)1.1.    IKhabhinethi ligunyaze iQhingasu Elididiyelwe Lokulwa Nokushushumbiswa Kwezilwane Zasendle (i-NISCWT). Leli iqhingasu lokuqala ngqa eNingizimu Afrika. INhlosonqangi yalo ngukuhlomisa izinhlaka zabomthetho ngamakhono adingekayo ukunciphisa nokugwema isihlava esikhulayo sokushushumbiswa kwezilwane zasendle kuleli lizwe nokusongela ezokuvikeleka kuzwelonke. 1.2.    IQhingasu leli liza nezethulo eziphathekayo zokuthuthukisa ikhono labezomthetho kuleli lizwe, okubandakanya ukugxila okuthile ekuphenyeni nasekushushiseni amaqembu ezigelekeqe ezishushumbisa izilwane zasendle.  I-NISCWT ishicilelwe kuMnyango Wezamahlathi, Ezokudoba Nezemvelo ku-www.dffe.gov.za. 2.    Okhethiwe eNingizimu Afrika Njengozongenela Ukuba yiJaji Lenkantolo Yamazwe Ngamazwe Yobulungiswa (i-ICJ)2.1.    IKhabhinethi ligunyaze ukukhethwa kukaSolwazi u-Dire Tladi njengomele iNingizimu Afrika ozongenela ukukhethwa njengeJaji Lenkantolo Yamazwe Ngamazwe Yobulungiswa (i-ICJ) ngesikhathi sokhetho lwale nhlangano ngoLwezi wezi-2023.  2.2.    U-Dire Tladi unguSolwazi Womthetho Wamazwe Ngamazwe eNyuvesi yasePitoli futhi osebenza njengomengameli we-South African Branch of the International Law Association kanye neLungu Lesigungu Esiphezulu se-International Law Association. Usebenze njengoSihlalo we-International Law Commission, okuyinhlangano ye-UN ethathwa ngokuthi yiyona eyindikimba ye-ICJ. Ngaphambilini ubenguMeluleki Wezomthetho we-South African Mission e-New York kanye noMeluleki Omkhulu we-South African Foreign Ministers.3.    Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.Abantu abasha abaqashiwe kwiBhodi Labalawuli Abazimele Bebhodi labaCwaningimabhuku.(a)    Nks Precious Nompumelelo Sibiya; kanye (b)    noMnu Mojalefa Mosala. Abaqashwe kwiBhodi Lesikhashana lo-Umngeni Water Board.  (a)    Nks Khulekelwe Glynnis Mbonambi;(b)    Mnu Mzimkulu Msiwa;(c)    Nks Sylvia Thandazile Mhlongo;(d)    Nks Hlengiwe Patricia Majozi;(e)    Mnu Mfanveli James Ndlovu;(f)    Mnu Sibusiso Wycliff Mkhize; kanye (g)    noMmeli u-Lavan Gopaul.C.    IMithethosivivinywa1.    UMthethosivivinywa Wokuchibiyela Ezokuhlunyeleliswa Kwezimilo, wangowezi-20231.1.    IKhabhinethi ligunyaze ukuhanjiswa ePhalamende isihlongozo soMthethosivivinywa Wokuchibiyela Ezokuhlunyeleliswa Kwezimilo wangowezi-2023. Lezi zichibiyelo ziyimpendulo yeSahlulelo Senkantolo Yomthethosisekelo esakhishwa ngoZibandlela wezi-2020 kwi-Sonke Gender Justice NPC noMengameli weRiphabhulikhi yaseNingizimu Afrika kanye nabanye. 1.2.    Lezi zichibiyelo ziqinisa ukuzimela koMhloli Wezobulungiswa Kwezokuhlunyeleliswa Kwezimilo njengoba kulotshiwe kwiSahluko se-7(2) soMthethosisekelo weRiphabhulikhi yaseNingizimu Afrika wangowe-1996.  Lokhu kuzokwenza ukuqaliswa kweZahluko 88A (1) (b) kanye nama-91 oMthetho Wezokuhlunyeleliswa Kwezimilo, wangowe-1998 (uMthetho we-111 we-1998). 1.3.    Ukuhanjiswa koMthethosivivinywa ohlongozwayo ngakho-ke kuhlose ukuphumelelisa izinyathelo zokulungisa ukungasebenzi kwezahluko ezithile zoMthetho njengoba kuphawule iNkantolo yoMthethosisekelo.  2.    UMthethosivivinywa Wezokuthengwa Kwempahla Nezinsizakalo Kuhulumeni2.1.    IKhabhinethi ligunyaze ukuhanjiswa koMthethosivivinywa ohlongozwayo Wezokuthengwa Kwempahla Nezinsizakalo Kuhulumeni ePhalamende.   UMthethosivivinywa uchitha uMthetho woHlaka Lwenqubomgomo Yokuthenga Impahla Nezinsizakalo Ngokuzikhethela wezi-2000 (uMthetho wesi-5 wezi-2000). 2.2.    UMthethosivivinywa ohlongozwayo uhlose ukwakha uhlaka olulodwa lokuthengwa kwempahla nezinsizakalo kuhulumeni bese lususa ukuhlukana kwemithetho emayelana nokuthengwa kwempahla nezinsizakalo kuhulumeni.   2.3.    Ukubaluleka koMthethosivivinywa osahlongozwa Wezokuthengwa Kwempahla Nezinsizakalo ngukuthi uqhubela phambili izinjongo zikazwelonke ezifana nokuletha uguquko, ukuhlonyiswa kwabesifazane, intsha kanye nabantu abaphila nokukhubazeka.   2.4.    Uphinde uhlinzeke ngokugqugquzelwa kokuthengwa kwempahla yalapha ekhaya kanye nokweseka ukuqanjwa kabusha kwezinto nocwaningo lwalapha ekhaya, futhi ubhekelela kuqala amabhizinisi amancane naphakathi eNingizimu Afrika.  D.    Imicimbi Ezayo1. UHlelo Lwamazwe Ngamazwe1.1.    UMongameli u-Cyril Ramaphosa mhla we-12 kuNhlaba 2023 uzosingatha uMongameli wase-Bulgaria uMnu Rumen Radev ohambeni lwakhe lomsebenzi. Lolu hambo luzogxila ekwakhiweni kwamaxhama ezepolitiki nawokuhweba, kanjalo nokushintshana ngamasiko phakathi kweNingizimu Afrika ne-Bulgaria. I-Bulgaria isalokhu ingumhwebi obalulekile futhi ngowezi-2022 iNingizimu Afrika yathumela e-Bulgaria impahla ebiza izigidigidi ezi-R1.96.  1.2.    UMongameli u-Ramaphosa uzophinde amukele uNgqongqoshe Wombuso waseRiphabhulikhi yase-Singapore uMnu Lee Hsien Loong mhla we-16 kuNhlaba 2023 kuhambo olusemthethweni oluze eNingizimu Afrika, oluzogxila ekuqiniseni ubudlelwano obukhona phakathi kwala mazwe amabili. INingizimu Afrika yathumela e-Singapore impahla ebiza izigidigidi eziyi-R10.3 ngowezi-2022, uma iNingizimu Afrika ibala nempahla eyasala. Imikhiqizo yaseNingizimu Afrika ehamba phambili eyathunyelwa e-Singapore ibandakanya i-aluminum, i-sintered dolomite kanye ne-Portland cement, phakathi kweminye. 2.    Ukuzibandakanya Kwizigameko Zemvelo Emhlabeni2.1.    IKhabhinethi ligunyaze ukuthi iNingizimu Afrika ibe yingxenye yezingxoxo kwiSeshini Yesibili yeKomidi Lohulumeni Lokuxoxisana (i-INC 2) mayelana ne-Internationally Binding Instrument On Plastic Pollution Including Marine Environments ezobanjelwa e-Paris, e-France kusuka mhla wama-29 kuNhlaba kuya mhla zi-02 kuNhlangulana 2023.  I-INC umsebenzi wayo ngukusungula isivumelwano somhlaba mayelana nokungcoliswa kwemvelo ngopulasitiki, okubandakanya imvelo yasolwandle.  2.2.    IKhabhinethi liphinde lagunyaza iNingizimu Afrika ukuthi ibe yingxenye yoMkhandlu Wamazwe Ngamazwe Olawula uHlelo lwama-35 Lwezizwe Ezibumbene Lwezemfundo, Ezesayensi, neNhlangano Yezamasiko kanye Nomhlaba okulindeleke ukuthi lube se-Paris, e-France kusuka mhla we-12 kuya mhla we-16 kuNhlangulana 2023.  2.3.    Igunya le-UNESCO MAB ICC ngukugqugquzela izindlela zokuphila ezingalimazi imvelo. INingizimu Afrika iqale ngokuba yingxenye yoHlelo lwe-Man and Biosphere (i-MAB) ngowe-1995 kwiNgqungquthela ye-Seville e-Spain.  INingizimu Afrika njengamanje isesigabeni sokuqalisa iQhingasu LeNingizimu Afrika Lokulondolozwa Komhlaba elizosebenza njengomhlahlandlela ekuqalisweni koHlelo lwe-MAB kuzozonke izigaba zokuphatha ekulondolozweni komhlaba. 3.    Uhambo lwePhini likaMongameli wase-Colombia oluza eNingizimu Afrika.3.1.    IPhini likaMongameli u-Paul Mashatile lizosingatha uzakwalo wase-Colombia, uMhlonishwa uNkk Vice Francia Elena Márquez, iPhini likaMongameli waseRiphabhulikhi yase-Colombia kuhambo loMbuso ngoLwesihlanu mhla we-12 kuNhlaba 2023. Lolu hambo luhlose ukuqinisa ubudlelwano phakathi kwala mazwe amabili iNingizimu Afrika ne-Colombia njengoba i-Colombia iqala izingxoxo ezinzulu nezwekazi lase-Afrika. 4.    Izithangami Zabezindaba zamalungu eSigungu Esiphezulu Sikazwelonke.4.1.    UNgqongqoshe Wezikagesi uDkt Kgosientsho Ramokgopa uzokwethulela abezindaba ngokwakamuva kwinqubekelaphambili yokuqaliswa koHlelo Lwezinyathelo Zikagesi (i-EAP) ngoLwesihlanu mhla we-12 kuNhlaba 2023 ngehora le-14:00. Lezi zithangami zabezindaba ezenzeka njalo ngeviki zihlinzeka ngethuba lokwazisa abezindaba nesizwe sonke ngenqubekelaphambili esiyenziwe ekubhekaneni nenkinga yokucimakonga ugesi evikini eledlule kanye nokuziphendulela nokuchaza izimo eziholele ezigamekweni zakamuva zokucimakonga kukagesi. 5.    INyanga Ye-Afrika.5.1.    NgoNhlangulana, iNingizimu Afrika ibungaza iNyanga ye-Afrika, okuyisikhumbuzo sokusungulwa kweNhlangano Yezizwe Ezibumbene (i-OAU) ngowe-1963, eyaziwa namhlanje ngokuthi yiZizwe Ezibumbene (i-AU). Ummongo we-AU kulokhu kungukuthuthukisa ukuthula nozinzo ezwenikazini.  6.    IMiqhudelwano Yomhlaba Yebhola Lomphebezo Elidlalwa Etafuleni6.1.    IMidlalo Yamanqamu Yomhlaba Yebhola Lomphebezo Elidlalwa Etafuleni ye-ITTF yezi-2023 izoqala mhla wama-20 kuya mhla wama-28 kuNhlaba 2023.  6.2.    Lo mcimbi uzobanjelwa e-International Convention Centre eThekwini, futhi unika ithuba aMadoda naBesifazana abadlala ngaBodwana, kanjalo naMadoda, aBesifazane naBaxubile. IKhabhinethi lifisela bonke ababambiqhaza okuhle kule midlalo.  6.3.    IMidlalo Yamanqamu Yomhlana Yebhola Lomphebezo ye-ITTF izoba yimidlalo eshiya uphawu emlandweni webhola lomphebezo elidlawa etafuleni, njengoba kungokokuqala ngqa eminyakeni engama-80 ukuthi le midlalo ibanjelwe kwelengabade e-Afrika. 7.    INdebe Yomhlaba Yebhola Lomnqakiswano7.1.    Njengoba kusele izinsuku ezingama-81 ngaphambi kokuqala kweNdebe Yomhlaba Yebhola Lomnqakiswano, iKhabhinethi linxusa abantu baseNingizimu Afrika ukuthi bagcine lo mdlandla wesizwe uqhubeka ngoLwezihlanu Bebhola Lomnqakiswano. 8.    Ukwenganyelwa koHlelo Lokuthuthukiswa Kwezifunda8.1.    UMongameli u-Cyril Ramaphosa uzobamba iMbizo kaMongameli yesi-8 yoHlelo Lokuthuthukiswa Kwezifunda (i-DDM) eSifundeni i-Cape Winelands, eNtshonalanga Kapa mhla we-19 kuNhlangulana 2023 njengengxenye yemizamo kahulumeni yokuthuthukisa ukulethwa kwezidingonqangi kanye nokungashiyi muntu ngemuva kule mizamo. 8.2.    Amalungu eSigungu Esiphezulu maduze-nje azoqala uHlelo lweMbizo olulandelayo njengengxenye yezingxoxo ezisondeza uhulumeni eduze kwabantu futhi egqugquzela intando yeningi labantu ebandakanya wonke umuntu eholela ekusombululeni izinkinga ezihamba phambili kanye nezinye izinkinga zokulethwa kwezidingonqangi.  E.     Imiyalezo1.    UkuhalalisaIKhabhinethi lihalalisela futhi lifisela okuhle laba abalandelayo: Nks Kirsten Neuschäfer ngokuhlabana ku-Golden Globe Race lapho echithe cishe izinsuku ezingama-235 ehamba ngomkhumbi ngaphandle kwe-GPS nobunye ubuchwepheshe. Bekunguye kuphela owesifazane obengenelile futhi waba ngowesifazane wokuqala ukuhlabana kumjaho wokuzungeleza umhlaba.   2.    Amazwi enduduzo IKhabhinethi lizwakalisa amazwi enduduzo emndenini nakubangani balaba abalandelayo: Isishoshovu esilwisana nobandlululo sase-Dutch uMnu Klaas de Jonge, umlweli ozinikele wenkululeko, owaklonyeliswa nge-National Order of the Companions ka-OR Tambo. U-De Jonge ukhunjulwa ngokufuna ukukhoseliswa ezindlini zamanxusa ase-Dutch lapho ahlala khona iminyaka emibili ebalekela ukuboshwa ngamaphoyisa obandlululo. Uphinde akhunjulwe ngomsebenzi wakhe wokuxazulula izingxabano emazweni amaningi ezwenikazini.  Ingcweti kwezamandla, uMnu Ted Blom, obengumhlaziyi ozimisele nonengqondo kwinqubomgomo yezamandla.USayitsheni uLwando Lawrence Bunga, uSayitsheni Mario Nel kanye no-Constable Lefaka, amaphoyisa amathathu oPhiko Lwamaphoyisa eNingizimu Afrika abulawa evikini eledlule ngesikhathi esemsebenzini ezifundeni zangakubo kuMkhandludolobha i-Nelson Mandela kanye ne-Buffalo City eMpumalanga Kapa nase-Atteridgeville, e-Gauteng. Ngaphezu kwalokhu, amanye amaphoyisa amabili abulewe izolo. IKhabhinethi ligxeka kakhulu lokhu kubulawa kwamaphoyisa futhi likuthatha njengokusongela ukuvikeleka kwesizwe. IKhabhinethi seliyalele abomthetho ukuthi bangashiyi lutho ekuthungatheni izigilamkhuba ezibulala amaphoyisa. Iqhawe legalofu elithandwa kakhulu eNingizimu Afrika, uMnu John Bland (77),  owahlabana ngezindondo ezingama-36 kulo msebenzi weminyaka eminingi.  Imibuzo:Mnu Michael Currin – iBamba likaSomlono KahulumeniUmakhalekhukhwini: 082 462 7896 "
"ISitatimende Somhlangano weKhabhinethi wangoLwesithathu, mhla wama-24 kuNhlaba 2023 ",25 May 2023,https://www.gov.za/speeches/statement-cabinet-meeting-24-may,https://www.gov.za/zu/speeches/statement-cabinet-meeting-24-may,"A.    Ezisematheni1.    Ezamandla1.1.    IKhabhinethi liyiphawulile inqubekelaphambili esiyenziwe ekuqalisweni koHlelo Lwezamandla, kanti liyazibona izingqinamba ezilokhu zikhona eziphazamisa isizinda sikagesi sikazwelonke.  1.2.    Njengoba izwe lingena esikhathini saseBusika, iKhabhinethi lamukele ukuphothulwa kweNkontileka yama-400 megawatts (MW) kagesi owengeziwe ngohlelo lwe-Standard Offer Programme oluzotholakala ngobuchwepheshe ngaphambi kokuphela kukaNhlaba wezi-2023.  1.3.    Ngaphezu kwalokhu, uMnyango Wezempilo usukhombe izibhedlela ezingama-213 okufanele zingacinyelwa ugesi ngenhloso yokuwonga, ezingama-76 zazo esezivele zingacinyelwa nosekuzokwengezwa ezinye izibhedlela ezingama-46 ngokuqhubeka kwesikhathi.  1.4.    IKhabhinethi liphinde lamukela ukwethulwa osekusemome kwe-Energy One-Stop Shop mhla wama-31 kuNhlaba 2023 ye-Invest SA okuhloswe ngako ukusheshisa izinqubo zokulawula ezizosiza izinkampani ezintsha eziphehla ugesi ukuthi nazo zibe yingxenye. 1.5.    Liphawule inqubekelaphambili esiyenziwe eSiteshini Sikagesi iKusile yokubuyisa ugesi oyizi-3 200 MW, kumayunithi 1, 2, 3 no-5 kwisizinda sikazwelonke uma kuphela owezi-2023.1.6.    IKhabhinethi likhathazekile ngezindaba ezingamampunge ezilokhu ziqhubeka zizungeza ezinkundleni zokuxhumana zokuthi maduze-nje isizinda sikagesi sikazwelonke sizowa lokho okuzoholela ebumnyameni ezweni lonke.  U-Eskom uqinisekise uhulumeni ngezinhlelo ezibekiwe zokuvikela uhlelo lokusebenza lokugwema ubumnyama kuleli lizwe.1.7.    IKhabhinethi liyaphinda licela bonke abantu baseNingizimu Afrika ukuthi baqhubeke nokonga ugesi. Okuhlosiwe ukonga okungenani i-1 000 MW nsuku zonke, okulingana nokonga isigaba esisodwa sokucishwa kukagesi ngenhloso yokuwonga usuku ngalunye.1.8.    UNgqongqoshe Wezogesi, uDkt Kgosientsho Ramokgopa, uzokwazisa izwe ngokuqaliswa koHlelo Lwezamandla ngoLwesihlanu, mhla wama-26 kuNhlaba 2023, esithangamini sabezindaba. 2.    Ezempilo2.1.    Uhulumeni usesungule ikomidi lezobuchwepheshe, eliholwa nguMnyango Kazwelonke Wezempilo, njengendlela yokubhekana nokubheduka kwesifo sohudo e-Hammanskraal eDolobheni lase-Tshwane, esesithathe impilo yabantu abayi-15 ngomhla wama-24 kuNhlaba 2023. 2.2.    Umsebenzi omkhulu uyaqhubeka wokuhlolisisa yonke imisuka yokungcola, okungaba imithombo yamanzi, izimoto ezihambisa amanzi, izimpompi kanye nesihlanzimanzi i-Rooiwal Wastewater Treatment Works (i-WWTW). Kuze kube yimanje, abukho ubufakazi begciwane lesifo sohudo osebutholakele kule mithombo yamanzi, lokho okuqinisa ukuthi kungenzeka ukubheduka kwesifo sohudo kwasuka esigamekweni esisodwa sokungcola kwamanzi, njengoba izigameko zamanje zingenxa yokungcola okusuka kumuntu kuye komunye.2.3.    Njengoba kuqaliswa izindlela zokungenelela, abahlali base-Hammanskraal bayagqugquzelwa ukuthi babilise amanzi empompi futhi bafake ingcosana kasawoti ngaphambi kokuwaphuza.  Ngaphezu kwalokhu, noma ngubani ohanjiswa yisisu, ukucanuzela kwenhliziyo noma izimpawu zokuphathwa isisu kufanele avakashele udokotela wakhe ngokushesha noma umtholampilo wendawo. 2.4.    UNgqongqoshe Wamanzi Nokuthuthwa Kwendle, uMnu Senzo Mchunu, uzohlangana noSodolobha weDolobha lase-Tshwane u-Cllr Cilliers Brink, ngoLwesihlanu mhla wama-26 kuNhlaba 2023 emzamweni wokuqhamuka nesu elihlanganyelwe lokulungiswa osekudlulelwe isikhathi kwe-Rooiwal WWTW. 2.5.    Ngemininingwane ethe xaxa ungashayela inombolo ephuthumayo esebenza ubusuku nemini yeSikhungo Sikazwelonke Sezifo Ezithelelanayo (i-NICD) ku-082 883 9920. Imihlahlandlela yokwelashwa kwesifo sohudo itholakala ngobuchwepheshe ku-www.nicd.ac.za.3.    UCwaningo Lwekota Lwabasebenzi (i-QLFS)3.1.    IKhabhinethi ligqugquzelwa ukuthi i-QLFS yokuqala yangowezi-2023 ibonise ukukhula ngekota okulandelanayo kwenani lemisebenzi kanye nokuqashwa kwabantu abayizigidi eziyi-16.2 kusondela kancane kwinani eliyizigidi eziyi-16.4 labantu abaqashwa ngaphambi kwezinsuku zokuhlasela kwegciwane le-Corona (i-COVID-19). Lokhu kucacisa bha ukuthi umnotho waseNingizimu Afrika ululama ngokuqinile kwimiphumela yalolu bhubhane.  3.2.    Izibalo zemisebenzi zekota yokuqala zibonisa imisebenzi eyizi-209 000 eyasungulwa kumkhakha ohlelekile kanye nemisebenzi eyizi-107 000 kumkhakha ongahlelekile ngesikhathi sekota yokuqala yonyaka. 4.    Ubudlelwano beNingizimu Afrika ne-United States (i-US)  4.1.    IKhabhinethi likuqinisekisile ukuthi ubudlelwano phakathi kweNingizimu Afrika ne-US busalokhu bubuhle, buqinile futhi womabili amazwe ayazuza kubona kulandela umhlangano phakathi kukaNgqongqoshe Wezobudlelwano Bamazwe Ngamazwe Nokubambisana, uDkt Naledi Pandor kanye neNxusa lase-US eliseNingizimu Afrika, uMnu Reuben E Brigety, emva kwezinsolo zakhe zokuthi iNingizimu Afrika inikeze i-Russia izikhali. 4.2.    IKhabhinethi liphinde lagcizelela ukuthi izindlela ezisunguliwe zokuxhumana zamanxusa azo zonke izizwe zikhona, kubandakanya i-US, ukuzwakalisa izinkinga uma ziqubuka ekuphathweni kobudlelwano phakathi kwala mazwe womabili. 4.3.    IKhabhinethi lamukele isimemezelo sikaMongameli u-Cyril Ramaphosa sokusungulwa kophenyo oluzimele oluzohlolisisa izinsolo zokuthi kwahanjiswa izikhali zisuka eNingizimu Afrika ziya e-Russia. Imininingwane yalolu phenyo izomenyezelwa ngokuhamba kwesikhathi. 5.    Ubudlelwano beNingizimu Afrika ne-Singapore5.1.    UMongameli u-Ramaphosa usingathe uNgqongqoshe Wezwe u-Lee Hsien Loong weRiphabhulikhi yase-Singapore ngoLwesibili, mhla we-16 kuNhlaba 2023.5.2.    Izwe lase-Singapore lingabatshalizimali abakhulu eNingizimu Afrika, nasebetshale izimali zenani eliphelele elingaphezu kwezigidigidi ezi-R5 emikhakheni efana neyokukhiqiza, izinsizakalo zezimali kanye nokuthengiswa kwezindlu. Izivumelwano ezisayiniwe phakathi kwamazwe womabili zihlose ukuqinisa uhwebo, utshalomali, ezemfundo kanye nokubambisana kwezokuvikeleka.  6.    IMbizo kaMongameli yoHlelo Lokuthuthukiswa Kwezifunda (i-DDM) eNtshonalanga Kapa6.1.    UMongameli u-Ramaphosa ubambe iMbizo kaMongameli ye-DDM yesithupha eNtshonalanga Kapa, kuMasipala Wendawo i-Drakenstein, kwiSifunda sase-Cape Winelands, ngoLwesihlanu ziyi-19 kuNhlaba 2023.6.2.    UMongameli uhole ithimba eliphuma kuzo zontathu izinhlaka zikahulumeni ngaphansi kwesiqubulo esithi: “Asishiyi Muntu Ngemuva”. IMbizo yandulelwa uhambo lukaMongameli lokuvakashela lapho kwakhiwa khona indawo yokuhlalisa abantu eseduze i-Vlakkeland Catalytic Human Settlement Development, okuluhlelo olukhulu lokwakhiwa kwezindlu zomphakathi olwake lwaba khona kuze kube manje kuMasipala Wendawo i-Drakenstein. Ukwakhiwa okwaqala ngowezi-2017 kuzothi kungaphothulwa bese kuhlinzeka ngezindlu eziyi-2 556 kulabo abafanelekile.   6.3.    Ukwakhiwa kwezindlu ezingama-942 kweSigaba Sokuqala kuyaqhubeka, okuyizindlu ezingama-454 eseziphothuliwe kanye nezingama-301 ezisakhiwa. Ukubaluleka kwalo mklamo ukuthi ubhekelela izinhlelo zezindlu ezehlukahlukene kusuka kulabo abahola i-R0 kuya kwizi-R3 500 (ngaphansi KoHlelo Oludidiyelwe Lokuhlaliswa Kwabantu), kuya kulabo abasoHlelweni Lokuxhaswa Ngezimali Zokuthenga Indlu, labo abahola phakathi kwezi-R3 501 kuya kwizi-R22 000 ngenyanga. Womabili amathuba Ezindlu Zomphakathi kanjalo namathuba ezindlu Zomakadebona Bezempi akhona kulo mklamo. 7.    UHambo Lokuyohlola Umsebenzi kuMasipala Wedolobha laseThekwini kanye noMasipala Wesifunda saseMgungundlovu mhla we-18 nomhla we-19 kuNhlaba 20237.1.    IPhini likaMongameli u-Paul Mashatile uxoxisane nababambiqhaza kwezemfundo nokuqeqeshwa, ezolimo, ezentengiselwano kanye nezimboni ngesikhathi sohambo lokuyohlola umsebenzi kuMasipala Wedolobha laseThekwini kanye noMasipala Wesifunda saseMgungundlovu njengengxenye yokuhambela ukuhlola imisebenzi ye-DDM.7.2.    Enye yemiklamo ehamba phambili evakashelwe kube yindawo okwakhiwa kuyona i-Ntshongweni Catalytic Project, lapho okwakhiwa khona iDolobha Lesimanjemanje phakathi kweTheku noMgungundlovu. Lo mklamo uzovuselela imisebenzi efukula umnotho endaweni, nokufaka igalelo lotshalomali olubiza izigidigidi ezi-R15 eminyakeni eyi-10 kuya kweyi-15 ezayo. 8.    Ingqalasizinda yamanzi8.1.    UMongameli U-Ramaphosa uvakashele umklamo i-Lesotho Highlands Water Project ngoLwesibili, mhla wama-23 kuNhlaba 2023 lapho abe yingxenye womcimbi wokuphendulwa kwesoyi leSigaba Sesibili somklamo. Lo mklamo owasayinwa eminyakeni eminingi eyadlula futhi wabambezeleka, lo mcimbi ubonisa ukubaluleka kokusheshiswa kwalo msebenzi obalulekile wala mazwe womabili. Umklamo i-Lesotho Highlands Water Project ubaluleke kakhulu ekuqinisekiseni ukutholakala kwamanzi e-Gauteng, eFreyistata, eMpumalanga, eNyakatho Ntshonalanga naseNyakatho Kapa. 8.2.    Ukutshalwa kwezimali kwingqalasizinda yamanzi ukuze kuzothuthukiswa izimpilo zabantu baseNingizimu Afrika kuyaqhubeka njengoba kwatshelwe omasipala imali engaphezu kwezigidigidi ezi-R14 ukuthi babhekana nenkinga yokusilela emuva kwingqalasizinda yamanzi, ngokusebenzisa iSibonelelo Sengqalasizinda Yezifunda (i-RBIG) kanye neSibonelelo Sengqalasizinda Yezinsizakalo Zamanzi (i-WSIG). I-RBIG izosetshenziswa kwimiklamo eyi-130 bese kuthi i-WSIG yona izofakwa kwimiklamo engama-400 kulolonke izwe. 8.3.    IKhabhinethi liphinde lathokozela ukuthi uMnyango Wamanzi Nokuthuthwa Kwendle (i-DWS) uthatha amagxathu ekulweni nenkohlakalo njengoba usuthole cishe izigidi ezingama-R600 ezikhokhwe yizinkampani ezazuza ngokuthola amathenda ngokungekho emthethweni.  IKhabhinethi liphinde laziphawula izinyathelo zokulawula ezibekwe ngumnyango zokuqeda ukusetshenziswa kwezimali okungahambisani nomthetho, okungenasidingo nokumoshayo.9.    Indondo Yezokuvikeleka Komphakathi9.1.    INingizimu Afrika ithole iNdondo Yomsebenzi Omuhle kwezoKuvikeleka Komphakathi e-Afrika ngowezi-2023 yeNhlangano Yamazwe Ngamazwe Kwezokuvikeleka Komphakathi (i-ISSA), ebonisa ukubonga ukuzinikela kukahulumeni ezimpilweni zabantwana bethu, ikakhulukazi labo abaphuma emakhaya adla imbuya ngothi futhi abuthakathaka. 9.2.    Isicelo sokungenela ukuthola le ndondo seNingizimu Afrika sasinesihloko esithi: “Ukwandiswa kancane kancane kokuvikeleka kwenhlalo yabantwana ababuthakathaka: Udaba lweSibonelelo Sabantwana, eNingizimu Afrika”. Inani eliphelele lezicelo zokungenela ezamukelwa zazisuka ezikhungweni ezingamalungu ezingama-48 emazweni angaphezu kwama-30 e-Afrika. 9.3.    Izibonelelo zethu zomphakathi zingummongo wohlelo lukahulumeni lokuqeda ububha futhi zingumnyombo wokubuyisa isithunzi sabantu bakithi.  Uhlelo lweNingizimu Afrika lokuvikela umphakathi luphakathi kwezinhlelo ezinkulukazi emhlabeni, njengoba lunabantu abangaphezu kwezigidi eziyi-18 abahlomula kulona.  10.    Amavoti Ezabelomali10.1.    IKhabhinethi liyathokoza ukuthi amaVoti Ezabelomali eminyango kahulumeni aqhubeka kahle. Uhlelo lwamaVoti Ezabelomali azayo kanye nezithangami zabezindaba: 10.1.1.    NgoLwesihlanu mhla wama-26 kuNhlaba 2023 ngehora le-13:00, uNgqongqoshe Wezokubusa Ngokubambisana Nezindaba Zendabuko (i-CoGTA), uNks Thembi Nkadimeng, uzobamba isithangami sabezindaba mayelana neVoti leSabelomali elizocacisa izinyathelo okuhloswe ngazo ukuqinisa ukusebenza komasipala.  10.1.2.    NgoLwesibili, mhla wama-30 kuNhlaba 2023, uNgqongqoshe Wezokuthuthukiswa Komphakathi, uNks Lindiwe Zulu, kanye noNgqongqoshe Wezobulungiswa Nokuhlunyeleliswa Kwezimilo, uMnu Ronald Lamola, bazoba namaVoti Ezabelomali kanti imininingwane yezithangami zabezindaba izokhishwa ngokuhamba kwesikhathi. 10.1.3.    IVoti Lesabelomali leHhovisi likaMongameli lizokwethulwa ngoLwesithathu, mhla wama-31 kuNhlaba 2023 kanti isithangami sabezindaba ngeNqubekelaphambili Yezinguquko Zezakhiwo kanye Nemizamo Yokusungula Imisebenzi ehlanganiswa ngohlelo lwe-Operation Vulindlela sizoba ngoLwesibili, mhla wama-30 kuNhlaba 2023.11.    USuku Lwe-Afrika kanye nokubungaza iminyaka engama-20 yeNdlela Yokuhlolana Kwamazwe ase-Afrika (i-APRM)11.1.    IKhabhinethi nabobonke abantu baseNingizimu Afrika bahlanganyele nezwekazi lase-Afrika nomhlaba wonke ukubungaza uSuku lwe-Afrika ngoLwesine, mhla wama-25 kuNhlaba. Lo nyaka ubalulekile ikakhulukazi njengoba uluphawu lokuphela kweminyaka engama-60 kwasayinwa isisekelo somqulu weNhlangano Yobumbano Lwamazwe ase-Afrika, eyandulela uBumbano Lwamazwe Ase-Afrika.  Isiqubulo semibungazo yangowezi-2023 esithi - “Ukusheshisa Ukuqaliswa Kokuhwebelana Ngaphandle Kokukhokha Intela Kwamazwe Asezwenikazini i-Afrika” – sibonisa amagxathu athathwayo ekuqaliseni ukusebenza kwale nkundla yokuhweba enkulukazi emhlabeni. 11.2.    Umbungazo weNyanga ye-Afrika wakulo nyaka uqondane nokuphela kweminyaka engama-20 ye-APRM, okuhloswe ngako ukuqinisa ukubusa kahle ezwenikazini ngokulandela izindlela zokuthi izwe lifunde kwelinye izwe futhi aphinde ahlolane wona.  B. Izinqumo zeKhabhinethi 1.    INdawo Yomnotho Okhethekile (i-SEZ) e-Namakwa1.1.    IKhabhinethi ligunyaze ukubekwa kwe-SEZ e-Namakwa e-Aggeneys eNyakatho Kapa. Lesi sethulo sokubekwa senziwe ngokwemigomo yoMthetho Wezindawo Zomnotho Okhethekile, wezi-2014 (uMthetho we-16 wezi-2014) futhi i-SEZ eyethuliwe iyingxenye yoMkhankaso KaMongameli Wotshalomali.1.2.    I-SEZ yase-Namakwa izovula amathuba okuhlomula ezimayini, ukukhiqizwa kwehayidrojini ehlanzekile, ukuthuthukiswa kwezingqalasizinda, ugesi ovuselelekayo kanye nokwenziwa kwemikhiqizo yezolimo. Le mikhakha ibaluleke kakhulu ekusungulweni kwemisebenzi kanye nokuthuthukiswa komnotho waseNyakatho Kapa nowezwe.  1.3.    Lungaphezu kwezigidigidi ezingama-R29 utshalomali oseluvele luthenjisiwe esigabeni sokuqala se-SEZ. Lokhu kubandakanya izithembiso eziphuma ku-Vedanta Zinc (izigidigidi eziyi-R16), e-Frontier Rare Earth (izigidigidi eziyi-R13), e-Hive Energy (izigidi ezingama-R200) kanye nase-RRS Trade and Investment (izigidi eziyi-R100). 2.    UShicilelo Lwesithathu Lweqhingasu Likazwelonke Lwezinsiza Zamanzi (i-NWRS-3) lwangowezi-20232.1.    IKhabhinethi ligunyaze i-NWRS-3 yangowezi-2023 ukuthi iqaliswe futhi leli qhingasu liphoqa zonke iziphathimandla kanye nezikhungo ezisebenzisa uMthetho Kazwelonke Wamanzi, we-1998 (uMthetho wama-36 we-1998). 2.2.    Leli qhingasu lakhiwe ngokubuyekezwa kweminyaka emithathu ye-NWRS-2, okuveze izindawo lapho kube nempumelelo khona kanye nezindawo ezisanenselele.  2.3.    I-NWRS-3 iqukethe izinhlosonqangi ezintathu, zokuthi ezamanzi nokuthuthwa kwendle kufanele zeseke ukuthuthukiswa, ukuqedwa kobubha nokungalingani, zifake igalelo emnothweni nasekusungulweni kwemisebenzi, futhi amanzi kufanele avikelwe, asetshenziswe, athuthukiswe, aphathwe futhi alawulwe ngokusimeme nangokulingana. 2.4.    Leli qhingasu lenza izethulo ezibambekayo zokukhushulwa kokuthunyelwa kwamanzi, ukunciphisa ukudingeka kwamanzi, ukuphathwa ngendlela kwamanzi nokuthuthwa kwendle, ukubekwa kwezinqubomgomo emkhakheni wezamanzi nokuthuthwa kwendle, ukuphakwa kwamanzi ukuze kuzokwenzeka izinguquko, ukugqugquzela ukubambisana kwamazwe ngamazwe, kanye nokuphathwa kwamanzi nokuthuthwa kwendle ngaphansi kwesimo sezulu esiguquguqukayo.  2.5.    I-NWRS-3 ishicilelwe kwiwebhusayithi yase-DWS ethi: www.dws.gov.za. 3.    Umbiko ngezinyathelo eziqaliswe nguMnyango Wezokuvikeleka (i-DoD) ukubhekana nendlela yokuziphatha kwamalungu oMbutho Wezokuvikeleka Kuzwelonke eNingizimu Afrika (i-SANDF) atshalwe kwimisebenzi yokuletha ukuthula.  3.1.    IKhabhinethi lithole umbiko ngenqubekelaphambili eyenziwa iNingizimu Afrika ekubhekaneni nendlela yokuziphatha kwamanye amalungu e-SANDF atshalwe kwimisebenzi yokugcina ukuthula kulolonke izwekazi.3.2.    I-SANDF ibilokhu ingumthombo wokuzigqaja kwesizwe njengoba iyingxenye yemisebenzi yokugcina ukuthula ezwenikazini eletha uzinzo nokuthula ezizweni zase-Afrika ezibambene ngempi ngosizo lweZizwe Ezibumbene (i-UN). 3.3.    Mayelana nezinsolo zamacala ezocansi abandakanya abagcini bokuthula bombutho wezokuvikeleka ezaqubuka ngowezi-2015, iThimba loNgqongqoshe lasungulwa ngowezi-2019 ukuze lizophenyisisa amacala okuxhashazwa nokuhlukunyezwa ngokocansi (i-SEA) ngaphakathi e-DoD.  3.4.    IKhabhinethi lithokozile ngeqoqo lezinyathelo ezibekiwe ukubhekana nezehlakalo ze-SEA kwimisebenzi ye-SANDF yokugcina ukuthula.  I-UN iyayibonga iNingizimu Afrika ngokwenza kahle futhi yancoma leli lizwe ngenqubekelaphambili eliyenzile ngokuqeda i-SEA kwi-SANDF. 3.5.    IKhabhinethi ligcizelele ukuthi izenzo ze-SEA ngeke zimukeleke ukudicilela phansi umlando omuhle we-SANDF ezwenikazini.  4.    INyanga Yentsha yangowezi-2023 4.1.    IKhabhinethi ligunyaze uHlelo Lwenyanga Yentsha lwangowezi-2023 ngaphansi kwesiqubulo esithi: “Ukusheshisa Ukukhululwa Komnotho Wentsha Ukuze Izoba Nekusasa Elisimeme”.   4.2.    IPhini likaMongameli u-Mashatile uzokwethula inkulumo yoSuku Lukazwelonke kulo nyaka oluzobe lugujwa ngezinsuku ezimbili kusuka mhla we-16 kuya mhla we-17 kuNhlangulana 2023 e-Mangaung Outdoor Sport Centre, e-Mangaung, e-Bloemfontein, eFreyistata.  Kulezi zinsuku ezimbili, kuzoba nethuba lokuthi intsha ibe yingxenye yenkulumo-mpendulwano noNgqongqoshe kanye nabanye ababambiqhaza mayelana nokuqeqeshwa okwehlukahlukene, amathuba amabhizinisi nawokuzithuthukisa akhona kuhulumeni nakulabo okubanjisenwe nabo emphakathini.  4.3.    INyanga Yentsha izokwethulwa ngoLwesine, mhla lu-1 kuNhlangulana nguNgqongqoshe eHhovisi likaMongameli laBesifazane, Intsha kanye Nabantu Abaphila Nokukhubazeka, uDkt Nkosazane Dlamini Zuma kwisigcinamagugu i-Hector Pieterson Memorial and Museum e-Soweto. 4.4.    IKhabhinethi linxusa umphakathi ukuthi uqinise imizamo yokuqinisekisa ukuthi abantu abasha bayafinyelela emathubeni azobavumela ukuthi babe yingxenye yomnotho. 4.5.    Uhulumeni, njengomqashi omkhulu, usephendulile kwisidingo sokuthuthukiswa kwamakhono nokuqashwa kwentsha ngokuvulela labo abaneziqu kodwa abangasebenzi ukuthi bathole ulwazi lomsebenzi ngohlelo lwe-Public Service Graduate Internship and Learnership Programme. Uhulumeni uphinde waqalisa isikhwama i-Social Employment Fund (i-SEF) wabuye wavuselela imizamo ye-National Youth Service (i-NYS) yokusungula imisebenzi edonsele izinkulungwane zabantu abasha emnothweni.   4.6.    UHlelo lukaMongameli Lokusungulela Intsha Imisebenzi seluvele luphumelele ukuthola amathuba emisebenzi yesikhashana ekhokhelayo eyizigidi ezi-1.5, abayisigidi abafakwe emisebenzini, amathuba ayizi-250 000 okufunda usebenza, amathuba ayizi-250 000 emisebenzi ekhokhelayo kanye nabantu abasha abayizi-500 000 abasemathubeni okuhola okusimeme. Njengoba siqala iNyanga Yentsha, uhulumeni ukhumbuza abantu abasha ukuthi babhalise kwinkundla i-SAYouth.mobi njengoba ozakwabo abayizigidi ezine benzile, lapho amathuba emisebenzi etholakala khona. 5.    Ukusingathwa kanyekanye kweNgqungquthela Yesi-8 Yamabhizinisi Ezolimo e-Afrika kanye neViki Lesayensi leForamu Yezocwaningo Lwezolimo e-Afrika (-FARA) noMhlangano Omkhulu wesi-9.5.1.    IKhabhinethi ligunyaze ukuthi iNingizimu Afrika isingathe kanyekanye iNgqungquthela yesi-8 Yamabhizinisi Ezolimo e-Afrika kanye neViki Lesayensi ye-FARA noMhlangano Omkhulu wesi-9 eThekwini kusuka mhla wesi-5 kuya mhla wesi-9 kuNhlangulana 2023. 5.2.    I-FARA iyinhlangano yezwekazi esesiqongweni elawula futhi ihlanganise ucwaningo lwezolimo nokuthuthukisa ukusungulwa kwemikhiqizo emisha ezwenikazini.   5.3.    Ngokusingatha lo mcimbi, iNingizimu Afrika izozuza ngokubambisana nangokusebenzisana nezikhungo zezwekazi zezolimo nocwaningo ngokwabelana imisebenzi emihle yesayensi yezolimo nocwaningo. INingizimu Afrika ilwazisa kakhulu ucwaningo lwezolimo kwezentuthuko, ikakhulukazi uma kukhulunywa ngokuguquguquka kwesimo sezulu kanye nezinye izimo ezikhinyabeza ikhono lezwe lokuthi kube nokudla, ukuthuthukiswa komnotho kanye namathuba emisebenzi.  Ingqungquthela kulindeleke ukuthi ihehele izihambeli ezingama-800 KwaZulu-Natali nase-Gauteng, futhi lokhu kuzofaka igalelo emnothweni.  6.    Izindaba zohwebo6.1.    IKhabhinethi lithole umbiko okhombisa inqubekelaphambili kuhwebo lezwe kanye nohlelo lokuthunyelwa kwempahla kwamanye amazwe. Lo mbiko ubonise ukuthi iNingizimu Afrika ithumele emazweni ayi-12 impahla yenani eliyizigidigidi ezingama-R300 ngowezi-2022, lokho okudale amathuba emisebenzi abalelwa kwizi-57 300. C.  Abaqashiwe Bonke abaqashiwe kumele kuqinisekiswe iziqu zabo futhi bahlolwe ngokufanele.1.    Mnu Bernard Scelo Duma njengePhini loMqondisi-Jikelele: Kwezemisebenzi Yohulumeni Basekhaya kuMnyango Wezokubusa Ngokubambisana.  2.    IBhodi Labaqondisi loMkhandlu Wezobuchwepheshe Bezimbiwa(a)    Nks Ntombifuthi Zikalala-Mvelase (iPhini likaSihlalo nophinde wabekwa); (b)    Nks Pontsho Maruping (ophinde wabekwa);(c)    Mnu Rudolf Heydenrich (ophinde wabekwa);(d)    Dkt Siyabonga Simayi;(e)    Dkt Takalani Madzivhandila;(f)    Nks Azwinndini Mavis Thomani;(g)    Mnu Livhu Nengovhela; kanye(h)    noNks Faith Ntokozo Ngcwabe (omele uMnyango Wezimbiwa Namandla). 3.    IBhodi laBaqondisi loMkhandlu we-Geoscience (a)    Mnu Kelepile Dintwe (uSihlalo);(b)    Mnu Xolisa Mvinjelwa (iPhini likaSihlalo);(c)    Ummeli Ntika Maake;(d)    Dkt Mayshree Singh;(e)    Dkt Siyanda Mngadi;(f)    Dkt Ntombifuthi Nxumalo;(g)    Nks Thobeka Njozela;(h)    Mnu Andries Moatshe;(i)    Dkt Moloko Matlala;(j)    Mnu Mandla Malindisa; (k)    Dkt Mmboneni Muofhe; kanye(l)    noMnu Mosa Mabuza (i-CEO). D.    IMithethosivivinywa1.    UMthethosivivinywa Wokuchibiyela Ohlongozwayo woPhiko Oluzimele Oluphenya Amaphoyisa (i-IPID) wangowezi-2023. 1.1.    IKhabhinethi ligunyaze uMthethosivivinywa Wokuchibiyela ohlongozwayo we-IPID wezi-2023 ukuthi ulethwe ePhalamende.  1.2.    Lo Mthethosivivinywa uchibiyela uMthetho we-IPID, wezi-2011 (uMthetho woku-1 wezi-2011), futhi unezethulo ezihlose ukuqinisa isikhungo kanye nokusebenza ngokuzimela kwe-IPID, lokho okuzofezekisa “isahlulelo sika-McBride”.1.3.    Izichibiyelo ziphinde zibheke izinkinga ezaphakanyiswa eNkantolo yoMthethosisekelo ezamemezela izigaba ezithile zoMthetho we-IPID wezi-2011 njengezingekho emthethweni, ezinika uNgqongqoshe Wezamaphoyisa igunya lokumisa emsebenzini uMqondisi Omkhulu, ukuthatha izinyathelo zokuqondisa uMqondisi Omkhulu izigwegwe kulandela ukumiswa emsebenzini, kanye nokukhipha uMqondisi Omkhulu ehhovisi.  1.4.    UMthethosivivinywa uhlongoza inqubo engafihli lutho futhi esobala yokuqashwa koMqondisi Omkhulu kanye nenqubo ecacile nephelele yokuhlolwa kokwethembeka kwabasebenzi be-IPID. Lo Mthethosivivinywa uphinde uhlinzeke ngezichibiyelo zezinye izigaba zoMthetho Omkhulu, ukuze kuzoqinisekiswa ukuthi i-IPID yenza umsebenzi owunikiwe ngendlela efanele nangempumelelo. UMthethosivivinywa ohlongozwayo ungatholakala ku: www.policesecretariat.gov.za.2.    UMthethosivivinywa Wokuchibiyela Ohlongozwayo Wemithetho-Jikelele Yezobunhloli (i-GILAB) wezi-2023 2.1.    IKhabhinethi ligunyaze i-GILAB yezi-2023 ohlongozwayo ukuthi ulethwe ePhalamende. I-GILAB ihlongoza izichibiyelo zoMthetho Kazwelonke Wamasu Ezobunhloli, we-1994 (uMthetho wama-39 we-1994). UMthethosivivinywa ungumphumela wezincomo zePhaneli LikaMongameli Lokuhlola Kwezinga Eliphezulu kwi-Ejensi Yezokuvikeleka Kombuso (i-SSA) kanye nohlelo lokuqaliswa kwezincomo seKhomishani Ephenya Ngezinsolo Zokuthunjwa Kwamandla Ombuso, Inkohlakalo kanye Nokukhwabanisa kuMkhakha Kahulumeni kubandakanya neZinhlaka Zikahulumeni.   2.2.    Phakathi kokunye lo Mthethosivivinywa uhlose: (a) ukwakha kabusha izinsizakalo zobunhloli ukwakha isikhungo esivumela ukusebenza kahle nangempumelelo ngokusungula i-ejensi yezobunhloli balapha ekhaya kanye nezinsizakalo zobunhloli bamanye amazwe; (b) ukulungisa amaphutha okusebenza kwaMandla Ezimpawu Zobunhloli njengoba kuqinisekiswe yiNkantolo yoMthethosisekelo; (c) ukubhekana nobuntekenteke obutholakale ngenqubo yeThimba Lomsebenzi Obhekele Ezezimali, kubandakanya izinyathelo zokulwa nokuhlanzwa kwemali kanye nokuxhasa ngezimali imisebenzi yobuphekula ngokucijisa izinhlaka zokuvikeleka kuzwelonke ukuthi ziphenye futhi zihlolisise ezokuvikeleka uma umuntu noma isikhungo kungesikazwelonke; (d) Ukuqinisa izinyathelo zokulawula nokuhlanganisa imboni ezimele yezokuvikela njengengxenye yendlela yokusabalalisa ezokuvikeleka kuzwelonke; kanye (e) nokubeka ngononina izindlela zokulawula indlela yokuziphatha kwamalungu aphambilini ophiko kanye nabanye abakwaziyo ukufinyelela kulwazi lwezobunhloli. 2.3.    Lo Mthethosivivinywa uzophinde uqinisekise ukuthi izinsizakalo ze-SSA azisetshenziswa ngendlela engalungile ukufeza izinhloso noma izidingo zabantu abathile.   2.4.    Izichibiyelo zizoqinisa ukwenganyelwa kwama-ejensi ezobunhloli yizinhlangano ezifana noMhloli-Jikelele Wezobunhloli, iKomidi Elihlanganyele Lezobunhloli kanye noMcwaningi-mabhuku Jikelele waseNingizimu Afrika. UMthethosivivinywa uyatholakala ku: www.gov.za. 3.    UMthethosivivinywa Osahlongozwa weKhomishana Yezemisebenzi Kahulumeni (i-PSC) wezi-2023 3.1.    IKhabhinethi ligunyaze ukushicilelwa koMthethosivivinywa osahlongozwa we-PSC wezi-2023 ukuze umphakathi uzophawula ngawo. Lo Mthethosivivinywa uchitha uMthetho we-PSC, wangowe-1997 (uMthetho wama-46 we-1997) woMthethosisekelo weRiphabhulikhi yaseNingizimu Afrika wangowe-1996.  3.2.    UMthethosivivinywa uhlinzeka ngokusungulwa kwesikhundla sikanobhala ozimele ukuze i-PSC izoqinisa ukuzimela geqe kanye nokungathathi hlangothi kwenhlangano.  Uma uMthethosivivinywa usuwenziwe waba umthetho, igunya le-PSC lizosatshalaliselwa komasipala nezinhlangano zikahulumeni.  3.3.    Isichibiyelo sizonikeza i-PSC indlela egxile kakhulu ekufakeni igalelo ekwakheni uhulumeni ophendulayo, oqotho noholwa ubugugu.  UMthethosivivinywa uyatholakala ku: www.dpsa.gov.za 4.    UMthethosivivinywa Wokuchibiyela Ohlongozwayo Wokulawulwa Kwenuzi Kuzwelonke wezi-20234.1.    IKhabhinethi ligunyaze uMthethosivivinywa Wokuchibiyela ohlongozwayo Wokulawulwa Kwenuzi Kuzwelonke ukuthi ulethwe ePhalamende.  UMthethosivivinywa uchibiyela uMthetho Wokulawulwa Kwenuzi Kuzwelonke (i-NNR), wangowe-1999 (uMthetho wama-47 we-1999).   4.2.    UMthethosivivinywa uhlose ukuvala izikhala ezikhona kuMthetho wamanje we-NNR wangowe-1999. UMthetho njengoba unjalo awuhambisani nezindlela ezilungile zomhlaba wonke kumkhakha wemithethonqubo yokuphepha kwenuzi ngoba awusho lutho ngokuvuleleka obala kwabasebenzi bezezindiza emisebeni yomhlaba.  4.3.    UMthethosivivinywa uphinde waklanywa ukuthi uMthetho we-NNR wangowe-1999 uhambisane nemiyalelo ye-International Atomic Energy Agency (i-IAEA) kanye nezindlela zayo ezinhle zokusebenza.  INingizimu Afrika iyilungu le-IAEA.E.     Imicimbi Ezayo1.    Ukugcotshwa kukaMongameli weRiphabhulikhi yase-Nigeria1.1.    NgoMsombuluko, mhla wama-29 kuNhlaba 2023, uMongameli u-Ramaphosa uzohlonipha isimemo sokuhambela uKugcotshwa kukaMongameli Okhethiwe uMnu Bola Ahmed Tinubu weRiphabhulikhi yase-Nigeria.1.2.     Ukubakhona kukaMongameli kuzobonisa ukuqhubeka kobudlelwano phakathi kweNingizimu Afrika ne-Nigeria. 1.3.     I-Nigeria iyizwe elikhulu elihwebelana neNingizimu Afrika eNtshonalanga ye-Afrika. Uchungechunge lwamafemu aseNingizimu Afrika atshale izimali e-Nigeria, ngesikhathi izinkampani zase-Nigeria nazo ziqala ukuzenzela igama eNingizimu Afrika. 2.    IViki Lokuvikelwa Kwabantwana 2.1    INingizimu Afrika izobungaza iViki Lokuvikelwa Kwabantwana kusuka mhla wama-28 kuNhlaba kuya mhla we-4 kuNhlangulana 2023 ngaphansi kwesiqubulo esithi: “Masivikele Abantwana ngesikhathi se-COVID-19 Nangale”. Lo mkhankaso unxenxa yonke imikhakha nemiphakathi ukuthi ithuthukise, inakekele, futhi ivikele abantwana. 2.2    Kulo nyaka umkhankaso uzogxila kwi-RISIHA, okuluhlelo lomphakathi lokugwema nokungenelela kusenesikhathi, okuhloswe ngalo ukusiza abantwana ukuthi bangabi buthakathaka kodwa baqine. 3.    Uhambo Lokuyobona Umsebenzi we-DDM eMpumalanga Kapa3.1    IPhini likaMongameli, uMnu Paul Mashatile ngomhla wama-26 nomhla wama-27 kuNhlaba 2023 uzoba noHambo Lokuyobona Umsebenzi we-DDM oluya kwiSifunda sase-OR Tambo kanye naseDolobheni Likamasipala i-Buffalo, eMpumalanga Kapa. 3.2    Lolu hambo luyingxenye yomzamo kahulumeni wokuqinisekisa ukuthi ukuthuthukiswa kwemiphakathi kwenzeka ngendlela ephelelisiwe negcizelelwa indlela yokusebenza ye-DDM. 4.    Ukungena kwePhalamende Lase-Afrika (i-PAP) okweSithupha4.1    Abaholi abaphuma kulolonke izwekazi bahlangane kusuka ngoMsombuluko, mhla we-15 kuNhlaba 2023 e-Midrand, eNingizimu Afrika kuMhlangano wePhalamende weSithupha we-PAP.  Lo mhlangano uzophela mhla wesi-02 kuNhlangulana 2023.4.2    I-PAP ihlose ukuxazulula izinselele ezejwayelekile kulolonke izwekazi futhi imelwe ngabaholi base-Afrika abaphuma kulolonke izwekazi. 5.    IKhomishini Yohulumeni Yezilwandle (i-IOC)5.1    INingizimu Afrika izoba yingxenye yeseshini yama-56 yesigungu esiphezulu ezobanjelwa e-Paris, e-France kusuka mhla we-16 kuya mhla wama-30 kuNhlangulana 2023. 5.2    I-IOC yeNhlangano Yezemfundo, Isayensi kanye Namasiko ye-UN (i-IOC-UNESCO) iyinhlangano ye-UN ebhekelele ukweseka imisebenzi emayelana nesayensi yolwandle nezinsizakalo zakhona. 5.3    INingizimu Afrika iyakubona ukubaluleka kocwaningo nokuphathwa kolwandle nemvelo yasogwini ukuze kuzothuthukiswa ngokusimeme.  Ucwaningo lwasolwandle luphinde lusize ngokunikeza ngezexwayiso ezisheshayo ngezinhlekelele zasolwandle futhi lusiza ohulumeni ukuthi bathathe izinqumo eziphusile. 6.    INingizimu Afrika izosingatha imiqhudelwano emikhulu yezemidlalo6.1    Abathandi bezemidlalo abasuka emhlabeni jikelele bangalindela ukwamukelwa ngemfudumalo yoBuntu kanye nokuphathwa kahle okusezingeni lomhlaba ngesikhathi bethamele iNdebe Yomhlaba Yebhola Lomnqakiswano kanye neMiqhudelwano Yomhlaba Yomkhalambazo ye-Kimura Shukokai International (i-KSI) eNingizimu Afrika.  INingizimu Afrika inomlando wayo owaziwayo ekusingatheni imicimbi emikhulu ngempumelelo. 6.2    Intokozo isalokhu ichichima njengoba kusele izinsuku ezingamashumi ayisithupha (ama-60) kuphela ukuthi kuqale imidlalo yeNdebe Yomhlaba Yebhola Lomnqakiswano eKapa kusuka mhla wama-28 kuNtulikazi kuya mhla wesi-6 kuNcwaba 2023.  Kungokokuqala ngqa ukuthi le midlalo ehlonishwayo isingathwe kuleli lengabadi yase-Afrika.6.3    IKhabhinethi licela wonke umuntu ukuthi eseke umkhankaso we-Netball Friday, ngokuqgoka izimpahla zabalandeli noma ezinemibala yezwe ukubonisa ukuthi siyaleseka iqembu Lesizwe laseNingizimu Afrika Lebhola Lomnqakiswano. 6.4     I-KSI yaseNingizimu Afrika nayo izosingatha iMiqhudelwano Yomhlaba ye-KSI yama-20 eKapa kusuka mhla we-10 kuya mhla we-15 kuNtulikazi 2023, sifisela okuhle kodwa iQembu laseNingizimu Afrika njengoba lilungiselela lo mcimbi ohloniphekile womhlaba. 6.5    INingizimu Afrika isingathe iMiqhudelwano Yamanqamu yeBhola loMphebezo yama-2023 e-Durban International Convention Centre. Babalelwa kuma-600 abadlali abaphuma emazweni ahlukene emhlabeni jikelele ababambe iqhaza kule midlalo kanti le miqhudelwano inika abadlali bethu ithuba lokuqhakambisa ngethalente labo.  Imiqhudelwano iqale mhla wama-20 kuNhlaba 2023 kanti iyoze iphele mhla wama-28 kuNhlaba 2023. F.      Imiyalezo1.    Ukuhalalisa IKhabhinethi lihalalisela futhi lifisela okuhle laba abalandelayo: UNgqongqoshe Wezezimali, uMnu Enoch Godongwana, oklonyeliswe ngendondo i-African Banker 2023 Finance Minister of the Year Award e-Sharm El Sheikh, e-Egypt ngoLwesithathu, mhla wama-24 kuNhlaba 2023 ngemizamo yakhe onyakeni owedlule wokuphatha umnotho waseNingizimu Afrika kwisimo esimazombezombe somhlaba nesalapha ekhaya. Lo mklomelo ubonga ukuthi uNgqongqoshe wasebenzisa inqubomgomo yezimali ukusheshisa utshalomali kumkhakha wezamandla avuselelekayo.U-Hana Gammon, umbhali waseNingizimu Afrika oneminyaka engama-20 ubudala ngokuhlomula umklomelo we-2023 Commonwealth Short Story Prize, esifundeni sase-Afrika nobe ngomncane kunabobonke emlandweni ukuhlomula lo mklomelo. Iqembu Lebhola Lombhoxo ama-Stormers ngokufinyelela kowamanqamu kwimidlalo ye-United Rugby Championship. Ama-Stormers azotholana phezulu neqembu i-Irish Musters enkundleni i-Cape Town Stadium ngoMgqibelo, mhla wama-27 kuNhlaba 2023. UMnu Zakes Mda, umbhali wamanoveli waseNingizimu Afrika kanye noSlz Tshilidzi Marwala, owayeyiPhini likaShansela noThishanhloko waphambilini weNyuvesi yase-Johannesburg, bobabili abakhethwe kuma-2023 African Genius Awards. UMnu Mda noSlz Marwala bakhethwe kanye nabanye abahamba phambili e-Afrika abayi-19 abenze ezibukwayo emikhakheni eyehlukahlukene. 2.    Amazwi enduduzo IKhabhinethi lizwakalisa amazwi enduduzo emndenini nakubangani balaba abalandelayo: INxusa leRiphabhulikhi yase-Algeria, uMnu Billy Masetlha, osebenzele iNingizimu Afrika emisebenzini eyehlukahlukene kuhulumeni, kubandakanya nokuba nguMqondisi-Jikelele wezemisebenzi yobunhloli. Wayezibandakanye kakhulu kumzabalazo weNingizimu Afrika wenkululeko, kufaka phakathi nokuba yilungu loMkhonto weSizwe.  U-Murthi Naidoo, owanikela impilo yakhe kumzabalazo wenkululeko yezwe. Waboshwa ngamaphoyisa kusuka ngoLwezi 1965 kuya kuMbasa 1966 ngaphandle kokubekwa amacala futhi wadlala indima ebonakalayo ngesikhathi sobunzima besimo esiphuthumayo ngeminyaka yokuphela ko-1980.U-Barry Dwolatzky, ivulandlela kumkhakha wezobuchwepheshe bolwazi nokuxhumana. UbenguSolwazi (i-Emeritus) kuPhiko Lwezobunjiniyela Bogesi Nolwazi kuMkhakha Wezobunjiniyela Nokwakha eNyuvesi yase-Wits. Abantu abayi-15 abalahlekelwe izimpilo zabo ngenxa yokuqubuka kwesifo sohudo e-Hammanskraal eDolobheni lase-Tshwane.Imibuzo: Mnu Michael CurriniBamba likaSomlono KahulumeniUmakhalekhukhwini: 082 462 7896"
Isitatimende somhlangano weKhabhinethi wangomhla wesi-7 kuNhlangulana 2023,8 Jun 2023,https://www.gov.za/speeches/statement-cabinet-meeting-7-june-2023,https://www.gov.za/zu/speeches/statement-cabinet-meeting-7-june-2023,"A. Ezisematheni1. Ukulawulwa kokuqubuka kweSifo Sohudo 1.1. IKhabhinethi lamukele uhambo oluhleliwe lukaMongameli u-Cyril Ramaphosa lokuyoxoxisana nabahlali base-Hammanskraal.1.2. Lolu hambo lwenzeke namuhla, ngoLwesine, mhla wesi-8 kuNhlangulana 2023, kanti lokhu kuxoxisana kunike uMongameli ithuba lokuzizwela ngezakhe kubahlali ngezinselele ababhekene nazo.1.3. UMongameli, uNgqongqoshe Wezamanzi Nokuthuthwa Kwendle kanye noSodolobha Omkhulu wase-Tshwane bakwazile ukuhlola izingenelelo zikahulumeni kule ndawo kanye nokunikeza abahlali izimpendulo.  1.4. Izingenelelo zikahulumeni zibandakanya ukusebenza kwesibhedlela sesikhashana esingumahambanendlwana eKanana, e-Hammanskraal, kanye nethimba longoti abanamakhono ehlukahlukene abazonqanda ukubhebhetheka nasebelaphe ngempumelelo amakhulu abantu. 1.5. Umsebenzi uyaqhubeka ukuqinisekisa ukuthi imikhandlu yendawo isebenzisa izibonelelo zengqalasizinda yamanzi ngendlela efanele. Kunyakamali wamanje, ingaphezu kwezigidigidi ezi-R14 imali ebekelwe ukuthi omasipala babhekane nokusilela emuva kwengqalasizinda yamanzi.  1.6. IKhabhinethi liyakwamukela ukusebenzisana phakathi kweDolobha lase-Tshwane kanye noMnyango Wezamanzi Nokuthuthwa Kwendle ohlelweni lokulungisa isiHlanzimanzi i-Rooiwal, okuzokwenzeka ngokwezigaba ezintathu ezizodla izigidigidi ezi-R4.1.7. Ikhabhinethi licela imiphakathi ethintekile ukuthi ihlale iqaphile futhi inakekele kakhulu abantwana. 1.8. ISifo Sohudo singagwemeka ngokusebenzisa amanzi aphephile.  Hlanza amanzi ngokuwabilisa kuqala okungenani umzuzu owodwa futhi uhlanze izandla zakho ngamanzi ahlanzekile nensipho.  Ngeminye imininingwane ngamasu okugwema lesi sifo vakashela ku-www.gov.za/cholera.1.9. Uhulumeni ubonga lezo zinhlangano zamavolontiya kanye nabantu abeze ngaphambili bazofaka isandla.  2. UMbiko Wokuhlanzeka Kwamanzi2.1. IKhabhinethi lamukele ukwethulwa futhi kohlelo lwe-Blue, Green and No Drop Watch olwagcina ukwenziwa ngowezi-2013 nowezi-2015.  Izinhlelo ze-Green, Blue and No Drop Certification ziyizindlela zokulawula zoMnyango Wezamanzi Nokuthuthwa Kwendle (i-DWS) njengomlawuli womkhakha wezamanzi ngokoMthetho Kazwelonke Wezamanzi kanye noMthetho Wezinsizakalo.2.2. Inhloso yale ndlela yokulawula ehlukile yaseNingizimu Afrika ngukwenza ngcono ukuhlanzeka kwamanzi aphuzwayo komasipala, ukulawulwa kwamanzi angcolile kanjalo nokugcinwa kwamanzi nokulawula indlela amanzi adingeka ngayo.  2.3. IKhabhinethi lixoxisane kabanzi ngemiphumela kanye nemithelela yemibiko ye-Blue, Green and No Drop Watch yangowezi-2023, eyakhishelwa emphakathini ngoLwesibili, mhla wesi-6 kuNhlangulana. 2.4. IMibiko ibonisa ukuthi kube nokwehla kumgangatho wokuhlanzeka kwamanzi aphuzwayo kanye nokwenyuka kwamanzi amoshekayo kusukela kwakhishwa imibiko yokugcina. 2.5. IKhabhinethi lamukela izinyathelo ezizothathwa nguMnyango Wezamanzi Nokuthuthwa Kwendle zokubhekana nesimo samanje esihlobene nokulawulwa kwamanzi namanzi angcolile.  UNgqongqoshe Wezamanzi Nokuthuthwa Kwendle emavikini alandelayo uzomemezela lezi zinyathelo iSifundazwe ngasinye.  3. Ezamandla3.1. IKhabhinethi lamukele izingxoxo zakamuva phakathi kukaNgqongqoshe Kagesi, uDkt Kgosientsho Ramokgopa kanye noNgqongqoshe wase-Mozambique Wezezimbiwa Nezamandla, u-Carlos Zacarias, ukuze kuzotholakala ugesi owengeziwe osuka e-Mozambique ukuseka isizinda sikazwelonke sikagesi. 3.2. Okwamanje, i-Mozambique ingakwazi ukuthi ihlinzeke ngama-80MW bese kuthi amanye ama-1000MW esikhathini esingengakanani esizayo.  3.3. IKhabhinethi liyaqhubeka nokunxusa abantu baseNingizimu Afrika ukuthi beseke umkhankaso Wokulawula Ukudingeka Kukagesi Ebusika owethulwa nguNgqongqoshe Kagesi, ngenhloso yokonga ugesi ukuze kuzoncishiswa ukusindwa kwesizinda sikazwelonke sikagesi kanye nokusiza ukwehlisa izigaba zokucinywa kukagesi ngenhloso yokuwonga kulobu busika. 3.4. IKhabhinethi lithole umbiko owenziwe nguNgqongqoshe Kagesi ochaza kabanzi okuzuziwe kamuva ekulawulweni kweziteshi zikagesi kanye neminye imisebenzi, isibonelo, evimbele ukuthi kube nesidingo sokuthi u-Eskom ashise udizili kule mpelasonto edlule nokuvimbele ukucinywa kukagesi ngenhloso yokuwonga. 3.5. UNgqongqoshe Kagesi uzokwethulela kafushane abezindaba kusasa ngehora le-14:00, ngoLwesihlanu, ngalokhu kanye nokunye okwenzekayo.4. I-Operation Vulindlela4.1. IKhabhinethi lamukele inqubekelaphambili yohlelo lwe-Operation Vulindlela njengokuchaza kukaNgqongqoshe eHhovisini likaMongameli, uKhumbudzo Ntshavheni, mayelana nokuqaliswa kwezinguquko zezakhiwo emikhakheni yezokuthunyelwa kwezamandla, ingqalasizinda yezokuthunyelwa kwempahla, ezokuxhumana ngokwedijithali kanye nezimvume zokungena nokuphuma kwamanye amazwe.  4.2. Inani lezinguquko eseziphothuliwe likhuphuke lisuka kwezintathu laya kweziyi-11, lapho ezinye eziyi-14 sizaqhubeka.  Lapho kugxilwe khona kakhulu kusekuxazululeni inkinga kagesi kanye nokuthuthukisa ukusebenza kahle kojantshi nezitimela ezithwala impahla, kokubili okusemahlombe okukhula komnotho.  5. UMkhandlu Wokuxhumanisa KaMongameli5.1. IKhabhinethi leseke isicelo sikaMongameli u-Cyril Ramaphosa ngesikhathi somhlangano woMkhandlu Wokuxhumanisa KaMongameli mhla zi-2 kuNhlangulana 2023 sokusheshisa ukuthunyelwa kwezidingonqangi njengendlela yokuphendula izidingo zemiphakathi. 5.2. UMongameli uyalele uMkhandlu ukuthi usheshise ukuthunyelwa kwezidingonqangi futhi uxazulule izinselele ezihlobene nokushaywa komthetho, ukuphatha kanye nezithiyo kwezamakhono.5.3. Umhlangano uphinde wabheka izinguquko kuMthetho Wezamanzi kanye noMthetho Wezinsizakalo Zamanzi ngenhloso yokuhlinzeka ukuthunyelwa okungcono kwamanzi. 5.4. Ngokufanayo, uMkhandlu waziswe kafushane ngezingenelelo zoMnyango Wezokuthutha ngomsebenzi ophuthumayo kanye nomsebenzi wokunakekela, kanjalo nokudluliselwa kwemigwaqo emikhulu isuka emagunyeni esifundazwe iye kuzwelonke ukuze kuzophathwa kangcono imigwaqo yezifundazwe yi-Ejensi Kazwelonke Yezemigwaqo eNingizimu Afrika.   6. ISikhungo i-Batyi Automotive Component Supply 6.1. IKhabhinethi lamukele ukuvulwa kweSikhungo i-Batyi Automotive Component Supply (i-BACS) ePitoli lokho okuqinisekisa indawo yaleli lizwe njengezwe emhlabeni eliyingxenye yomkhakha wezokukhandwa kwezimoto. I-BACS ingumkhiqizo wesikhungo esakha izimoto sakwa-Ford Motor Company kanye no-Motherson, okuyibona abahlinzeki bopende ofazwayo kanye nezingxenye zemoto.  6.2. Lesi sikhungo seseka abahlinzeki abamnyama ukuthi bazimele futhi bancintisane nomhlaba emva kokuthola iziqu zabo eZifundweni Zokwakhwa izimoto eSikhungweni Semboni Yokwakhiwa Kwezimoto (i-AIDC). 6.3. Isikhungo se-BACS njengamanje siqashe abantu abangama-60, abangama-30 basebenza emini, bese kuthi abanye abangama-30 basebenza ebusuku. Ngaphezu kwalokhu, sibheke ekuthatheni intsha ezoqeqeshwa ukuze izothuthukisa amakhono ayo. 7. UMklamo Wezindlu Zokuhlala e-Lufhereng 7.1. IKhabhinethi lamukele ukwethulwa koMklamo Wezindlu Zokuhlala e-Lufhereng e-Soweto nguMnyango Wezokuhlaliswa Kwabantu, onezindlu ezingama-407 zokurenta ezabantu abathile. 7.2.    Uhlelo lukahulumeni lwezindlu zokuhlala luhlanganisa abantu abahola imiholo ehlangene, luqeda ukusilela emuva ekwakhiweni kwezindlu futhi lusondeza eduze namathuba omnotho kulabo bantu abahlala ngemuva kwamajalidi kanye nasemikhukhwini. 8. INgqalasizinda Yomgwaqo8.1. Ukuvulwa komklamo womgwaqo obiza izigidi ezingama-R56 e-Estcourt, KwaZulu-Natali, kuyingxenye yemizamo kahulumeni yokuthuthukisa ukuthunyelwa kwempahla emadolobheni asemakhaya. 8.2. Umsebenzi owenziwe kumklamo womgwaqo ubandakanya ukwakhiwa kabusha komgwaqo wobhuqu wase-D1252 ube yitiyela. Umgwaqo uphumela kumgwaqo omkhulu u-N3, ohlanganisa iTheku neGoli, lokho okuzovulela intsha yendawo engasebenzi amathuba kanye nosonkontileka abasafufusa. 8.3. Ngempahla engaphezu kwamaphesenti angama-60 ehanjiswa ngomgwaqo u-N3, ukulungiswa komgwaqo kuzoqinisekisa ukuhanjiswa kwempahla nezinsizakalo kuyoyonke iNingizimu Afrika ne-Afrika eseNingizimu ye-Sahara. 9. Ukubambisana Nomphakathi9.1. IKhabhinethi lamukele ukubambisana nenkampani yemayini i-Impala Platinum e-Rustenburg ukuze kwakhiwe umtholampilo kanye nesikhungo senkulisa njengengxenye yoHlelo Lwezenhlalakahle Nezabasebenzi.9.2. UMtholampilo wase-Freedom Park kanye neSikhungo Senkulisa zidluliselwe kuMnyango Wezempilo kanye noMnyango Wemfundo Eyisisekelo eSifundazweni saseNyakatho Ntshonalanga. 10. Ukusebenzisana phakathi kukahulumeni namabhizinisi ahlelekile10.1. IKhabhinethi lamukele ukusebenzisana phakathi kukaHulumeni namabhizinisi ahlelekile ukuthi kusetshenziswane ekususeni izingqinamba ezivimbela ukukhula komnotho ofaka wonke umuntu kanye nokusungulwa kwemisebenzi. 10.2. Izingxenye ezibekwe eqhulwini ezamandla, ezokuthuthwa kwempahla kanye nokulwa nobugebengu nenkohlakalo, kanye nomunye umsebenzi owenziwayo ohlelweni lokusungula imisebenzi. 11. Ezokuphepha Nokuvikeleka11.1. Ukuqapha nokuvikela imiphakathi ethintwe udlame, uPhiko Lwamaphoyisa eNingizimu Afrika selubeke eceleni cishe izigidigidi ezi-R2 ukuze kuzothengwa ama-drone kanye nezimoto ukuze kuzokwanda ukubonakala kwamaphoyisa emphakathini. 11.2. Izigidi ezingama-R65 nazo zibekelwe iziteshi ezingama-30 ezihamba phambili ngokuba nobugebengu ukuze zizolwa nokubulawa kwabantu namanye amacala. Ngaphezu kwalokhu, ama-Tactical Response Team ayatshalwa eziteshini nasezifundeni ezindaweni ezinamazinga aphezulu obugebengu.  11.3. UPhiko Lwamaphoyisa eNingizimu Afrika luthuthukisa amaqembu okuthungatha amacala akhethekile, azoqeqeshwa esigabeni sesifundazwe nakwisifunda ukuze ezothungatha aphinde abophe izigilamkhuba. 12. IThimba Lophenyo Elizimele12.1. IKhabhinethi lamukele ukuthi uMongameli u-Cyril Ramaphosa abeke ithimba elizimele lamalungu amathathu elizophenya ngezimo zokuboshwa komkhumbi wase-Russia owaziwa ngelika-Lady R.12.2. Ithimba osihlalo lalo iPhini laphambilini likaMongameli wamaJaji eNkantolo ePhakeme eNingizimu ye-Gauteng uJaji Phineas Mojapelo linikezwe amaviki ayisithupha ukuhlolisisa ukuthi ngabe izibopho zomthethosisekelo, ezomthetho kanye nezinye zagcinwa na ngesikhathi kuboshwa umkhumbi e-Simon’s Town, eKapa, futhi lizokwethula umbiko walo kuMongameli.  13. Izithunywa ezizoya emazweni e-G713.1. IKhabhinethi lamukele isinqumo sikaMongameli u-Cyril Ramaphosa sokuthumela izithunywa zongqongqoshe ukuthi bayohlangana neQembu Lamazwe Ayisikhombisa (i-G7) ukuze beyochaza ukuthi iNingizimu Afrika ayihlangene neze nempi ephakathi kwe-Russia ne-Ukraine.  13.2. Iqembu lezithunywa lizobandakanya uNgqongqoshe Wezobudlelwano Bamazwe Ngamazwe Nokusebenzisana u-Naledi Pandour, uNgqongqoshe Wezohwebo, Izimboni Nokuncintisana u-Ebrahim Patel, uNgqongqoshe Wezezimali u-Enoch Godongwana kanye noNgqongqoshe weHhovisi LikaMongameli u-Khumbudzo Ntshavheni. 14. Amalungiselelo eNgqungquthela ye-BRICS14.1. Ukulungiselela iNgqungquthela ye-BRICS ezayo kusuka mhla wama-22 kuya mhla wama-24 kuNcwaba 2023, iNingizimu Afrika isingathe ngempumelelo uMhlangano Wongqongqoshe Bamazwe e-BRICS mhla lu-1 kuNhlangulana 2023 eKapa. 14.2 IKhabhinethi likuphawulile ukushicilelwa kusomqulu kwesaziso soMthetho Wamalungelo Nokuvikeleka Kwamanxusa, okuyinto eyenziwayo uma kunezingqungquthela zamazwe ngamazwe ezizobanjelwa eNingizimu Afrika.  14.3. Izindlela zokuvikeleka zenzelwe ingqungquthela yonke hhayi abantu abathile. Lokhu kungukuhlinzeka ngezokuvikeleka okujwayelekile esikwenzayo kuzo zonke izinkomfa nezingqungquthela zamazwe ngamazwe ezibanjelwa eNingizimu Afrika ngaphandle kokubheka ukuthi bangakanani abantu abazoba yingxenye yayo. Zenzelwe ukuvikela ingqungquthela kanye nezethameli zayo ukuthi izwe lingasebenzisi amandla alo njengezwe elisingathile kuze kuphele ingqungquthela. B. Izinqumo zeKhabhinethi 1. IMibiko Yakabili Ngonyaka yeNqubekelaphambili Yomsebenzi1.1. IKhabhinethi ligunyaze imibiko yakabili ngonyaka yenqubekelaphambili yomsebenzi yesikhathi sikaMfumfu 2022 kuya kuNdasa 2023 eba yingxenye yoHlakamsebenzi Lweqhingasu Lesikhathi Esiphakathi (i-MTSF) lwangowezi-2019-2024.1.2. UMnyango Wezokuhlela, Ukuqapha Nokuthuthukisa, kuzothi evikini noma kwamabili ezayo lazise izwe ngemininingwane mayelana nale mibiko yenqubekelaphambili. 1.3. Isikhathi esibuyekezwayo sihambisane nokuphazanyiswa ukucinywa kukagesi ngenhloso yokuwonga lokho okuhambise ngonyawo lonwabu imisebenzi yomnotho futhi kwaphazamisa ukulethwa kwezidingonqangi ezweni. 1.4. Noma kunjalo, iKhabhinethi lithokoze kakhulu ngenqubekelaphambili esiyenziwe ekuqalisweni lokho abakwazile ukuthi kwenziwe. 1.5. IKhabhinethi liphinde laphawula izinhlelo zokuhlenga ezihlosiwe ezethulwe ngamaklasta ngokulandelana kwawo. 1.6. NgoMfumfu wezi-2019, iKhabhinethi lagunyaza i-MTSF, njengohlelo lukahulumeni lweminyaka emihlanu lokuqaliswa kwe-NDP 2030 kanye negunya lezokhetho lezokuBusa Kwehlandla Lesithupha. 1.7. Imibiko yeminyango yamaklasta igxile ezintweni eziyisikhombisa ezibekwe eqhulwini ezamukelwa nguhulumeni ekubuseni kwehlandla lesithupha okuyilezi: Okokuqala okuseqhulwini: Ukwakha umbuso onekhono, oziphatha ngendlela nothuthukayo; Okwesibili okuseqhulwini: Izinguquko kwezomnotho nokusungulwa kwamathuba emisebenzi; Okwesithathu okuseqhulwini: Ezemfundo, amakhono kanye nezempilo; Okwesine okuseqhulwini: Ukuhlanganisa amaholo omphakathi ngokuletha izidingonqangi ezisemgangathweni nangokwethembeka; Okwesihlanu okuseqhulwini: Ukuhlanganiswa kwezindawo, ukuhlaliswa kwabantu kanye nohulumeni basekhaya; Okwesithupha okuseqhulwini: Ukubumbana komphakathi nokuphepha kwemiphakathi; Okwesikhombisa okuseqhulwini: I-Afrika kanye Nomhlaba Ongcono.  1.8. Enye yalezi zingxenye zenqubekelaphambili yileyo yokuvikeleka komphakathi okuyinto ebaluleke kakhulu ukuqinisekisa imali engenayo kanye nokuvikela abantu baseNingizimu Afrika ababuthakathaka. 1.9. Mayelana nalokhu kanye nokuphumelelisa iphuzu Lesine lokuseqhulwini, isabelomali sangowezi-2023 sezibonelelo zomphakathi sanyuka ngezigidigidi ezi-R1 165 futhi lokhu kwenze ngcono izimo zokuphila zabantu baseNingizimu Afrika abangaphezu kwezigidi eziyi-18 abadla imbuya ngothi. Ukugcina izethembiso zokubhekana nomthelela we-COVID-19, zingaphezu kwezi-27 344 izibonelelo ezakhokhelwa abantu baseNingizimu Afrika abafanelekile ngoNdasa wezi-2023.   1.10. Ngesikhathi esibuyekezwayo, abomthetho baqinise isandla ekulweni nobugebengu obuhleliwe. Kube nokwenyuka okungamaphesenti angama-86.7 kwezinga lokugwetshwa kwabantu ababoshelwe ukwebiwa kwamakhebuli; lokhu kubaluleke kakhulu uma ubheka izingqinamba zikagesi izwe elibukene nazo. 2. Ukunqatshelwa Wemfucuza Yensimbi2.1. IKhabhinethi licubungule umbiko ngenqubekalaphambili yezinyathelo zokunciphisa ukwebiwa kwemfucuza yensimbi kanye namakhebuli ethusi. 2.2. Imithethonqubo yashicilelwa ukuze umphakathi uphawule.2.3. Isitatimende sizokhishwa ngokushesha uma udaba selucutshunguliwe. 2.4. IKhabhinethi liphinde labonisa ukuzimisela ukuqinisekisa ukuthi zonke izinyathelo ziyathathwa ukusombulula le nkinga edala umonakalo kwizigidigidi zamarandi emnothweni lokho okuholela ekucimeni kukagesi nokuphazamiseka kwemisebenzi. C. Ukuqasha 1. U-Hosi Pheni Cyprain Ngove njengoSihlalo we-Housing Development Agency.D. UMthethosivivinywa1. UMthethosivivinywa Wokuchibiyela Osahlongozwa Wamabhizinisi Amancane Kuzwelonke1.1. IKhabhinethi ligunyaze ukwethulwa ePhalamende Komthethosivivinywa Wokuchibiyela osahlongozwa Wamabhizinisi Amancane Kuzwelonke. 1.2. Lo Mthethosivivinywa ohlongozwayo uhlose ukuchibiyela uMthetho Kazwelonke Wamabhizinisi Amancane (uMthetho we-102 we-1996) futhi uhlinzekela ukusungulwa nokubhaliswa kweHhovisi Lezikhalazo Zamabhizinisi Amancane. 1.3. Unweba ukwenzeka kwemisebenzi yamabhizinisi amancane ngendlela efanele ngokulandela iHhovisi Lezikhalazo, elizonikwa umsebenzi wokubheka nokucubungula izikhalazo zamabhizinisi amancane. Ukuqaliswa kwezichibiyelo kuzokwenza uzinzo olukhulu emkhakheni futhi zizothuthukisa amathuba omnotho ngokuthi amabhizinisi amancane, aphakathi namancanyana asungule amathuba emisebenzi. 1.4. Ngaphezu kokubeka iHhovisi; izichibiyelo ziphinde zibandakanye ukubekwa koMphathi Omkhulu nePhini lakhe; ukwabiwa kwamandla nemisebenzi yoMphathi Omkhulu; ukungena kwezikhalazo, ukuhlaziywa kwezikhalazo, igunya nophenyo; ucwaningo loMphathi Omkhulu; abasebenzi basehhovisi; ukuthunywa nguMphathi, iPhini likaMphathi kanye noMqondisi. E. Imicimbi Ezayo1. USuku Lwentsha1.1. IKhabhinethi licela isizwe, ikakhulukazi intsha, ukuthi ihambele imibungazo yalo nyaka yoSuku Lwentsha, ezobanjwa ngezinsuku ezimbili, umhla we-16 kuya mhla we-17 kuNhlangulana 2023 e-Mangaung Outdoor Sport Centre, e-Mangaung, e-Bloemfontein, eFreyistata.  1.2. Ngalezi zinsuku ezimbili, abantu abasha bazothola ithuba lokuxoxisana noNgqongqoshe, amaPhini oNgqongqoshe kanye nabanye ababambiqhaza mayelana nokuthi bangasiza kanjani ekuxazululeni izingqinamba zentuthuko kuleli lizwe.1.3. Izinsuku zikazwelonke ezifana noSuku Lwentsha yizinsuku lapho bonke abantu baseNingizimu Afrika ababuya kulolonke imuva, zonke izinkolelo kanye nemibono yezepolitiki bemenywa ukuba babe yingxenye yokwakha iNingizimu Afrika yawowonke umuntu, futhi engacwasi ngokwebala.2. IMbizo kaMongameli yoHlelo Lokuthuthukiswa Kwezifunda (i-DDM)  2.1. Amalungiselelo ayaqhubeka eMbizo kaMongameli yesikhombisa ye-DDM ezoba mhla wama-30 kuNhlangulana 2023 kuMasipala Wesifunda sasoThukela, KwaZulu-Natali, lapho uhulumeni ezobe exoxisana nabahlali mayelana nezinselele zokulethwa kwezidingonqangi, kanjalo nangezinhlelo zentuthuko.  2.2 Uchungechunge lwemikhankaso eyakhela phezu kwalo mcimbi eholwa ngoNgqongqoshe, ama-MEC noSodolobha iyaqhubeka ukuhlolisisa ukulethwa kwezidingonqangi kanye nokuxoxisana nemiphakathi.3. Umqhudelwano Wendebe Yomhlaba Yebhola Lomnqakiswano wezi-20233.1. IKhabhinethi linxusa abantu baseNingizimu Afrika ukuthi bangene emoyeni womqhudelwano weNdebe Yomhlaba Yebhola Lomnqakiswano wezi-2023 ozoba se-Cape Town International Convention Centre kusuka ngoLwesihlanu, mhla wama-28 kuNtulikazi, kuya ngeSonto, mhla wesi-6 kuNcwaba 2023. 3.2. INdebe Yomhlaba Yebhola Lomnqakiswano ye-Vitality yangowezi-2023 izoba ngumbukiso we-16 walomqhudelwano lapho amazwe ayi-16 azoba yingxenye yawo, kubandakanya ama-Proteas akithi.  3.3. Abalandeli bayacelwa ukuthi bandizisele phezulu ifulegi kanye nemibala yama-Protea njalo ngoLwezihlanu kanye nemiphakathi eseKapa nakwezinye izindawo iyanxuswa ukuthi ilungiselele ukusingatha abadlali bamazwe ngamazwe kanye nezivakashi ezizovakashela zonke izingxenye zezwe. 3.4. INdebe Yomhlaba Yebhola Lomnqakiswano izokwakhela phezu kwempumelelo Yemiqhudelwano Yomhlaba Yebhola Lomphebezo ebiseThekwini esikhathini esingaphansi kwenyanga esedlule, kanye neMiqhudelwano Yendebe Yomhlaba ye-Hockey ebibanjwe ePitoli ngoNhlolanja.  3.5. INingizimu Afrika isebenza ngokukhuthala futhi iza namasu amasha okuheha imicimbi esezingeni lomhlaba ebeka izwe ebalazweni futhi esungula amathuba omnotho nokwesekwa kwemisebenzi kwimikhakha eyahlukahlukene. F. Imiyalezo1. Ukuhalalisa IKhabhinethi lihalalisela futhi lifisela okuhle laba abalandelayo: UMongameli waseRiphabhulikhi yase-Türkiye, uMhlonishwa u-Recep Tayyip Erdoğan, ngokuphinde akhethwe.  IJajikazi u-Mahube Betty Molemela kulandela ukubekwa kwakhe njengoMongameli weNkantolo Enkulu Yokudluliswa Kwamacala.  UMusa Motha ngokundizisela phezulu ifulegi nokufinyelela kowamanqamu ku-Britain’s Got Talent. Umdanso wakhe ovuselelayo uzuze i-Golden Buzzer yokuqala ngqa kumajaji.  Iqembu lomculo i-Mzansi Youth Choir eliqophe umlando ngesikhathi becula ku-America's Got Talent bathola i-golden buzzer yokuqala ngqa yeqembu eliculayo. I-golden buzzer idlulisela leli qembu kumzuliswano owandulela owamanqamu ozoba ngoNcwaba wezi-2023.USolwazi Taole Mokoena kulandela ukubekwa kwakhe njengomphathi omusha wehhovisi lezikhalazo kwezempilo.2. Amazwi enduduzoIKhabhinethi lizwakalisa amazwi enduduzo emndenini nakubangani balaba abalandelayo: Umhlaziyi, umsakazi kanye nombhali u-Eusebius McKaiser othe ngesikhathi sakhe sokusebenza wasebenza ezikhundleni eziningi kwabezindaba eNingizimu Afrika, kubandakanya ku-702, ku-Mail & Guardian, ku-Sunday Times, ku-Business Day kanye naku-Power fm.Umlingisi odumile u-Patrick Ndlovu igalelo lakhe kwezobuciko namasiko eNingizimu Afrika libonakale ngaphezu kweminyaka engamashumi amane. Usaziwayo kwezikamabonakude nomsakazi u-Marietjie Bothma owathatha izinhliziyo zabaningi ngokukhuluma kahle isiZulu kanye nezinye izilimi zaseNingizimu Afrika.  Uhulumeni kanye nabantu base-India, ikakhulukazi imindeni yalabo abashonile kulandela ingozi yesitimela edolobheni lase-OdishaImibuzo:Mnu Tyrone Seale – iBamba likaSomlomo KahulumeniUmakhalekhukhwini: 083 575 7440"
