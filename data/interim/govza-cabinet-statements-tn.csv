title,date,origin_url,url,text
"Pegelo ya Kopano ya Kabinete e e Tshwerweng ka Laboraro wa la bo, 07 Phatwe 2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/tn/news/cabinet-statements/pegelo-ya-kopano-ya-kabinete-e-e-tshwerweng-ka-laboraro-wa-la-bo-07-phatwe,"Pegelo ya Kopano ya Kabinete e e Tshwerweng ka Laboraro wa la bo, 07 Phatwe 2024
Kopano ya ntlha e e ka ga Tiro ya Semmuso ya Kabinete ya Tsamaiso ya Puso ya bo 7 e tshwaretswe kwa Union Buildings, Pretoria, matsatsi a le mabedi pele ga letsatsi la go keteka Letsatsi la Naga la Seabe sa Bomme. Jaaka re tla bo re keteka dingwaga di le 68 tsa segopotso sa seabe sa Mogwanto wa Bomme mmogo le sa dingwaga di le 70 fa e sale go tlhomiwa Lekwalo la Ditshwanelo tsa Bomme, boikuelo jwa maitlhomo jo bo dirilweng ke Mokgatlho o o Tshwaraganetsweng ke Basadi ba Naga ya Aforika Borwa bo tlhagisitse ka tolamo lefoko la basadi ka ga basadi ba bangwe ba naga ya Aforika Borwa fa go tla mo ditshwanelong tsa bona le ka ga dilo tseo di ba amang.
Mo ngwageng ono re keteka Kgwedi ya Basadi fa ka fa letlhakoreng le lengwe re keteka go thapiwa ga Moatlhodimogolo Mandisa Maya jaaka a dirile bontle thata mme e tla nna Moatlhodimogolo wa Ntlha wa Mosadi go ka okama maemo a Moatlhodimogolo wa Kgotlatshekelo ya Molaotheo ka fa nageng ya Aforika Borwa. Mo nakong e e fetileng o dirile bontle thata gape mo a neng a okame maemo a Moporesitente wa Kgotlatshekelokgolo ya Boikuelo jwa Dingongorego mo a okameng maemo ano go tloga ka ngwaga wa 2017 e bile teng moo e ne e le ene mosadi wa ntlha go ka okama maemo ao.
Botlhokwa jwa gore a thapiwe mo maemong ano bo ka tlhaloganyega ka mabaka ano. Go ya ka Mokgatlho wa Boditšhabatšhaba wa Baatlhodi ba Bomme: “Ka ngwaga wa 1994 go ne go na le baatlhodi ba ka nna 165, ba le 160 e ne e le banna ba batho ba basweu, ba le bararo e ne e le banna ba mmala wa sebilo, ba le babedi e ne e le basadi ba batho ba basweu; go ne go se le fa e le mosadi a le mongwe fela wa mmala wa sebilo mo baatlhoding bao. Fa e sale go tloga ka ngwaga wa 2023, go na le baatlhodi ba le 253, ba le 113 ke basadi, mme diphesente di le 32 tsa palo eno ke basadi ba mmala wa sebilo fa diphesente di le 13 e le basadi ba batho ba basweu, mme seno se raya gore kemedi ya basadi ba baatlhodi ke diphesente di le 45. Mo godimo ga seno, baatlhodi ba bangwe gape ba ba setseng ba le 140, diphesente di le 39, ke tsa banna ba mmala wa sebilo fa di le 17 e le banna ba batho ba basweu.”A.    Merero ya ga Jaanong
1.    Metshameko ya Ngwaga wa 2024 ya Diolimphiki tse di Tshwaretsweng kwa Paris: Setlhopha se se Emetseng Naga ya Aforika Borwa1.1.    Kabinete e akgola Setlhopha se se Emetseng Naga ya Aforika Borwa jaaka se dirile naga motlotlo ka go emela naga kwa Metshamekong ya Diolimphiki e e neng e tshwaretswe kwa Paris jaaka setlhopha seno se tsholeditse kwa godimo serodumo sa naga ka go dira gore naga e balelwe mo maemong a dinageng tse dingwe di balelwang mo go ona e leng mo maemong a a balelwang mo go bo 30 a dinaga tse di fitlheletseng dimetale di le dintsinyana.1.2.    Kabinete e akgola gape le:1.2.1.    Mothumi yo a thumang setlhapi, Tatjana Smith, jaaka a fentse gauta mo lebelong la go thuma go phaphametswe ka dikgara la basadi la bokgakala jwa dimitara di le 100 mmogo le go fenya selefera mo lebelong la go thuma go phaphametswe ka dikgara la basadi la bokgakala jwa dimitara di le 200.1.2.2.    Setlhopha sa Blitzboks jaaka se fentse poronse mo Metshamekong ya Banna ya Kgwele ya Rakabi.1.2.3.    Mokganni wa Digategate tsa go Namela Dithaba Alan Hatherly jaaka a fentse poronse mo Lebelong la Metshameko ya Banna ya Digategate tsa go Namela Dithaba la go Kgabaganya Naga.1.2.4.    Akani Simbine yo a tlhomileng rekoto e ntšhwa mo lebelong le go neng go tshetshethiwa la banna la bokgakala jwa dimitara di le 100 mme o tsene ka maemo a bone. Fa go buiwa ka dinaga tse di nang le batabogi ba ba nang le lebelo, naga ya Aforika Borwa le yona e balwa mo go tsona.1.3.    Go ikuelwa mo go maAforika Borwa gore ba tswelele gape le ka go ema nokeng Setlhopha se se Emetseng Naga ya Aforika Borwa se se tla gaisanelang Metshameko ya Diolimphiki tsa Batho ba ba Golofetseng e e tla tshamekiwang go tloga ka la bo 28 Phatwe go fitlha ka la bo 8 Lwetse 2024.
2.    Ikonomi2.1.    Mafaratlhatlha a Diterene2.1.1.    Kabinete e itumeletse tiro e e dirilweng ke Setheo sa Banamedi ba Diterene sa Aforika Borwa (PRASA), setheo sa Lefapha la Dipalangwa (DoT), ka go tsenya tirisong terene e ntšhwa e thekenoloji ya teng e leng ya maemo a a kwa godimo mme terene eno e direlang kwa Diporong tsa Diterene tsa kwa Teropong ya Motsekapa. 2.1.2.    Ditirelo tseno di tsentswe gape mo mo seteišeneng sa diterene tse di tswang kwa Nyanga go leba kwa Mandalay. Diterene tseno di dirisa ditsela tsa segompieno tsa go bontsha gore terene e a tla fa e tswa kwa Nyanga go leba kwa Mandala, e leng selo se se dirang gore di femelesege le go feta le go dira gore ditirelo tsa diterene di tshepagale. 2.1.3.    Dikarolo tse dintšhwa tsa thekenoloji ya maemo a a kwa godimo mo ditereneng tseno di tsenyeletsa mejako ya go ipula le go itswalela mmogo le dikhamera tse di tsentshitsweng mo lebakaneng le lengwe le le lengwe go disa pabalesego ya banamedi. 2.1.4.    Kabinete e akgotse gape le dikgato tsa go tsosolosa mafelo a diterene a mangwe a a neng a phutlhame, e leng karolo ya maitlhomo a a kwa setlhoeng a puso a go dira gore go nne le dipalangwa tse di rwalang baagi tse di babalesegileng, tse di tshepagalang le tseo di sa tureng.
3.    Mafelo a Ngwaoboswa ya Lefatshe a Mokgatlho wa Dinagakopano mo Mererong ya Thuto, Saense le Setso (UNESCO)3.1.    Kabinete e itumeletse dikgato tsa mo malobanyaneng tsa go oketsa palo ya mafelo a ngwaoboswa a naga ya Aforika Borwa a a ka ga ditiragalo tsa go lwela ditshwanelo le go lwela kgololesego ka go tsenngwa mo lenaaneng la Mafelo a Ngwaoboswa ya Lefatshe a UNESCO.3.2.    Mafelo ano a a filweng leina la The Human Rights, Liberation and Reconciliation: Nelson Mandela Legacy Sites, ga a re thuse fela go somarela ngwaoboswa ya naga ya rona e e tshwanang e le esi, mme a thusa naga ya rona gore e gatele pele mme e nne naga e e ratiwang thata ke bajanala jaaka naga e e nang le Mafelo a a Gaisang mo Lefatsheng a Ngwaoboswa, mme seno se tla godisa lephata la bojanala mmogo le ikonomi.3.3.    Mafelo ano a akaretsa Union Buildings, Constitution Hill, Liliesleaf farm, Sharpeville memorial, Walter Sisulu Square, 16 June 1976: The Streets of Orlando West, University of Fort Hare, ZK Mathews House, Mqhekezweni, Waaihoek and Ohlange.3.4.    Lenaane la Komiti ya Mafelo a Ngwaoboswa ya Lefatshe a UNESCO le tsenyeletsa gape le mafelo a mangwe gape a le mararo a Paka ya Motsi wa fa go ne go Dirisiwa Letlapa e leng go tlotlomatsa seabe se se botlhokwa se naga ya Aforika Borwa e nnileng le sona mo go thuseng go tlhaloganya koo motho a tswang teng. Mafelo ano ke la Diepkloof Rock Shelter le le gaufi le Elands Bay kwa porofenseng ya Kapa Bophirima, Pinnacle Point Site Complex kwa Mossel Bay gona mo porofenseng ya Kapa Bophirima, mmogo le Sibhudu Cave kwa KwaDukuza, kwa porofenseng ya KwaZulu-Natal.
4.    Phopholetso ya Dipalopalo tsa Batho ba Dingwaga tse di fa Gare4.1.    Kabinete e itumeletse dipegelo tsa dipatlisiso tsa Phopholetso ya Dipalopalo tsa Batho ba Dingwaga tse di fa Gare tsa Ngwaga wa 2024 mme tsona di bontsha gore maAforika Borwa jaanong a phela sebakanyana go gaisa mo nakong e e fetileng.4.2.    Batho jaanong ba tshela sebaka sa bonnye jwa dingwaga di le 66,5 go gaisa mo nakong e e fetileng mo ba neng ba tshela sebaka sa dingwaga di le 53,6 ka ngwaga wa 2005 mme seno ke ka ntlha ya mefutafuta e e farologaneng ya thuso ya puso ya go oketsa matsholo a melemo ya go okobatsa le go thibela go tshwaetsana ka kokwanatlhoko ya lebolelateng - e leng le lengwe la matsholo a magolo thata a melemo ya go okobatsa le go thibela go tshwaetsana ka kokwanatlhoko ya lebolelateng mo lefatsheng, matsholo a go tlhabela ente mmogo le phokotsego ya masea a a tlhokafalang go tloga mo go a le 57 a a neng a tlhokafala mo go a le 1 000 a a belegweng ka ngwaga wa 2002 go fitlha mo go a le diphesente di le 22,9 mo go a le 1 000 a a belegweng mo ngwageng wa 2024.4.3.    Setšhaba sa naga ya Aforika Borwa jaanong se setse se feta dimilione di le 63, mme se tsweletse go gola ka diphesente di le 1,33 go tloga ka Phukwi 2023 go fitlha ka Phukwi 2024.4.4.    Dipalopalo tse di tlhotlhomisitsweng tseno tsa kgolo ya setšhaba di tla tlhaba puso botlhale fa e loga maano a yona le go abelana ka ditlhokwa jaaka re tswelela go direla maAforika Borwa otlhe botshelo jo bo botoka.
5.    Tshireletsego le Pabalesego5.1.    Go lwantshana le botlhokotsebe5.1.1.    Kabinete e itumeletse tiro e e namatshang pelo e e dirilweng ke sepodisi mo go golegeng ditlhokotsebe tsa ditiragalo tsa bosenyi tsa digongwana tse di dirang bosenyi ka thulaganyo e e matsetseleko ya go utswa ka mmetela le go timetsa motlhala, jaaka go semeletswe go lwantshana le botlhokotsebe. 5.1.2.    Letsholo la go Fiela Botlhokotsebe la Tirelo ya Sepodisi sa Aforika Borwa (SAPS) la Operation Shanela le tshwere babelaelwa ba ditiragalo tse di farologaneng tsa botlhokotsebe ba le 766 237, mme ba le 161 752 ke ba ba neng ba batliwa mo ditiragalong tsa bosenyi tse di tlhobaetsang setšhaba, mme tsona di tsenyeletsa tsa polao, go kgothosiwa ga dirori tse di rwalang madi, go kgothosa go tlhometswe ka ditlhobolo tse di boitshegang, petelelo, go kgothosa beng ba dijanaga dijanaga tsa bona.5.1.3.    Kabinete e neseditse pula dikgato tsa go tswalela kampa e e seng mo molaong ya go katisa masole kwa White River, kwa porofenseng ya Mpumalanga, mme seno se diragetse go latela gore go tsewe dikgato tse di matsetseleko tsa go lwantshana le botlhokotsebe mme seno se feleditse se thusitse gore baagi ba naga ya Libya ba le 95 ba tshwarwe. 5.1.4.    Kabinete e dirile boikuelo jwa gore maAforika Borwa otlhe a tshwarisane le mapodisi mo go lwantshaneng le botlhokotsebe ntle le gore ba itseele molao mo matsogong.5.1.5.    Kabinete ga e a itumela le e seng ka ditiragalo tse dingwe tse di dirilweng ke ba bangwe ba baeteledipele mo setšhabeng ba ba rweleng maoto a bona ba ya go tshosetsa matshelo a barutwana le barutabana ko dikolong tsa bona. Lefapha la Thuto ya Motheo le tla tswelela go dirisana le SAPS go dira bonnete jwa gore kwa dikolong botlhe ba babalesegile gore ba kgone go diragatsa seo ba se tletseng e leng go ithuta le go ruta.
5.2.    Bosenyi le Bonweenwee5.2.1.    Kabinete e kgotsofaditswe ke katlholo ya go rwesa molato le go romelwa kwa kgolegelong batlhankedi bao mo malobeng ba neng ba direla Lefapha la Merero ya Selegae mmogo le batswantle bao ba rwesitsweng molato wa go dira bokhukhuntshwane le bonweenwee mo tsamaisong ya kantoro ya merero ya bofaladi, eo e rebotsweng ke Kgotlatshekelo ya Melato e e Itlhophileng ya Botlhokotsebe jwa Ditheo le Dikgwebo ya kwa Durban. Go atlegeng mo kgetseng eno go gagamatsa maiteko a puso a go aga tsamaiso ya puso e e nang le maitseo, e e dirang ka manontlhotlho le e e tlhabologang ka botswapelo.
B.    Go Baya Kabinete mo Dinakong
1.1.    Go se Felelwe ke Metsi1.1.1.    Kabinete e lomilwe tsebe ka matsholo a go samaganweng le ona a a tla dirang bonnete jwa gore ka fa nageng ga re felelwe ke metsi jaaka re setse re bone ka fao jaanong metsi a dirisiwang ka bontsi ka teng ka ntlha ya setšhaba se se oketsegang le ikonomi e e golang, mmogo le ka ntlha ya gore segolobogolo diphesente tsotlhe di le 75 tsa metsi a a sa tsweng ka fa tlase ga lefatshe mo nageng ya Aforika Borwa ke ao a tamileng.1.1.2.    Ga jaanong go samaganwe le diporojeke di le 14 tse di bitsang dibilione di feta di le R100 mme tsona di mo maemong a a farologaneng a go aga mafaratlhatlha a setšhaba a go tamela metsi. 1.1.3.    Lefapha la Metsi le Kgeleloleswe ka go dirisana mmogo le Mokgatlho wa Dipusoselegae wa Aforika Borwa (SALGA) mmogo le Bankatlhabololo ya Dinaga tsa Borwa jwa Aforika (DBSA) le tlhomile Katoro ya Tshwarisano ya Merero ya Ditiro tsa Metsi eo maitlhomo a yona e leng go thusana le bomasepala gore ba samagane le matsholo a go dira gore re nne le metswedi e e farologaneng ya metsi gore mo isagong re se felelwe ke metsi. 1.1.4.    Kabinete e boleletswe gape le ka kgatelopele e e setseng e dirilwe mo go direng bonnete jwa gore baagi ba kwa Giyani le ba kwa Hammanskraal ba tlamelwa ka metsi mmogo le go samagana le matsapa a soreje e e elelang gotlhe kwa Masepaleng wa Emfuleni.1.1.5.    Kabinete e boleletswe gore matsi a setse a buletswe go fepela metseselegae e le robongwe ka metsi mo Masepaleng wa Greater Giyani mme e tla re kwa bokhutlhong jwa Phatwe 2024 metseselegae e mengwe gape e le 15 le yona ya bo e setse e na le metsi.1.1.6.    Masepala wa Tikologo wa Mopani o setse o neetswe matlole a go o thusa go tsosolosa le go oketsa Lefelo la go Tlhatswa Metsi la Giyani.1.1.7.    Lefapha la Metsi, ka go dirisana mmogo le Masepala wa City of Tshwane le Setlamo sa Metsi sa Magalies Water, ba samagane le go garela porojeke ya Magalies Water e leng selo seo se tla tlamelang baagi ba kwa Hammanskraal, kwa teropong ya City of Tshwane, ka motswedi o mongwe wa metsi a go nwewa fa Diphalane 2024 a goroga, mme ka fa letlhakoreng le lengwe Masepala wa City of Tshwane o tswelela ka go baakanya le go tlhabolola Lefelo la go Tlhatswa Metsi a a Leswe la Rooiwal.1.1.8.    Ka ntlha ya dikgwetlho tsa metsi a a tlhaelang ka fa nageng, lefapha le sweditse gore le tla tshwara dikopano le bobegakgang morago ga dibeke tse dingwe le tse dingwe di le pedi go itsise setšhaba ka kgatelopele e e diriwang mo go rarabololeng tlhaelo ya metsi mmogo le dikgato tse setšhaba di tshwanetseng go di tsaya go dira bonnete jwa gore ga re felelwe ke metsi ka fa nageng ya rona eo ka bo yona e senang metsi a le mantsi.
1.2.    Motlakase1.2.1.    Jaanong re setse re le gaufi le go fitlhelela maemo a go tlamela setšhaba ka motlakase o o sa tshabeleng ruri mme seno ke ka ntlha ya go kakatlela Leano la go Tseela Motlakase Dikgato e leng leano leo le tsibositsweng ke Moporesitente Cyril Ramaphosa ka Phukwi 2022. Tsepamiso ya mogopolo mo leanong leno mo tirong ya go tlhokomela le go tsosolosa mafaratlhatlha a motlakase go re thusitse gore re nne le motlakase ka go tsenya tirisong motlakase o o fetlhiwang ka ditsela tse dintšhwa e leng selo seo se dirileng gore re kgone go abelana ka motlakase le go dira gore sebakanyana sa dikgwedi di se kae re se tlhole re nna le ditiragalo tsa motlakase o o tshabetseng ruri. Seno se botlhokwa thata mo go thuseng go godisa ikonomi e bile se mosola mo go tlhabololeng boleng jwa matshelo a batho ka go kgontsha baagi gore ba tswelele go tshela jaaka ba ntse ba tshela go se seo se ba kgoreletsang. 1.2.2.    Eskom e itemogetse Tatlhegelo ya Motlakase ka Ntlha ya go Robega ga Metšhini (UCLF) e e fokotsegileng thata e e kanaka dimekawate di le 8 321 fa Phukwi 2024 e garela, e leng motlholo o mogolo o ba o fitlheletseng mo diteišeneng tsa bona tsa phetlho ya motlakase fa e sale go simololwa go tokafatsa maemo a motlakase.1.2.3.    Kabinete e akgotse Eskom jaaka e fitlheletse ntlha e e botlhokwa eno mme e rotloetsa maAforika Borwa gore ba tswelele go itlwaetsa go somarela motlakase gore diyuniti tsa tlamelo ya motlakase ka fa nageng ya rona di se phutlhame. Ka go dira seno, rotlhe re tla bo re tshameka karolo ya rona mo go thuseng go dira gore lebone ka fa nageng ya rona le time, e leng selo se se botlhokwa thata mo kgwebong, mo diintasetering le mo ikonoming.
2.    Merero ya Kgwebisano2.1 Foramo ya bo 21 ya AGOA2.1.1.    Kabinete e lomilwe tsebe ka seabe se naga ya Aforika Borwa e nnileng le sona kwa Foramong ya bo 21 ya Kgato ya go Oketsa Ditšhono tsa go Godisa Ikonomi ya Aforika (AGOA) kwa Amerika mme seno se bontsha gore naga ya rona le ya Amerika di santse di nosana metsi.2.1.2.    Naga ya Aforika Borwa e tswelela go lwela ntlha ya go ntšhwafatsa AGOA, jaaka e tla felelwa ke nako morago ga sebaka sa dikgwedi di le 14, e bile e eme nokeng boikuelo jwa Ditona tsa Kgwebisano tsa Dinaga tsa Aforika gore puso ya Amerika e phimole ntlha ya go ntšhwafadiwa ga AGOA ngwaga le ngwaga.
2.2.    Dikgogakgogano Magareng ga Aforika Borwa le Dinaga tse di Tshwaraganeng tsa Yuropa mo Ntlheng ya Mokgatlho wa Dikgwebo tsa Lefatshe (WTO)2.2.1.    Kabinete e tsibositswe gape le gore naga e tlhatlhetse kgetse semmuso le Mokgatlho wa Dikgwebo tsa Lefatshe (WTO) kgatlhanong le Dinaga tse di Tshwaraganeng tsa Yuropa ka ntlha ya melao ya tsona e e gagametseng e e nang le ditlhokwa tse di sa tlhokagaleng tsa boitekanelo jwa ditlhare tsa dinamune tse di ka ga Mouta o o Tlholang Dipatso tse Dintshonyana mo Dinamuneng (CBS) mmogo le Mae a Dirurubele mo Dinamuneng (FMC) jaaka e le melawanataolo e e tobaneng le ditlhagisiwa tse di tswang kwa nageng ya Aforika Borwa go rekisediwa Dinaga tse di Tshwaraganeng tsa Yuropa.2.2.2.    Mo lefatsheng ka bophara naga ya Aforika Borwa e mo maemong a bobedi fa go tla mo go rekiseng dinamune mme diphesente di le 33 tsa dinamune tsotlhe tse e di rekisang ke tseo e di rekisetsang maraka wa Dinaga tse di Tshwaraganeng tsa Yuropa. Intaseteri eno ya Aforika Borwa e tlholetse batho ba le 140 000 ditiro kwa metseselegaeng ya naga ya Aforika Borwa mme ka jalo e tlhokometse batho ba feta milione le halofo.2.2.3.    Dikgato tseno tse di tserweng ke Dinaga tse di Tshwaraganeng tsa Yuropa, le fa boammaruri tota e se tse di re iletsang go rekisa, di tšhonolola Intaseteri ya Aforika Borwa ya dinamune ka madi a le mantsi thata, ao a balelwang a ka fitlha dibilione di le R2 ngwaga le ngwaga. Dinaga tse di Tshwaraganeng tsa Yuropa di tsere tshwetso ya go gagamatsa melawanataolo eno mo letlhakoreng la naga ya Aforika Borwa e le nosi mme dinaga tse dingwe tse le tsona di nang le matsapa a a tshwanang le a Aforika Borwa tse di jaaka naga ya Iseraele tsona kotlhao eno ga di otlhaiwe ka yona.
2.3.    Kamano le Dinaga tsa Boditšhabatšhaba2.3.1.    Kabinete e amogetse Lekwalo la Melaetsa ya Kgotlatshekelo ya Baatlhodi ba Lefatshe (ICJ) e e ka ga Dikgato tsa Molao mo ntlheng e e ka ga Pholisi ya Iseraele le e e ka ga seo e se Dirang kwa Mafelong a Palesetina ao Iseraele e rometseng masole kwa go ona, mme mo lekwalong leno botlhe ba eme ka le le reng seo Iseraele e tsweletseng go se dira kwa Mafelong a Palesetina ao Iseraele e rometseng masole kwa go ona ke selo se se seng mo molaong go ya ka molao wa dinaga tsa lefatshe.2.3.2.    Katlholo eno e oketsa maikarabelo ao dinaga tsotlhe di nang le ona mo go fediseng go tlodisa matlho tlolomolao eo Iseraele e tsweletseng go e dira mme di tshwanelwa ke go tsaya dikgato go dira bonnete jwa gore melao ya lefatshe e tswelele go tlotliwa.2.3.3.    Naga ya Aforika Borwa ke e nngwe ya dinaga di le 49 tsa Dinagakopano (UN) tseo di ntshitseng se se mo mafatlheng a yona mo ntlheng eno kwa Kgotlatshekelo ya Baatlhodi ba Lefatshe ka kgwedi ya Tlhakole 2024.
2.4.    Megwanto ya kwa Nageng ya Kenya le ya kwa Nigeria2.4.1.    Kabinete e tshwentswe ke megwanto ya kwa Nageng ya Kenya le ya kwa Nigeria mme e ikuetse mo maphateng otlhe a a amegileng gore ba dumelane ka bonako ka ditharabololo tsa go tswela baagi mosola mo dikgwetlhong tse ba tobaneng le tsona tsa ditlhwatlhwa tse di kwa godimo tsa dilo tse batho ba ditlhokang go iphedisa, mme le naga ya Aforika Borwa le yona e wetswe ke lona leru leo.
2.5.    Ditlhopho tsa Naga ya United Kingdom2.5.1.    Kabinete e akgola Tonakgolo ya naga ya United Kingdom e bong Rre Keith Starmer mmogo le Mokgatlho wa gagwe wa dipolotiki e bong Labour Party go latela gore ba fenye mo ditlhophong tsa mo malobeng. Naga ya Aforika Borwa e malalaalaotswe go ka dirisana le naga ya United Kingdom mo go oketseng kgwebisano le tirisanommogo le yona.2.5.2.    Puso e tla tswelela go ela tlhoko se se diragalang kwa dinageng tse dingwe tse le tsona di samaganeng le ditlhopho mo ngwageng ono.
2.6.    Bao ba Tlhophilweng go Emela Naga ya Aforika Borwa kwa Ditheong tsa Mekgatlho ya Ditšhabakopano2.6.1.    Kabinete e eleditse masego bao ba tlhophilweng go emela Aforika Borwa kwa Ditheong tsa Mekgatlho ya Ditšhabakopano:2.6.1.1.    Go tlhophiwa ga Mme Swazi Bajabulile Tshabalala go okama maemo a Moporesitente wa Bankatlhabololo ya Aforika (AfDB) go tloga ka paka ya 2025 go fitlha ka ya 2030, mme ene o tla tlhophilwe kwa ditlhophong tse di tla tshwarwang ka Phatwe 2024.2.6.1.2.    Go tlhophiwa ga mme Yvette van der Merwe go okama maemo a Moporesitente wa Mokgatlho wa Ditshimo tsa Morara le Majalwa a Morara (OIV) kwa ditlhophong tse di tla tshwarwang ka Diphalane 2024 kwa nageng ya Fora. Aforika Borwa e tlhophile gore a tlhophiwe lekgetlo le lengwe gape kwa Lekgotleng la Ditshwanelo tsa Batho go tloga ka ngwaga wa 2026 go fitlha ka wa 2028.2.6.1.3.    Aforika Borwa e tshegeditse tshwetso ya go tlhopha lekgetlho le lengwe gape ga Moporofesa Frans Jacobus Viljoen go emela naga mo Komiting ya Merero ya go Tlhaba Malotsana Dinagakopano ka Ditshwanelo tsa Batho go tloga ka ngwaga wa 2025 go fitlha ka wa 2027, mme ene o tla tlhophilwe kwa ditlhophong tse di tla tshwarwang ka Diphalane 2024 kwa New York, kwa nageng ya Amerika.2.6.1.4.    Aforika Borwa e batla gape le go nna le seabe mo Khomišeneng ya Maemo a Basadi ba Dinagakopano (CSW) ka ngwaga wa 2025 mmogo le mo Khomišeneng ya Thuso ya Setšhaba ka ngwaga wa 2025. Ditlhopho tsa dikhomišene ka bobedi di tla tshwarwa ka Moranang 2025.2.6.1.5.    Aforika Borwa e tla batla gape go nna le setulo mo Lekgotleng la Phemelo la Dinagakopano sebaka sa paka ya dingwaga di le pedi go tloga ka ngwaga wa 2031 go fitlha ka wa 2032, fa e tla bo e le nako ya gore Aforika Borwa e nne yona e e tsoramang setulo.
2.7.    Aforika Borwa e ipaakanyetsa go okama maemo a Boporesitente jwa G202.7.1.    Aforika Borwa e tla tsorama maemo a Boporesitente jwa G20 ka la bo 1 Sedimonthole 2024.2.7.2.    Kabinete e beilwe mo dinakong mabapi le dithulaganyo tse Aforika Borwa e setseng e di dirile mo go ipaakanyetseng maemo a Boporesitente jwa G20 le mo go ipaakanyetseng go amogela baeng ka Samiti ya G20 e e tla tshwarwang ka ngwaga wa 2025. 2.7.3.    Komiti ya Ditona tsa ka fa Nageng e rwesitswe maikarabelo a go rulaganyetsa tiragalo eno mo legatong la puso le baagi ba Aforika Borwa.2.7.4.    Aforika Borwa e tla tswelela go dirisa ditšhono tsa go tshwara dikopano tsa boditšhabatšhaba le go etelela kwa pele mekatlho ya boditšhabatšhaba e e jaaka G20 maitlhomo e le go dira gore lefatshe ka bophara le kgone go bona dikgwetlho tse di tobileng Aforika le dinaga tse di ka fa Borwa jwa lefatshe fa go tla mo mererong ya tlhabologo.
C.    Ditiragalo tse di Tlang1    Kgwedi ya Basadi 1.1    Naga e tla keteka Mekete ya 2024 ya Letsatsi la go Tlotla Seabe sa Bomme ka la bo 9 Phatwe 2024 kwa Lebaleng la Metshameko la Dennis Nel kwa Pofadder kwa porofenseng ya Kapa Bokone ka molaetsamogolo yo o reng: “Re keteka dingwaga di le 30 tsa temokerasi re tlhomile leitlho Tlhatlhelelo ya Bomme”. 1.2    Mokete wa monongwaga wa go keteka Kgwedi ya Basadi o tla sekaseka kgatelopele e e setseng e dirilwe mo dikarolong tsa go matlafatso ya basadi ka go ba thusa le go ba tlamela ka ditšhono tsa go itirela letseno fa e sale go tloga temokerasi e rego mmogo le go sekaseka gore maitlhomo a Lekwalo la Ditshwanelo tsa Basadi a fitlheletse kgotsa jang. 1.3    Naga ya rona e tlotlomatsa basadi ba feta ba le 20 000 ba ba rweleng maoto ba ya go gwantela Union Buildings ka la bo 9 Phatwe 1956, mo ba neng ba gwantela gore Molao wa Dipasa jaanong o laola gore le basadi le bona ba tshwanetse go tshwara dipasa. 1.4    Kabinete e laletsa baagi gore e nne karolo ya ditiragalo tseno tsa go keteka kgwedi eno mme mo go tsona go tla nna le dikopano tsa bagwebi, dipuisano mo go tla buisanwang ka ditšhono tse di leng teng tseo basadi ba ka iponelang tsona mo makaleng a a farologaneng, tseo di leng botlhokwa mo go tswaleleng sekgala sa go tlhoka tekatekana ga batho ba bong jo bo farologaneng.
2    Kopano e Kgolo ya bo 32 ya Mokgatlho wa Boditšhabatšhaba wa Merero ya go ya Lefaufaung (IAU)2.1    Naga ya Aforika Borwa e tla tshwara kopano e kgologadi ya merero ya lefaufau, e bong Kopano e Kgolo ya bo 32 ya Mokgatlho wa Boditšhabatšhaba wa Merero ya go ya Lefaufaung (IAU), mme yona e tla tshwarelwa kwa Motsekapa. 2.2    Kopano eno e tla tshwarwa sebaka sa dibeke di feta di le pedi go tloga ka la bo 6 Phatwe 2024 mme eno ke khonferense ya ntlha mo re bonang dinaga tsa boditšhabatšhaba di tshwarela kopano ya merero ya lefaufau ka fa kontinenteng ya Aforika.2.3    Dikopano tsa mefuta eno di botlhokwa thata mo go thuseng gore Aforika Borwa ikonomi ya yona e se itshegetse fela ka ditlhagisiwa mme e itshigetse gape le ka kitso le botlhale. Aforika Borwa mo tsamaong ya nako e nnile le kgatelopele e e bonagalang mo mererong ya lefaufau, mo e diragaditseng diporojeke tse dikgolo tsa saense tse di jaaka SKA le MeerKAT.
3    Beke ya Aforika Borwa ya go Tlhalefela Madi3.1    Beke ya Aforika Borwa ya go Tlhalefela Madi (MSWSA) ya Ngwaga wa 2024 e tla simolola ka la bo 26 Phatwe 2024 go fitlha ka la bo 1 Lwetse 2024 mo go tla tlhagelelang matsholo a a farologaneng a go ruta bareki ka tiriso ya madi.3.2    MSWSA ke letsholo le Komiti ya ka fa Nageng ya go Ruta Badirelwa ka Tiriso ya Madi (NCFEC) le itshimololetseng lona go rotloetsa, go matlafatsa le go ruta maAforika Borwa mmogo le go dira gore re nne le baagi ba ba nang le kitso ya go dirisa madi.3.3    Ditiragalo tse di tla tshwarwang di tsenyeletsa tsa go tlhatlhelela batho ntle le go ba duedisa, go tlhagisa tshedimosetso, go ipabatsa kwa dimolong, kwa dikopanong tsa dipontsho le mo dikopanong tse di tshwarwang mo mafaratlhatlheng a ditlhaeletsano.
C.    Melaetsa1.    Melaetsa ya go AkgolaKabinete e romela melaetsa ya yona ya go akgola le go eletsa masego kwa go: •    Mme Kholeka Gcaleka, Tlhogo ya Setheo sa Aforika Borwa sa Mosireletsi wa Setšhaba jaaka a tlhophilwe go okama maemo a Moporesitente wa Kgaolo mo Setheong sa Boditšhabatšhaba sa Boombate•    Ngaka Mugwena Maluleke, Tlhogo ya Merero ya Mokgatlho wa Badiri ba Barutabana ba Aforika Borwa (SADTU), jaaka a tlhophilwe go okama maemo a Moporesitente wa Mokgatlho wa Lefatshe wa bo 10 wa Merero ya Thuto ya Boditšhabatšhaba.•    Ngaka John Kani, modiragatsi, motsamaisi le mokwadi wa metshameko, jaaka a tlotlomaditswe ka go neelwa Kabo ya Bogosi jwa Naga Britain eo e rebolwang ke Motlotlegi Kgosi Charles wa Boraro.
2.    Melaetsa ya MatshedisoKabinete e romela matshediso a yona kwa ba lelapa le ditsala tsa: •    Barutwana ba le batlhano ba Sekolo sa Morneg Combined ba ba tlhokafetseng fa bese e ba neng ba e nametse e ne e thulana le terene mo mmileng wa R104 gaufi le motse wa Mafube, o o fa gare ga Wonderfontein le Arnot.•    Modiragatsi yo a tumileng Connie Chiume, yo a neng a na le dingwaga di le 72, yo a neng a itsege thata kaseitshwantsho se a diragaditseng mo go sona ka fa nageng sa Rhythm City. O ratilwe thata gape le mo setshwantshong sa difilimi tsa Marvel sa Black Panther. •    Puso le baagi ba naga ya Federal Democratic Republic of Ethiopia go latela gore mmu le matlapa a kgokologe kwa Gofa, e leng lefelo le le kwa ntlheng ya Borwa Bophirima jwa naga ya Ethiopia, mme ka bomadimabe batho ba le 250 ba latlhegetswe ke matshelo a bona.•    Batho ba le bane ba ba latlhegetsweng ke matshelo fa bene e le terene e e tsamaisang merwalo di thulana kwa Postmasburg kwa porofenseng ya Kapa Bokone.•    Rre Robbie Venter, yo a neng a le dingwaga di le 64, yo a kileng a okama maemo a Mokaedikhuduthamagamogolo (CEO) wa setlamo sa of Altron yo a diretseng ditlamo tse di farologaneng tsa Thekenoloji ya Ditlhaeletsano le Tshedimosetso (ICT) fa e sale go tloga ka ngwaga wa 1997.•    Rre John Sidipa Mphosi, yo a neng a le dingwaga di le 71, Monnasetulo wa Setlamo sa Global Oil, e leng setlamo se se nang le mafelo a a rekisang leokwane.
A bojotlhe jwa bona mewa ya bona e robale ka kagiso."
"Pegelo ya Kopano ya Kabinete e e Tshwerweng ka Laboraro wa la bo, 21 Phatwe 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/tn/news/cabinet-statements/pegelo-ya-kopano-ya-kabinete-e-e-tshwerweng-ka-laboraro-wa-la-bo-21-phatwe,"A.    Merero ya ga Jaanong
1.    Go Aga Aforika Borwa yo o Babalesegileng 1.1.    Go Lwantshana le Botlhokotsebe1.2.    Kabinete e itumeletse go golegwa ga mobelaelwa wa dingwaga di le 40 yo go belaelwang e le yo mongwe wa baeteledipele ba digongwana tsa botlhokotsebe jwa go thopa ka kgang beng ba dikgwebo kgotsa ba masika a bona ka fa nageng ya Aforika Borwa le go ba tswalela go fitlha ba bo bona ba ba golola ka tuelo e digongwana tseno di e batlang. Mobelaelwa yono gape go belaelwa a na le mofetsho mo kgetseng eo mo go yona mapodisi a thopileng diritibatsi tsa crystal meth tse di balelwang di ka ja dimilione di le R300 tseo di thopilweng sešweng jaana kwa Johannesburg, mo metseng ya bahumi ya kwa Fourways le ya kwa Bruma. Tiragalo eno ya go golegwa ga motho yono e bontsha maitlamo a puso a go lwantshana le ditiragalo tsa bosenyi tsa digongwana tse di dirang bosenyi ka thulaganyo e e matsetseleko ya go utswa ka mmetela le go timetsa motlhala.1.3.    Kabinete e eme nokeng dikgato tsa go romela maphata a a farologaneng a sepodisi go samagana le bosenyi jo bo tswang mo taolong kwa porofenseng ya Kapa Botlhaba. Maphata ano a tsenyeletsa a go lwantshana le botlhokotsebe jwa ditiragalo tsa bosenyi tsa digongwana tse di dirang bosenyi ka thulaganyo e e matsetseleko ya go utswa ka mmetela le go timetsa motlhala, mapodisi a ditirelo tsa boitsenape mmogo le a go lwantshana le botlhokotsebe jwa go tsietsa setšhaba. Kabinete e boeletsa boikuelo jwa yona mo sepodising gore a setšhaba se se boge mo diatleng tsa ditlhokotsebe.1.4.    Kabinete e itumeletse gape le dikgato tsa go tshwara mobelaelwa yo a neng a tshwere makwalo a go kgabaganya melelwane a le 34 yo a golegweng ke Setheo sa go Disa Melelwane kwa Molelwaneng wa Lebombo kwa Mozambique. Eno ke e nngwe ya dikgato tsa go utolola ditiragalo tsa go kgabaganya melelwane ka mekgwa e e seng mo molaong e leng ditiragalo tsa botlhokotsebe jo bo diriwang ke digongwana ka maitlhomo a go nyatsa melao ya rona ya melelwane le ya go kgabaganya melelwane.1.5.    Go lwantshana le botlhokotsebe e santse e le tiro e e tlhokang go tshwaraganelwa ke mapodisi, baagi le makala otlhe mo setšhabeng mme Kabinete e tswelela go ikuela mo baaging go dirisana le mapodisi go lwantshana le botlhokotsebe mo metseng ya rona.
1.2.    Go Lantshana le Ditiragalo tsa go Bogisa le go Bolaya Batho ba Sesadi (GBVF)1.2.1.    Kabinete e ikuela mo banneng go nna seoposengwe mo letsholong la ga Moporesitente Cyril Ramaphosa le le ka ga go lwantshana le GBVF ka go saena boikano jo bo leng mo inthaneteng mo webesaeteng ya www.stateofthenation.gov.za/endGBVF.1.2.2.    Ka go saena boikano jono, ba nna ba tsaya boikano jwa gore le bona e tla nna karolo ya go tla ka tharabololo, ka go itshwara sentle le go nna le maitseo, mmogo le go rwala maikarabelo a sengwe le sengwe se ba se dirang. Boikano jono bo bofa banna gore gape ba se tlhole ba emisetsa basadi letsogo mme ba bone basadi fela jaaka batho ba ba tshwanang le bona, ba tlotle ditshwanelo tsa bona le go se nyenyefatse seriti sa bona. Go thusana go lwantshana le GBVF re ipopile ngatana nngwe go thusa gore re nne le ditšhaba tse di babalesegileng le tse mo go tsona go renang kagiso, mo basadi le bana ba kgonang go ntsha ga tshwene. 1.2.3.    Mo godimo ga seno, Kabinete e itumedisitswe ke go bulwa ga Tikwatikwe ya bo 65 ya Sepetlele sa Mitchells Plain kwa Motsekapa fa beke eno e roga mme yona e tla tswela batswasetlhabelo ba GBVF mosola. Dikgato tsa puso tsa go bula Mafelo a go Tlhokomela Basadi ba ba Bogisiwang naga ka bophara ke tsa go tsibogela bothata jo bo leng teng jo bo tlhokang go rarabololwa le go thibelwa ka bonako le go thusa batswasetlhabelo ba ba meletsweng meno, segolo basadi le bana.1.2.4.    Kabinete e hutsafaditswe thata ke dipalopalo tse di tlhobaetsang tsa basetsanyana ba mo go bona go nang le ba dingwaga di ka nna 10 ba e setseng e le batsadi mme ba santse ba le bannye. 1.2.5.    Kabinete e ikuela mo setšhabeng le mo batsading go tshwarisana kgodiso ya bana gore ba kgone go samagana le bothata jono mme ba ka dira seno ka go tshwarisa motho mongwe le mongwe yo a robalanang le bana (kana bana bao ba leng ka fa tlase ga dingwaga di le 16) gonne batho bano ba gatakaka molao.1.2.6.    Fa naga e sa tseye dikgato go samagana le kgwetlho eno e e dirang gore basetsana ba nne mo mmeleng e santse e le makgabunyana, makgarebe le basadi go ya go ile ba tlile go tswelela go rwala mo ditlhogong tsa bona tshokolo, go tlhoka thuto le go palelwa ke go huma.
1.3.    Go Gololwa Pele ga Nako ga Kgatiso ya Kotara Nngwe le Nngwe ya Dipalopalo tsa Dikgetse tsa Bosenyi 1.3.1.     Kabinete e sekegetse tsebe dikgato tsa go gololwa ga letlha la Go Gololwa Pele ga Nako ga Kgatiso ya Kotara Nngwe le Nngwe ya Dipalopalo tsa Dikgetse tsa Bosenyi mo Ngwageng wa Matlole wa 2024/2025. Dipalopalo tsa dikgetse tsa botlhokotsebe tsa kotara ya ntlha le ya bobedi di tla phasaladiwa ka kgwedi ya Phatwe le ya Ngwanaitseele 2024, mmogo le ka kgwedi ya Tlhakole le ya Motsheganong 2025. Go phasaladiwa gangwe le gape ga dipalopalo tsa dikgetse tsa botlhokotsebe go botlhokwa thata mo go thuseng go disa maemo a botlhokotsebe le mo go thuseng go tsaya ditshweetso tse di botoka mo go lwantshaneng le botlhokotsebe.
1.4    Go nna le Dithulaganyo tsa go Samagana le Masetlapelo
1.4.1    Kabinete e itumeletse dikgato tse di tserweng ka bonako ke Lephata la go Agela Baagi Bonno mo go thuseng baagi bao dintlo tsa bona di tsenetsweng ke metsi fa mabota a letamo a ne a phutlhama ka la bo 8 Phatwe 2024 kwa Masepaleng wa Swartland kwa porofenseng ya Kapa Bophirima.1.4.2    Ditiragalo tsa go ema nokeng malapa a a wetsweng ke leru leno di tsweletse go latela gore matamo a le mararo a a neng a agetswe go thusa dipolasa, a a leng kwa Riverlands a senyetse batho dithoto tsa bona le go senya mafaratlhatlha. Metsi jaanong a omile mme baagi ba ba neng ba gaeletswe jaanong ba ka boela kwa magaeng a bona. Le fa go le jalo, go santse go samaganwe le tiro ya go sekaseka boleng jwa ditshenyegelo, mme ditikwatikwe di le pedi tse di leng teng di santse di tswelela go thusa baagi ba ba sa boneng go le molemo go ka boela kwa magaeng a bona gona jaanong.1.4.3    Jaaka paka ya dipula e ntse e atumela mo dikgaolong tse di kwa bokone jwa naga, Kabinete e ikuela mo dimasepaleng go dira bonnete jwa gore mesima ya go olela metsi a a gasaganang mo mebileng e phepafaditswe ka go ntsha dilo tse di tleng di e thibe gore e palelwe ke go sela metsi fa dipula di tsorotla.
2.    Maemo a Ikonomi 2.1    Dipatlisiso tsa Kotara Nngwe le Nngwe tsa Dipalopalo tsa Batho ba ba Dirang le ba ba sa Direng 2.1.1    Dipalopalo tsa semmuso tsa batho ba ba sa direng di ne di balelwa mo go 33,5% mo kotareng ya bobedi ya ngwaga wa 2024, e ne ya tlhatloga ka 0,6% fa e bapisiwa le dipalopalo tsa kotara ya ntlha (mo di neng di le mo go 32,9%). Dipalopalo tsa batho ba ba senang ditiro di fokotsegile ka 92 000 mme mo kotareng ya bobedi ya ngwaga wa 2024 di ne di eme mo go dimilione di le 16,7. Dipalopalo tsa batho ba ba nang le ditiro di oketsegile ka badiri ba le 158 000 mme ga jaana palo ya badiri mo go yona kotara eo ya bobedi di eme mo go dimilione di le 8,4. 2.1.2    Ditlhatlhobo tsa dipalopalo tsa badiri mo diintasetering tse di rileng di bontsha phokotsego ya badiri mo diintasetering di le tlhano mo go di le 10 magareng ga kotara ya ntlha ya 2024 le kotara ya bobedi ya 2024. Phokotsego ya badiri e ne e le e ntsi thata mo diintasetering tsa lephateng la Kgwebisano (110 000), la Temothuo (45 000), le mo Ditirong tsa go Thusa ka fa Ntlong (18 000). 2.1.3    Le fa go le jalo, dipalopalo tse di tlhatlogileng tsa badiri tsona di tlhatlogile ka bontsi mo intasetering ya Tlhagisodikuno (49 000) mmogo le mo go ya Ditirelo tsa Tlhokomelo ya Baagi le Setšhaba (36 000). Kgolo eno mo lephateng la tlhagisodikuno e re tiisa mmooko mo go ageng ikonomi e e itshetlegileng ka ditiro tsa tlhagisodikuno. Puso e santse e eme ka lefoko la yona la leano le le botlhokwa thata la go aga ikonomi e e tla tlholang ditiro.
2.2.    Go Fetoga ga Maemo a Ditlhwatlhwa mo Ikonoming2.2.1.    Ditlhwatlhwa tsa go reka tsa ngwaga le ngwaga ka Phukwi 2024 di ne di eme mo go 4,6%, e leng phokotsego ya go tloga mo go 5,1% ka Seetebosigo 2024. Ditlhwatlhwa tsa go reka di tlhatlogile ka 0,4% kgwedi le kgwedi go fitlha ka Phukwi 2024.2.2.2.    Se se dirileng gore ditlhwatlhwa tseno tsa ngwaga le gnwaga di fokotsege go fitlha mo go 4.6% ke:•    Dituelelo tsa dintlo (tse di tlhatlogileng ka 5.3% ngwaga le ngwaga le go nna le seabe sa dintlha di le phesente e le 1.3)•    Mefutafuta ya ditlhagisiwa le ditirelo (di tlhatlogile ka 7.0% ngwaga le ngwaga le go nna le seabe sa dintlha di le phesente e le 1.0)•    Dijo le dino tse di senang notagi (di tlhatlogile ka 4.5% ngwaga le ngwaga le go nna le seabe sa dintlha di le phesente e le 0.8), mmogo le •    Dipalangwa (di tlhatlogile ka 4.2% ngwaga le ngwaga le go nna le seabe sa dintlha di le phesente e le 0.6).
Maemo a a fetogang a ditlhwatlhwa mo ikonoming ka Phukwi 2024:•    Ditlhagisiwa di ne di le mo go 4.6%, e leng phokotsego ya ditlhwatlhwa go tlogeng mo go 5.5% ka Seetebosigo 2024, mme •    Ditirelo di ne di le mo go 4.7%, e leng koketsego ya ditlhwatlhwa go tlogeng mo go 4.6% ka Seetebosigo 2024
2.3.    Motlakase2.3.1.    Go saeniwa ga Molao wa Taolo ya Motlakase ke Moporesitente Ramaphosa gore o nne molao yo o latelwang go tla dira gore re nne le metswedi e e tla gaisanelang maraka go dira gore re nne le lekala la metlakase e e sa tshwenyeng e e tla thusang naga ya Aforika Borwa gore e se tlhoke motlakase.2.3.2.    Diphetogo tse di dirilweng di thusa gore naga e se tlhole e tlhaela motlakase ka go dira gore ka fa nageng go nne le batlhagisi ba bangwe ba bantsi ba motlakase.2.3.3.    Tshomarelo ya motlakase wa ka fa nageng e tlhatlositswe gape le ke go okediwa ga motlakase wa ka fa nageng ka dimekawate di le 2 500 e leng motlakase o o tla tsenngwang mo diyuniting tsa tlamelo ya motlakase ka fa nageng fa kgwedi ya Lwetse 2024 e garela. Motlakase o mongwe gape ke o o tla tswang kwa Yuniting ya bone le ya borataro ya Medupi le Kusile mmogo le Yuniti ya bobedi ya Koeberg go tla dira gore naga e kgone go fitlhelela matsatsi a le 150 motlakase o sa tshabe. Go garela matsatsi ano a le 148 re thusitswe ke go fokotsa go dirisa mafetlho a magolo a motlakase, e leng selo se se dirileng gore re kgone go boloka dibilione di le R10.21 e e ka bong e diriseditswe go reka disele fa go bapisiwa le paka yona eno ya mo ngwageng yo o fetileng.2.3.4.    Kabinete e sekegela tsebe dikgato tsa Tona ya Merero ya Motlakase, Ngaka Kgosientsho Ramokgopa, tsa go gogela kwa morago thendara e ntšhwa ya motlakase wa go fetlhiwa ka nyutlelia, ka maitlhomo a go letlelela gore go fetisiwe dikgato tsa go sekegela tsebe maikutlo a setšhaba. Kabinete e eme ka la gore motlakase wa go fetlhiwa ka nyutlelia e santse e le karolo ya metswako ya naga ya rona ya metlakase jaaka o sa kgotlhele tikologo go le kalo, ke motlakase o o tshepagalang thata yo o ka thusang go utlwagala mo go direng bonnete jwa gore naga ga e sa tlhoka motlakase mmogo le mo go thuseng naga go fitlhelela dintlha tsa phetogo ya maemo a loapi.
2.4.    Mafaratlhatlha a Boemelakepe2.4.1.    Kabinete e itumeletse dikgato tsa go thankgolola dikepe di le tlhano mo go di le supa tse di gogang dikepe tse di rwalang merwalo, mme tsona ke karolo ya dijanaga tsa Setheo sa Maemelakepe a Naga sa Transnet tse di rekilweng ka letsholo la go tsosolosa setheo ka go samagana le dikgwetlho tse di leng teng kwa maemelakepeng tse di ka ga mokitlano wa kwa mafelong ano fa go tla mo Thulaganyong ya Taolo ya Dithoto mme seno se tla tsosolosa tiro e e tswileng diatla le go gaisanela maemo le ba bangwe mo tirong ya maemelakep a naga ya rona mmogo le mo go ya kwa ditereneng. 2.4.2.  Dikepe tseno tsa merwalo di na le thekenoloji e ntšhwa ya maemo a a kwa godimo mme matsogo a dikepe tseno a a tlhabolotsweng a tla thusa thata mo go gogeng dikepe tse dikgolo le go fokotsa nako e e tleng e tsewe fa go tlhokega go retolola sekepe se segolo jaaka seno se tla thusa mo go direng gore dithoto tse di tsamayang ka ka sekepe le mabakane a a rwalwang ka sekepe a tshware nako ko a isiwang teng kwa maemelakepeng a magolo. Dikepe tseno di tla thusa gape le go dira gore mafelo a boemelakepe a femelesege mmogo le go thusa gore go se tlhole go nna le dikotsi mo mafelong ano ka go bontsha dikepe tse dikgolo tsela fa go kitlane.
3.    Merero e e Amanang le tsa Pholo le Boitekanelo3.2.1.    Bolwetse jwa Mpox3.2.2.    Jaaka dipegelo tsa go runya ga bolwetse jwa Mpox, jo ga jaana Mokgatlho wa Lefatshe wa Merero ya Boitekanelo (WHO) o rebotseng pegelo ya gore ke Bolwetse jo bo Kotsi jo bo Tshwanetsweng go Lejwa ka Leitlho le le Ntšhotšho mme gape le Tikwatikwe ya Kontinente ya Aforika e e Mabapi le go Thibela go Anama ga Malwetse ka fa kontinenteng le yona e ntshitseng pegelo ya yona ya mothale oo, Kabinete e batla go solofetsa baagi gore bolwetse jono ka fa nageng bo santse bo le mo taolong.3.2.3.    Go fitlha gompieno dipalo tsotlhe tsa balwetse ba ba tshwerweng ke bolwetse jono di eme mo go ba le 24 mme mo go bona ba le bararo ba tlhokafetse, ba le 19 ba santse ba itharabologelwa fa ba le babedi ba itswaletse jaaka ba sa tshwanela go kopana le batho ba bangwe. Mo go bona botlhe, ba le 12 ke ba kwa Gauteng, ba le 11 ke ba kwa KwaZulu-Natal fa a le mongwe e le wa kwa Kapa Bophirima.3.2.4.    Kabinete e ikuela mo baaging go nna le seabe ka go ema puso nokeng mo dikgatong tsa yona tsa go thibela go anama ga Mpox ka go itlhokomela mmogo le go phela ka go dirisa mekgwa e e sa tlhokeng ditlhare e e jaaka go tlhapa mmele gore ba se welwe ke malwetse ano.3.2.5.    Kabinete e eme boikuelo jwa ga Moporesitente Ramaphosa nokeng, mo maemong a gagwe mo Mokgatlhotshwaraganelong wa Aforika (AU) a a ka ga go Thibela, go Ipaakanyetsa le go Samagana le Maroborobo, jwa gore go nne le tirisanommogo e e tseneletseng le Tikwatikwe ya Kontinente ya Aforika e e Mabapi le go Thibela go Anama ga Malwetse gore re kgone go dira bonnete jwa gore go nna le kemonokeng e e lekaneng go tswa kwa dinageng tsa boditšhabatšhaba, netefaletso ya gore go tla abelanwa ka melemo ka go lekalekana go akaretsa didirisiwa tsa go thusa go utolola malwetse, kalafo le meento.
3.3.    Bolwetse jwa Leruo (FMD)3.3.1.    Go dirilwe kgatelopele e kgolo mo go lwantshaneng le bolwetse jwa metlhape kwa masepaleng wa selegae wa Kouga mmogo le wa Kou-Kamma kwa porofenseng ya Kapa Botlhaba mo diphologolo tsa bofelo tse go begilweng di na le bolwetse jono di begilweng kgwedi ya Phukwi e le fa gare.3.3.2.    Go tsweletswe go lebelela ka leitlho le le nšhotšho motsamao wa motlhape go tsena le go tswa mo lefelong le le amegileng ke bolwetse jono le mafelo a a sa amegang maitlhomo e le go thibela gore bo se gakale le go kgabaganyetsa kwa mafelong a a senang bona go ya ka Dikgato tsa go Disa Malwetse, mme e bile fa o tlhoka go tsaya diphologolo go di isa felogongwe o tlhoka Phomete e e go Letlelelang go Fudusa Diphologolo go tswa kwa ngakeng ya diphologolo e e direlang puso mo kgaolong eo mme seno ke maitlhomo a go dira gore bolwetse bo se aname.3.3.3.    Dikgomo di le 30 tse go fitlhetsweng gore di na le bolwetse jono di tlhaotswe mo go tse dingwe tse di sa lwaleng mme tsona tsa bewa di le esi gore di okiwe gore di se tshwaetse tse dingwe, mme go tsweletswe ka go dirisa meento go thibela go anama ga bolwetse jono le go fokotsa bogale jwa bolwetse jono. Mo godimo ga seno, dipolasa tse dingwe di le 37 ka ntlha ya bogaufi jwa tsona le dipolasa tse di nang le bolwetse jono, le tsona di reboletswe moento. Dipalo di eme jaana, dikgomo di feta di le 92 000 mmogo le dinku di ka nna 600 go ralala le dipolasa di le 67 di setse di neilwe moento.
3.4    Letsholo la Phepo ya Barutwana kwa Dikolong3.4.1    Kabinete e nopotse leano la go tla ka dithulaganyo tse di tsamaisanang le dinako tsa Letsholo la Phepo ya Barutwana kwa Dikolong mme e ema nokeng tiro e go samaganweng le yona ya go dira bonnete jwa gore go diriwa sengwe le sengwe go dira bonnete jwa gore go utololwa diphoso ntle le go lomeletsa bajalefa ba letsholo leno e leng barutwana ba le dimilione di le 9.7 bao ba unngwelwang ke letsholo leno letsatsi le lengwe le le lengwe.
4.    Go Tlotlomatsa Kgwedi ya Basadi4.2.1.    Samiti ya Naga e e ka ga Merero ya Batho ba Bong jo bo Rileng mo Maphateng a Difofane4.2.2.    Setheo sa Naga ya Aforika Borwa sa Merero ya Difofane (SACAA), seo e leng setheo sa Lefapha la Dipalangwa, se tshwere ka katlego Samiti ya Naga e e ka ga Merero ya Batho ba Bong jo bo Rileng mo Maphateng a Difofane (NAGS) e e neng e tshwaretswe kwa KwaZulu-Natal ka Laboraro wa la bo 21 Phatwe 2024 ka maitlhomo a go tlhotlheletsa seabe sa basadi mo lephateng lotlhe la difofane tsa lefatshe, mmgo le go godisa ditshwanelo tse basadi ba nang le tsona mo lekaleng leno.
4.3.    Dikopano tse di Tshwarwang mo Mafaratlhatlheng a Ditlhaeletsano tse di ka ga Matlafatso ya Basadi ke Basadi ba Bangwe mo Mererong ya Ikonomi4.3.1.    Lefapha la Merero ya Basadi, Bašwa le Batho ba ba Nang le Bogolofadi le tla tshwara Dikopano tse di Tshwarwang mo Mafaratlhatlheng a Ditlhaeletsano tse di ka ga Matlafatso ya Basadi ke Basadi ba Bangwe mo Mererong ya Ikonomi mme di tla tshwarwa sebaka sa matsatsi a le mabedi go matlafatsa basadi ba maAforika Borwa mme yona e simolotse ka la bo 21 mme e tla garela ka la bo 22 Phatwe 2024.4.3.2.    Kopano eno e tla sekaseka dintlha tse di botlhokwa mo go matlafatseng basadi mo mererong ya ikonomi mme go tla tsepamisiwa megopolo mo matsholong a go gwebisana le a ikonomi, ditumelano le matlhomeso a a utlwanetsweng mo ditheong tsa puso ya kgaolo le ya naga mmogo le seabe seo a nang le sona mo go matlafatseng basadi, bašwa le batho ba ba nang le bogolofadi.
5.    Dikamano tsa Boditšhabatšhaba5.1    Kopano ya bo 44 e e Tlwaelegileng ya Dinaga tse di Dirisanang Mmogo tse di kwa Borwa jwa Aforika Samiti5.1.1    Kabinete e neseditse pula Kopano ya bo 44 e e Tlwaelegileng ya Dinaga tse di Dirisanang Mmogo tse di kwa Borwa jwa Aforika (SADC) e e neng e tsenetswe ke Ditlhogo tsa Dinaga le tsa Dipuso tsa dinaga tseo mme e ne e tshwaretswe kwa teropong ya Harare, kwa nageng ya Zimbabwe ka la bo 17 Phatwe 2024.5.1.2    Mo samiting eno ditokololo go ikuetswe mo go tsona gore di tsaye dikgato go tsenya tirisong Boikuelo jwa go tswa Baagi Thuso mo Kgaolong ya SADC ba ba tlhokang thuso ka ntlha ya dikomelelo le merwalela e leng maemo a loapi a a fetlhiwang ke El Niño, mmogo le go tswelela go ela tlhoko maemo a loapi le dikotsi tse di tlhagelelang mmogo le maemo a bosa a a begiwang kwa pele malebana le La Niña mme ka tshedimosetso eo re ithulaganye sentle gore re kgone go samagana le matlhotlhapelo a a ka nnang teng.5.1.3    Mo Samiting eno go sekasekilwe gape le dikgato tsa go tsenya tirisong Tumelano ya Mafelo a Kgwebisano a Dinagatharo (TFTA) mo Dinageng tse Dimaraka tsa tsona di Rekisetsanang mo Dikgaolong tsa Botlhaba le Borwa jwa Aforika, Dinaga tsa Botlhaba jwa Aforika mmogo le tsa SADC, mme seno se tla naya dinaga tsa SADC ditšhono tsa go atolosa dimaraka tsa tsona tse ga jaanong e leng dinaganyana fela di le 26 mme di tla kgona jaanong go fitlhelela dinaga di le dimilione di le 700 le go direla dinaga tsa tsona Seelosotlhe sa Ditlhagisiwa tsa Naga mo Ngwageng (GDP) se ka dira tirilione e le nngwe ya ditolara.5.1.4    Mo ntweng e e santseng e runtse ya magareng ga naga ya Iseraele le ya Palesetina, Kabinete e sulafaleditswe nko go feta molome ke ditlhaselo tse di tswelelang tsa go tlhasela baagi ba naga ya Palesetina mo go nang le bao ba tlhokafetseng, dithoto tse di phutlhamisitsweng le go wisiwa ga seriti sa matshelo a batho. Kabinete e latlhetse la botšhiwana gore ntwa e emisiwe ka ponyo ya leitlho, bagolegwa ba ntwa botlhe ba gololwe mme go simololwe go nniwe mo tafoleng go buisanwe gore ke eng se se ka diriwang gore go feletse go rena kagiso e e tla renelang ruri mo dinageng ka bobedi.
5.2    Khonferense ya Mokgatlho wa Ditlamo tsa Diterene tsa Dinaga tsa Borwa jwa Aforika5.2.1    Kabinete e neseditse pula dipuisanelo tse di dirilweng mo Khonferenseng ya bo 13 ya SARA tse di neng di le mabapi le go godisa lekala leno mo dinageng tsa SADC, mo maitlhomo e leng go gakatsa kgwebisano mo kgaolong eno mmogo le go dirisa ditšhono tse di tlang le Letsholo la Kgwebisano ya Dinaga tsa Kontinente ya Aforika Ntle le go Kgorelediwa ke Sepe.5.2.2    Intaseteri e e tla dirang bontle ya diterene mo kgaolong ya SADC e tlhoka dipeeletso tse di boitshegang mo lephateng la diterene mme ka jalo go tshwarisana tiro eno re le dinaga tsa kgaolo ya SADC go ka thusa go samagana le ntletsentletse ya dikgwetlho tseno. Mo dingwageng tse di fetileng lephata la diterene la kgaolo ya rona le ne la tobana le dikgwetlho tse di jaaka botlhokotsebe jwa go utswediwa le go senyediwa.5.2.3    Naga ya Aforika Borwa e ikanya gore e eme sejaro e letetse go diragatsa kgaolo ya yona ka botswapelo go dira bonnete jwa gore go nna le mafaratlhatlha a diterene a a neeletsanang le a dinaga tse dingwe a a dirang sentle, mme e bile dipholisi tsa yona tsa go tsenya matsholo tirisong tse di jaaka Leano la go Rulaganya Dijanaga tse di Rwalang Dithoto, di siametse tiro ya go tsosolosa, go ema nokeng le go ntšhwafatsa bokgoni jwa diterene tsa naga ya rona le go dira gore di gaisane le tse dingwe tse di dirang bontle.
B.    Ditshwetso tsa Kabinete(i)    Setlhopha sa go Eletsa Lefapha la Tlhokomelo ya Dikgwebopotlana (DSBD)(a)     Kabinete e neseditse pula dikgato tsa go tlhomiwa ga Setlhopha sa go Eletsa Lefapha la Tlhokomelo ya Dikgwebopotlana (DSBD) jaaka Molao wa Naga wa Dikgwebopotlana wa ngwaga wa 1996 (Molao wa bo 102 wa 1996) o laela. (b)    Maitlhomomagolo a go tlhoma setlhopha seno ke go dira bonnete jwa gore dikgwebopotlana di nna le moemedi le motho yo a tla emelelang dikgatlhegelo tsa bona fela jaaka Leano la Naga la Tlhabololo le Kgodiso ya Dikgwebopotlana ka fa nageng ya Aforika Borwa le laela. (c)    Maitlhomomagolo a setlhopha seno e tla nna go eletsa Tona ka matsapa a magolo a a amang kgolo ya dikgwebopotlana, go tsenyeletsa le maemo a a solofetsweng ka fa nageng a dikgwebopotlana di tshwanetsweng go bewa mo go ona mmogo le melawanataolo e e tla di laolang.(d)     Setlhopha seno se tla dirisa tshedimoseto e e ikaegileng ka kitso ya boammaruri go eletsa puso ka ditiro tse di farologaneng tsa dikgwebopotlana tse di emang nokeng thulaganyo e e tlwaelegileng e e tla kgontshang gore go nne le kwalolo ya dipholisi tse dingwe, kwalolo ya melao mmogo le go tla ka ditsela tsa go tla ka ditharabololo tsa go ema nokeng dikgwebopotlana, tse dikgolwane le tse dikgolo mmogo le dikoporasi.
C.    Go Baya Kabinete mo Dinakong
(i)    Dipoelo tsa Kopano ya bo 35 ya Ditokololo tsa Montreal Protocol (MOP) e e ka ga Dilwana tse di Jang Letlalwana le le Thibelang Bogale jwa Letsatsi (a)     Kabinete e tsopoletswe ka ga seo Dipoelo tsa Kopano ya bo 35 ya Ditokololo tsa Montreal Protocol (MOP) e e ka ga Dilwana tse di Jang Letlalwana le le Thibelang Bogale jwa Letsatsi e e nen e tshwaretswe kwa teropong ya Nairobi, kwa nageng ya Kenya ka Diphalane 2023.(b)    Mo kopanong eo ditokololo di tsere boikano jo bo totobetseng jwa go samagana le matshosetsi ka bobedi e leng a go jega ga letlalwana le le thibelang bogale jwa letsatsi mmogo le a maemo a loapi lefatshe ka bophara. Naga ya Aforika Borwa ke e nngwe ya Ditokololo tsa Tumelano ya Montreal Protocol mme maitlhomo a go nna le seabe ga naga kwa kopanong eno ya bo 35 e ne e le go dira bonnete jwa gore ditshwanelo tsa maAforika Borwa tsa go nna le tikologo e e babalesegileng fela jaaka Molaotheo o solofetsa mme le go dira bonnete jwa gore dikgatlhegelo tsa naga di a somarelwa gonne go santse go na le diintaseteri tse di santseng di baya pabalesego ya matshelo a batho ba naga ya rona mo kotsing jaaka diintaseteri tsa ditsidifatsi, temothuo, ditimamolelo, metšhini ya go fetlha mowa o o tsidifetseng kgotsa o o futhumetseng jaaka seno e le ka ntlha ya fa di na le seabe mo kgodisong ya ikonomi.
(ii)    Dipoelo tsa Khoferense ya Botlhano ya Dinaga tse di Nang le Seabe (COP5) mo Tumelanong ya Minamata (a)    Kabinete e tsibositswe ka dipoelo tsa COP5 e e neng e tshwaretswe kwa teropong ya Geneva, kwa nageng ya Switzerland ka Ngwanaitseele 2023. Kopano e go dumelanweng ka yona ya kwa Minamata e botlhokwa thata mo go tsweleleng go sireletsa boitekanelo jwa batho le tikologo mo bogaleng jwa mekhuri. (b)    Gare ga tse dingwe tsa ditshweetso tse di tserweng kwa samiting eno ke (i) thebolo ya matsatsi a mantšhwa ao ka ona go tla kgaotswang go dirisiwa ga ditlhagisiwa tse di nang le mekhuri mmogo le tsona didirisiwa tsa go itshasa tse di nang le ona, (ii) go oketsa botsalano le baagi ba dinaga tseo e leng tsa bona, (iii) go dumelana gore dilwana tse di ka tswang di na le mekhuri ga di a tshwanela go nna le bogale jwa ona jo bo fetang dimilikerema kgotsa dikhilokerema di le 15, e leng selekano se se letleletsweng mo dilwaneng tse di latlhilweng.(c)    Tse dingwe tsa ditshwetso tse di sekasekilweng di tsenyeletsa tsa go tsenya tirisong lenaneo la mosupatsela le le tla dirisediwang go laola bontsi jwa mekhuri o o tsholelwang mo lefatsheng le oo o kuelediwang mo lefaufaung.
(iii)    Dipoelo tsa Khoferense ya bo 28 ya Dinaga tse di Nang le Seabe (COP28) mo Leanong la go Tsamaisa Tiro la Tumelano ya Dinagakopano Tebang le Phetogo ya Maemo a Loapi (UNFCCC)(a)    Kabinete e tsibositswe ka dipoelo tsa COP28 e e neng e tshwaretswe kwa teropong ya Dubai kwa nageng ya United Arab Emirates (UAE) ka Sedimonthole 2023. (b)    Ditshwetso tse di tsewang mo COP28 maitlhomo a tsona ke go fokotsa digase tse di kgotlhelang tikologo gore re kgone go fitlhelela seelo se Tumelano e go Dumelanweng ka yona kwa nageng ya Paris sa mogote o o kanaka ditekerii selešiase di le 20 mmogo le go thusa dinaga tse di santseng di tlhabologa gore le tsona di kgone go ithuta go samagana le ditlamorago. (d)    Kabinete e nopotse gape le dintlha tse dikgolo tsa COP28 ka dintlha tse di tshwanang le tsa mothale o, (i) go garelwa ga letsholo la ditiro la dingwaga di le pedi la Glasgow-Sharm el-Sheikh, (ii) go tsenngwa tirisong Letsholo la Tsamaiso ya Matsholo a Motlakase la UAE gore go buisanelwe kgang ya go tsamaisa motlakase o o sa tlhaoleng batho go ya ka gore seatla se phuthetse kgotsa se iphotlhere - e leng ditshweetso tse di lebelelang ka tsenelelo botlhokwa jwa madi, go godisa didirisiwa tsa thekenoloji le go ema nokeng dikgato tsa go oketsa dipalo tsa badiri gore re tle re kgone go nna le phetogo e e maleba e e sa tlhaoleng eo mo go yona botlhe ba lekalekanang, (iii) go sola mosola Sekgwama sa Didirisiwa tse di Latlhegileng kgotsa tse di Senyegileng. (e)    Ditokololo tsotlhe di swabile nko go feta molomo fa ka ngwaga wa 2021 di ne di retelelwa ke go fitlhelela madi a go neng go lebeletswe gore a ka bokelediwa a a kana ka dibilione tsa ditolara di le 100, mme ntle le gore go bonwe tshegetso ya matlole dinaga tse di santseng di iketetsa ga di kitla di kgona go ka diragatsa kgato eno.(f)    Aforika Borwa e santse e eme ka la gore e batla go phethagatsa ditsholofetso le maikano otlhe a e a dirileng ka fa tlase ga UNFCCC mmogo le Tumelano e e Utlwanetsweng ke Dinaga kwa Teropong ya Paris.
D.    Molaotlhomo (i)    Molaotlhomo wa Merero ya Dipalangwa tse di Tsamayang mo Lefaufaung le tse di Tsamayang mo Metsing (AMSAR) wa Ngwaga wa 2024 (a)    Kabinete e neseditse pula dikgato tsa go phasaladiwa ga molao wa AMSAR gore baagi ba ntshe maikutlo a bona ka ga ona. Maitlhomo a Molaotlhomo ono ke go kwalola sešwa Molao wa Naga ya Aforika Borwa wa Dikepe le Difofane wa Ngwaga wa 2002 (Molao wa bo 44 wa 2002), mme ga jaana ga o sa le mo dinakong. (b)    Maitlhomo a Molaotlhomo ono ke go dira bonnete jwa gore mo motsing o go nang le tlhokagalo ya gore batho ba ba neng ba le mo teng ga sefofane kgotsa sekepe ba gaelelwe ba kgone go babalesega fa go tsweletswe ka matsholo a go ba batla le a go ba pholosa. Maitlhomo a mangwe gape a Molaotlhomo ono ke go lepalepanya dithulaganyo tsa AMSAR le tsa maemo a a dirisiwang a boditšhabatšhaba. Molaotlhomo ono o tla gagamatsa dithulaganyo tsa AMSAR gore di kgone go thusa go godisa diintaseteri tse di tsamaisanang le tsa dipalangwa tse di tsamayang mo lefaufaung le tse di tsamayang mo metsing mme seno se tla nna le seabe mo go godiseng ikonomi.E.    Go Thapiwa Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang. (a)    Maloko ao e Seng a Khuduthamaga mo Botong ya Setheo sa Puso sa Tlhabololo ya Dikgwebopotlana sebaka sa dingwaga di le tharo:
(i)    Mme Nonzuzo Makhanda (Monnasetulo)(ii)    Mme Dorah Mosili(iii)    Mme Xolisa Daku(iv)    Mme Nontobeko Lubisi(v)    Rre Luyanda Ntuane(vi)    Mme Cingashe Motale(vii)    Rre Pat Makape(viii)    Mme Hilda Tsoadi(ix)    Rre Avuyile Xabadiya(x)    Rre Sinovuyo Mpakama(xi)    Rre Waseem Carrim(xii)     Rre Thembinkosi Bonakele; le (xiii)    Mme Keabetwe Mogorosi.
F.    Ditiragalo tse di Tlang
1.    Imbizo ya Moporesitente ya Leano la Tiragatso ya Kabo ya Ditirelo le le Ikaegileng ka Ditikologo (DDM) e e tla lebang kwa Ekurhuleni1.1.    Moporesitente Ramaphosa o tla tshwara leeto la Letsholo la Moporesitente la mbizo ya DDM kwa Teropokgolong ya Ekurhuleni ka Labotlhano wa la bo 23 Phatwe 2024 kwa Lebaleng la Metshameko la Tsakane go sekaseka maemo a dikabo tsa ditirelo tse baagi ba neng ba di solofeditswe.1.2.    Letsholo la Moporesitente la mbizo ya DDM le tla tsenelwa ke baeteledipele botlhe ba tsamaiso ya puso go tswa mo maphateng otlhe a yona a le mararo mme go tla atlhaatlhiwa ntlha ya gore ke dikgwetlho dife tsa kabo ya ditirelo tse baagi ba kopanang le tsona mmogo le go tla ka maano a go thusa dimasepala tse di nang le diteropokgolo gore di tsamaisane le ntlha e e reng Puso e le Nngwe, Leano le le Lengwe, Tekanyetsokabo e le Nngwe.1.3.    Imbizo ya DDM ke monyetla yo o bulelang baagi le baeteledipele go buisana mme ntle le naga ya Aforika Borwa ga go naga epe e e dirang seno, mme seno se re dira gore re nne e nngwe ya dinaga di le mmalwa tse di buisanang le baagi ba yona ka mokgwa yo re o dirisang yono.1.4.    Baagi ba kwa Ekurhuleni ba lalediwa gore ba tle ka makatlanamane gore ba tle ba kgone go atlhaatlha maano a a setseng a tsentshitswe mo tirisong go rarabolola matsapa a tlhaelo ya metsi mmogo le dikgato tse baagi ba tshwanetseng go di tsaya, ba dirisana le Eskom, gore go se tlhole go nna le matsapa a motlakase yo o tshabetseng ruri.
2.    Go Tshwara Samiti ya Lefatshe ya Dipontsho tsa Difofane tsa Aforika 2.1    Kabinete e ne ya sekaseka le go letlelela naga ya Aforika Borwa go tshwara Samiti ya Lefatshe ya Dipontsho tsa Difofane tsa Aforika e e tla tshwarelwang kwa Johannesburg go tloga ka la bo 16 go fitlha ka la bo 17 Lwetse 2024. Samiti eno mmogo le dipontsho tsa yona ke dikgato tse di botlhokwa thata mo intasetering ya difofane. 2.2    Mo godimo ga seno, ditiragalo tseno di tla baya naga ya Aforika Borwa mo maemong a a kwa setlhoeng jaaka lefelo le le ka jelwang nala mmogo le go dira gore ditlhagisiwa tsa naga ya Aforika Borwa di kgone go ka rekisediwa bao ba tla bong ba tsenetse Samiti eno mmogo le Dipontsho tsa teng.
3.    Khonferense e e ka ga Batho ba ba Tswang kwa Dinageng tsa kwa Ntle ba ba Fudugelang ka Dinageng tse Dingwe3.1    Ba Komiti ya go Loga Maano a Naga, mmogo le ba Mokgatlho wa Lefatshe o o Emetseng Batho ba ba Tswang kwa Dinageng tsa kwa Ntle ba ba Fudugelang kwa Dinageng tse Dingwe ba patilwe ke Letsholo la Tlhabololo ya Dinagakopano (UN) ba tla tshwara Khonferense Mabapi le Ntlha ya Batho ba ba Tswang kwa Dinageng tsa kwa Ntle ba ba Fudugelang kwa Dinageng tse Dingwe mme e tla tshwarelwa kwa Johannesburg go tloga ka la bo 20 go fitlha ka la bo 23 Phatwe 2024. 3.2    Khonferense eno e tla sekaseka le go tšhotlha kgang ya batho ba ba tswang kwa dinageng tsa kwa ntle ba ba fudugelang kwa dinageng tse dingwe go bona gore ntlha eno ga se yona e e ka solwang molemo wa go godisa ikonomi, segolobogolo go lebeletswe go sola mosola bao ba nnang kwa dinageng tsa kwa ntle gore go nne le ka fao go ka dirisanwang ka gona mo mererong ya matlole le ya boditšhabatšhaba.
4.    Kgwedi ya Bojanala4.1    Letsholo la Kgwedi ya Bojanala ya Ngwaga wa 2024, le le tla simololang ka la bo 1 go fitlha ka la bo 30 Lwetse 2024, le thankgolotswe kwa Kapa Bokone mme maitlhomo e le botlhokwa jwa go dira gore batho go ralala le naga ba bone botlhokwa jwa bojanala. 4.2    Jaaka naga e ntse e samagane le go laletsa bajanala ka fa nageng le ba ba tswang kwa dinageng tsa boditšhabatšhaba gore ba tle go ikentsha bodutu ka fa nageng ba tle ba bone mafelo a a gagamatsang a Aforika Borwa e nang le ona a go jelwa nala, batho ba yona ba ba nang le dingwao le ditso tse di tlisang boitumelo, puso yona ka fa letlhakoreng le lengwe e samagane le go atolosa lekala leno ka go dira gore mafelo a a leng kwa makeišeneng, kwa metseng e e kwa magaeng le kwa diterotswaneng tsa kwa dipolaseng a a nang le bokgoni jwa go godisa lephata leno le ona a bulelwe ditšhono. Ka go dira seno re tla bo re godisa mafelo a lephata la bojanala la Aforika Borwa le nang le ona le go dira gore re nne le metswako e e farologaneng ya mafelo ano.
5.    Leeto la Moporesitente go Etela ka Mabaka a Tiro Naga ya Rephaboliki ya Batho ba China5.1    Motlotlegi, Moporesitente Ramaphosa e tla re go tloga ka la bo 2 go fitlha ka la bo 5 Lwetse 2024 a tsaya Leeto la Moporesitente go Etela ka Mabaka a Tiro Naga ya Rephaboliki ya Batho ba China e leng leeto le le tla gagamatsang botsalano le tirisanommogo mo mererong ya botipolomate le ya go gwebisana magareng ga dinaga ka bobedi. Leeto leno ke go busa maoto go latela gore Moporesitente wa Xi Jinping a jele naga ya rona nala lekgetlo la bone mo ngwageng wa 2023.5.2    Mo ngwageng wa 2023 naga ya China e ne e le naga e kgolo thata e re gwebisanang le yona mo kgwebisano magareng ga dinaga ka bobedi ka nako eo e neng e eme mo go dibilione tsa ditolara tsa Amerika di le 34, mo dilwana tse re di rekisetsang naga eno tsona di neng di eme mo go dibilione tsa ditolara tsa Amerika di le 12 fa tse re di rekang mo nageng eno tsona di ne di eme mo go dibilione tsa ditolara tsa Amerika di le 22. China e nnile gape le seabe se segolo mo matsholong a dipeeletsong tsa Aforika Borwa e bile ke motswedi o mogolo o re nang le ona mo dipeeletsong tsa dinaga tsa kwa ntle tse di tobaneng le diintaseteri tse di rileng tse re nang le tsona.5.3    Go solofetswe gore go tla garelwa ditumelano di le dintsinyana mo Leetong la Semmuso leno, mme gare ga tse dingwe go lebeletswe Tumelano ya Leano la go Tsamaisa Tiro mo Mererong ya Tlhabololo le Tirisanommogo, thulaganyo ya kgwebisano mmogo le mo katolosong ya go fitlhelela dimaraka. 5.4    Batlhankedi ba ba tla bong ba emetse naga ya Aforika Borwa go solofetswe gore le bona ba tla nna le seabe mo Foramong e e ka ga Tirisanommogo ya China le Aforika (FOCAC) e yona e tla tshwarwang go tloga ka la bo 4 go fitlha ka la bo 6 Lwetse 2024. 5.5    FOCAC ke Setlhopha sa baemedi go tswa kwa dinageng ka go farologana ba ba emetseng naga ya China le dinaga tsa Aforika, mme e tsewa jaaka setlhopha se se dirang gore go nne le tirisanommogo mo dinageng tsa China le mo Letsholong la go Aga Mafaratlhatlha e leng leano la China ka go tlhabolola mafaratlhatlha mo dinageng tsa lefatshe.
G.    Melaetsa
1.    Setšhaba se se Tswang kwa Pele1..1.    Borrametshameko le bommametshameko ba naga ya rona ba tswelela go re dira motlotlo ka go tsholetsa leina la naga ya rona mo metshamekong e e farologaneng go ralala le lefatshe le go dira gore re tshwaragane le go feta.1..2.    Bagale ba naga ya rona ba motshameko wa rakabi, the Springboks, ba tswelela go nna baganka ba lefatshe mo motshamekong ono jaaka ba šašarile setlhopha sa naga ya Australia lekgetlo le lengwe gape mme ba tswelela go nna Bagale ba Lefatshe ba Motshameko wa Rakabi. 1..3.    Metshameko e e tshameketsweng kwa Australia e ne e re tshwaretse tse dintle jaaka re bone gape Dricus du Plessis a Fenya Motshameko wa Mabole wa Batshameki ba ba Seng Popota go le Kalo wa UFC mo a fentseng Rramabole wa naga ya Nigeria e bong Adesanya in Perth.1..4.    Setlhopha sa kerikete sa naga sa the Proteas jaaka se fentse motshameko kgatlhanong le setlhopha sa naga ya West Indies mo motshameko wa bobedi kwa Guyana mo se fentseng ka pholo e le nngwe go lefela.1..5.    Setlhopha se se Emetseng Naga ya Aforika Borwa jaaka se fentse metale wa gauta, dimetale di le tharo tsa selefera le dimetale tse pedi tsa poronse mo Metshamekong ya Diolimphiki tse di neng di tshamekelwa kwa Paris kwa 2024, mme seno se dirile gore palo e dimetale tse naga ya rona e nang le tsona e menagane gabedi fa e bapisiwa le eo e fitlheletsweng kwa Metshamekong ya Diolimphiki tsa ngwaga wa 2021 tse di neng di tshamekela kwa Tokyo. Se re se fitlheletseng seno se tla duma go ya go ile mo megopolong ya rona rotlhe.1..6.    Re le naga re ipela ka setlhopha sa motshameko wa lebelo la go neeletsana sa Aforika Borwa moo Bayanda Walaza; Bradley Nkoana; Shaun Maswanganyi le Akani Simbine ba fentseng lebelo la teng la banna la dimitara di le 400. Ba tlhomile rekoto e ntšhwa e e tlhomilweng ke baagi ba Aforika moo ba garetseng lebelo leno ka nako e e ka fa tlase ga disekono di le 37.57. Mo godimo ga seno, Jo-Ane van Dyk le ene o fentse metale wa selefera mo motshamekong wa basadi wa go konopa lerumo.1..7.    Metshameko yotlhe e e fentsweng eno e bontsha ka fao metshameko e nang le maatla a go dira gore setšhaba se tshwaragane ka gone go sa kgathalesege gore se tshwana ka eng se farologane ka eng. Kabinete e rotloetsa maAforika Borwa go sola mosola ditšhono tsa go re dira seoposengwe tse di jaaka tseno mme re rutana ka serona gore re kgone go aga setšhaba seo re batlang go tshelela mo go sona.
2.    Melaetsa ya go AkgolaKabinete e romela melaetsa ya yona ya go akgola le go eletsa masego kwa go: •    Mmabontle yo e seng kgale a rweswa korone ya go nna Mmabontle wa Naga ya Aforika Borwa wa ngwaga wa 2024 e bong, Mme Mia le Roux, mme Kabinete e akgola bogatlhamela masisi jwa gagwe. Mia o itlhaotse jaaka sekai sa mmatota sa go nna moAforika Borwa jaaka a tsamaile a kopana le dikgwetlho tse a sa iteseletsang go itlhoboga jaaka e le mmabontle wa ntlha yo a nang le bosusu mo kutlong yo a kileng a rweswa korone ya Mmabontle wa Aforika Borwa. Kabinete e mo eletsa tsotlhe tse di molemo mo tirong ya gagwe jaaka a tla emela naga ya Aforika Borwa. •    Moatlhodimogolo wa Kgotlatshekelo ya Molaotheo yo a rolang tiro go ikhutsa fa Phatwe 2024 a garela, e bong Rre Raymond Zondo, mme o rola tiro eno go latela gore a dire tiro e e tswileng diatla ya boatlhodi sebaka sa dingwaga di feta di le 27.•    Mme Fikile Marakalla, yo a fitlheletseng maemo a bobedi a Dikabo tsa Bobegakgang tsa SADC tsa ngwaga wa 2024. O simolotse tiro ya gagwe ka go neelwa tšhono ya go ithutela tiro a le mo tirong kwa Setheong sa Puso sa Tlhaeletsano le Tshedimosetso (GCIS) mme ga jaanong o thapilwe jaaka yo mongwe wa badiredi ba setlhopha se se tsayang Motlatsamoporesitente ditshwantsho.•    rre Benjamin Moshatama wa Chanel Africa Radio, yo le ene a fentseng a bobedi a Dikabo tsa Bobegakgang tsa SADC tsa ngwaga wa 2024 mo lephateng la dikabo tsa go gasa mo diyalemoweng.•    Setlhopha sa go bina, Durban’s Wu Tang Cru, jaaka se fentse selefera le gauta mo dikgaisanong tsa lefatshe tsa UDO World Street Dance Championships. Setlhopha seno se fitlheletse gauta ka dibini tsa sona tsa bana ba ba ka fa tlase ga dingwaga di le 14 mme ba ne ba se naya maemo a Dinaledi tsa Lefatshe tsa Babini ba ba Potlana.•    Rre Dada Morero, meyara yo montšhwa wa teropokgolo ya Johannesburg, mme re mo eletsa masego jaaka a tla bo a tsaya maikarabelo a go okama teropo e kgolo thata mo nageng ya Aforika Borwa.
3.    Melaetsa ya MatshedisoKabinete e romela matshediso a yona kwa ba lelapa le ditsala tsa: •    Moporofesara Muxe Nkondo, yo e neng e le morutegi wa maemo a a kwa godimo mo mererong ya dipholisi tsa go thusa setšhaba le tsa tshomarelo ya ngwaoboswa. O nnile le seabe se segolo mo maphateng a puso a a jaaka bojanala, lephata la go agela baagi bonno le tshamaiso ya puso mmogo le mo maphateng a thekenoloji mmogo le mo go a botsweretshi le setso.•    Rre William Smith, morutabana wa dithuto tsa Dipalo le tsa Saense yo a tlileng ka ditsela tse di neng di sa tlwaelega tsa go ruta dirutwa tseno yo gape a abetsweng Kabo ya Naga ya Baobab. Rre yo o thusitse barutwana ba le bantsi ka nako ya gagwe ba ba neng ba sa tlhaloganye dirutwa tsa Dipalo, Saense, Bonetetshi le Sejatlhapi jaaka a ne a gasa dirutwa tseno mo Mananeong a go Ruta Setšhaba a Thelebišene a SABC - ke ene motho wa ntlha ka fa nageng yo a tlileng ka kakanyo ya go ruta barutwana ba se kwa phaposiborutelong, pele selo seno se ka simolola go ka nna mo fešeneng jaaka go le jaanong.•    Mme Zanele Mbokazi-Nkambule, yo e neng e le mogasi mo kanaleng ya seyalemowa ya Ukhozi FM yo gape e leng yo mongwe wa batho ba ba dirileng gore go feletse go na le Dikabo tsa go Rwesa Baopedi ba ba Dirileng Bontle mo Mminong wa Sedumedi Korone.
Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete ya Laboraro, 4 Lwetse 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/tn/news/cabinet-statements/pegelo-ya-kopano-ya-kabinete-ya-laboraro-4-lwetse-2024-05-sep-2024,"A.    Merero ya ga Jaanong
1.    Dintlha tse di Botlhokwa mo Ikonoming
•    Puso e itomile sisino mo matsapeng a yona a: o    go godisa ikonomi;o    go fokotsa botlhokatiro; mmogo leo    go dira gore maemo a loapi e nne a a nonofileng.
1.1 Dintlha tse di bonagalang mo go tlhabololeng ikonomi:
1.1.1 Go Godisa Seelosotlhe sa Ditlhagisiwa tsa Naga mo Ngwageng (GDP)

Kabinete e tsibogetse kgolo e nnye e e nnileng teng mo ikonoming ya naga ya Aforika Borwa ka seelo se se kanaka 0,4% mo kotareng ya bobedi ya ngwaga wa 2024, e leng selo se se itumedisang jaaka e le ntlha e e bontshang ka fao ikonomi ya rona e tla dirang ka gone mo ngwangeng ono. 
Kgolo eno e bonagetse thata mo lephateng la matlole, la dintlo mmogo le mo intasetering ya tlamelo ka ditirelo mo dikgwebong, mo re boneng kgolo e susumoga ka 1.3%, mo intasetering e nngwe le e nngwe ya tseno ka go latelana ga tsona e nnileng le seabe ka go tsenya seelo se se kanaka 0.3% mo go godiseng GDP. 
Intaseteri ya kgwebisano, go apaya mmogo le ya madulo, intaseteri ya tlhagisodikuno le motlakase, ya gase le leokwane mmogo le intaseteri ya metsi tsone di kgonne go tsenya kgolo e e kanaka 0.1% mo go GDP, fa palogotlhe ya bofelo ya tiriso ya madi a lelapa yona e tsentse seatla ka 0.9% mme palogotlhe ya bofelo e tsentswe 0.2 mo kgolong ya GDP. Diintaseteri tseno di nnile le kgolo mo ditirong tsa ikonomi mo kotareng ya bofelo e e fetileng.
Ikonomi ya naga ya Aforika Borwa e santse e le matlhagatlhaga mme Kabinete e rotloetsa maphata otlhe mo setšhabeng go sola mosola matlhagatlhaga ano gore re gatele pele.
Fa maphata otlhe a ka sola mosola matlhagatlhaga ano. re ;e naga re tla kgona go fitlhelela maitlhomo a rona a go tlhola ditiro tse dingwe tse dintsi mmogo le go dira gore maphelo a maAforika Borwa maemo a bona a tlhabologe.
Kabinete e beile kwa setlhoeng maitlhomo a kgolo ya ikonomi e e tswelang botlhe mosola mmogo le go tlhola ditiro mo Tsamaisong ya Puso ya Bosupa mme ka jalo ditharabololo tse re nang le tsona ga jaana di tla gagamadiwa gore di kgone go re thusa go fitlhelela maitlhomo ano.

1.1.2 Dipeeletso mo Lekaleng le Legolo la Dijanaga

Boikuelo jwa dipeeletso jwa naga ya Aforika Borwa bo tswelela go ngokela dipeeletso tse di botlhokwa tse di totobatsang maitlhomo a puso a go dira gore ikonomi e gole. Kabinete e itumedisitswe ke go thankgololwa ga lefelo le le jang dibilione di le R1.1 la go aga dikarolo tsa dijanaga kwa Lefelong la Dikgwebo tse di Itlhophileng la Dube Trade Port kwa porofenseng ya KwaZulu-Natal.
Dipeeletso tse di boitshegang ka botona tse di dirilweng ke setlamo sa Toyota Tsusho Africa (Pty) Ltd mmogo le Ogihara Thailand Corporation Ltd ke go bontsha ka fao babeeletsi ba nang le tshepo e e tletseng mo nageng ya Aforika Borwa go ka dira dipeeletso tsa dinaga tsa kwa ntle tse di tobaneng le diintaseteri tse di rileng.
Dipeeletso tseno gape di paka kgatelopele e e dirilweng ka fa tlase ga boeteledipele jwa Moporesitente Cyril Ramaphosa, yo a dirileng gore go kgonwe go ngokelwa maikano a go beeletsa matlole a fetang diterilione di le R1.51 fa e sale go tloga ka ngwaga wa 2018.

1.1.3 Go Thusa go Oketsa Ditlhagisiwa tsa Naga ya Aforika Borwa tse di Rekisediwang Dinaga tsa Boditšhaba

Morwalo wa ntlha wa diabakhado tsa naga ya Aforika Borwa o gorogile kwa nageng ya Japan fa Phatwe 2024 a garela, mme seno se ungwetse thata lephata la dikgwebo tsa abakhado la ka fa nageng, mme seno se bontsha seabe se Leano le Legolo la Lephata la Temothuo le Tlhagiso ya Dijo le nnileng le sona, jaaka maitlhomo a leano leno e le go susumosa palo ya dimaraka tse di tlhokang ke batlhagisi ka fa nageng ya Aforika Borwa go ka e rekisetsang. 
Balemi ba naga ya Aforika Borwa ba ba lemang abakhado jaanong ba tla unngwelwa thata jaaka go tsweletswe ka dikgato tsa go godisa mebaraka e balemi ba rona ba ka e rekisetsang. Naga ya India, China le Japan fa di kopane di dira maraka o o kanaka batho ba le dibilione di feta di le 2.5.

1.1.4 Tsheketso ya Motlakase

Kabinete e akgola Eskom, boto ya yona, botsamaisi mmogo le badiredi ba yona ba ba ntseng ba dira ka natla go dira bonnete jwa gore Aforika Borwa e se itemogele matsapa a motlakase o o tshabetseng ruri mo pakeng eno ya selemo jaaka setheo seno se tsweletse go oketsa motlakase wa sona mo diyuniting tsa tlamelo ya motlakase mme se dira jalo ka leano la go busetsa sekeng lephata la motlakase.
Maitlhomo a Eskom ke go dira gore tatlhegelo ya motlakase e e diragalang e sa lebelelwa e se fete dimekawate do le 13 000 mme e samagane le go dira gore re nne le mafelo a a fetlhang motlakase a a tshepagalang.
Motlakase o o tshepagalang o botlhokwa mo go godiseng ikonomi, mo go direng gore batho ba nne le tshepo mo go ona mmogo le mo go fetoleng matshelo a baagi.
Puso e tsweletse go diragatsa Leano la go Tseela Motlakase Dikgato, le le nnileng le mosola mo go fokotseng ditiragalo tse di neng di diragala thata tsa motlakase o o tshabetseng ruri ka go rulaganyetsa matsholo a Eskom a tlhokomelo le tsosoloso ya meago le dithoto tsa tlhagiso ya motlakase.
Go fetola lephata la naga ya rona la motlakase go botlhokwa thata mo go direng gore re nne le motlakase o le bana ba rona kamoso ba ka ikanyegang mo go ona.

1.1.5. Go Ntšhwafadiwa ga Dikgwebo tsa Puso (di-SOE)

Mo ntlheng e Moporesitente Ramaphosa a buileng ka yona mo malobeng fa a ne a eme Palamente ka lefoko fa a bua ka go tlhabolola di-SOE tsa naga ya rona, di-SOE tsotlhe jaanong di isitswe kwa mafapheng a a maleba a a farologaneng go tlhokomelwa ke ona, mme seno ke morago ga gore Moporesitente a saene lekwalotaelo le buang ka ntlha eno.
Kgato eno e tsamaisana le maano a go dira gore motshwaradišene a se tlhole a nnela kgakala le ditheo tseno mme puso jaaka motsholadišere e batla go sola di-SOE mosola mo go godiseng ikonomi, mo go tokafatseng kabo ya ditirelo mmogo le mo go lepalepanyeng di SOE le dikgwebo le maano a a maleba.
Setlamo sa motlakase sa Eskom sona se mo diatleng tsa Lefapha la Merero ya Metlakase, mme setlamo sa Transnet, Setlamo sa Difofane sa Aforika Borwa mmogo le sa South African Express tsona di mo diatleng tsa Lefapha la Dipalangwa.
Setlamo sa ditaemane sa puso Alexkor sona se tla nna mo diatleng tsa Lefapha la Metswedi ya Dimenerale le ya Leokwane, setlamo se segolo sa difofane mmogo le dibetsa le thekenoloji ya sesole sa Denel sona se tla nna mo diatleng tsa Lefapha la Sesole le Tlhokomelo ya Baitseanape ba Sesole mme setlamo sa South African Forestry Company SOC Limited, se se rweleng maikarabelo a merero ya dikgwa ka fa nageng, se tla nna mo diatleng tsa Lefapha la Merero ya Dikgwa, Botshwaro jwa Ditlhapi le Tikologo.

1.1.6 Tlamelo ka Matlole a go Tlisa Tlhabologo

Matlole a mo malobeng a abilweng ke Banka e Ntšhwa ya Merero ya Tlhabololo (NDB) ya BRICS a a kanaka dibilione di le R17,8 gore a dirisediwe go aga mafaratlhatlha mmogo le a metsi le kgeleloleswe a tla thusa go fokotsa tshalelomorago e e ntseng e le teng mmogo le go dira bonnete jwa gore go nna le kabelo ya ditirelo tse di botlhokwa mo malapeng a a hutsanegileng.
NDB e saenile tumelano gape le setlamo sa Transnet mo puso e totobaditseng gore e tla tshegetsa sekoloto sa dibilione di le R5 gore setlamo seno se kgone go tlhabolola lephata la diterene tse di rwalang dithoto.
Kabinete e lebogile tlamelo eno ya matlole, jaaka e tla dira tiro e e bonagalang mo go tlhabololeng mafaratlhatlha a naga le mo go tokafatseng matshelo a batho.

2. Dintlha tse di Botlhokwa Mabapi le Tlhokomelo ya Baagi
•    Puso e samagane le: o    go agela batho botlhe Aforika Borwa yo o botoka; mmgo leo    go dira bonnete jwa gore batho ba a lekalekana, ba fitlhelela ditirelo le go akarediwa mo ditirelong.
2.1 Dintlha tse di Diragetseng tse di Bonagalang mo Dintlheng tse di Botlhokwa tse di Mabapi le Tlhokomelo ya Baagi
2.1.1 Setlankana sa Moporesitente se se ka ga Boitekanelo

Dikgato tsa go dira gore go nne le thulaganyo ya go tlhokomela balwetse e e sa bitseng madi a a boitshegang gore batho botlhe ba unngwelwe e gaufi le go diragala jaaka go setse go saenilwe tokomane ya bobedi ya Setlankana sa Moporesitente se se ka ga Boitekanelo.
Setlankana sa boitekanelo ke leano la go tsamaisa tiro ya gore maphata otlhe mmogo le bannaleseabe botlhe ba ba samaganeng le tiro e e masisi ba dirisane mmogo mme bona ba tsenyeletsa puso, dikgwebo, mekgatlho ya badiri, mekgatlho ya baagi, batlhankedi ba lephata la maokelo, badirisi ba ditirelo, makgotla a molao, batlhankedi ba ditheo tsa thuto e kgolwane mmogo le batlhankedi ba ba dirang dipatlisiso.
Se batla go gagamatsa lephata la boitekanelo, mmogo le go tlhokomela le go baakanyetsa go tsenya lephata leno go kgona go mekamekana le Inšorense ya Tlhokomelo ya Botekanelo jwa Setšhaba (NHI). 
Maitlhomo a setlankana seno sa boitekanelo ke go tlhatlosa dipalo tsa batlhankedi ba boitekanelo fa ka fa letlhakoreng le lengwe se tokafatsa phitlhelelo ya melemo, meento le dithagisiwa tsa boitekanelo, mmogo le go aga mafaratlhatlha a setšhaba le go dirisana le lephata la maokelo a poraefete.

3.    Go Lwantshana le Botlhokotsebe le Bokhukhuntshwane

Puso ga e batle go utlwa sepe ka botlhokotsebe, bogodu le bonweenwee; e bile e tla dira bonnete jwa gore botlhe ba ba ikgatolosang melao ya naga ya rona ba digama ba sa di tlhapela.

3.1.1 Go se Emisi go Lwantshana le Botlhokotsebe

Kabinete e itomile sesino mo go direng bonnete jwa gore Aforika Borwa e nne setšhaba se mo go sona batho botlhe ba ikutlwang ba babalesegile; mme e bile ditiragalo tsa mo malobanyaneng tsa go tshwarwa le go romelwa kgolegelong ga babelaelwa ba ba amegang mo ditiragalong tse di farologaneng tsa botlhokotsebe di bontsha maikano a go lwantshana le botlhokotsebe.
Dipalopalo tsa kotara e nngwe le e nngwe tse di tlhatlogileng tsa botlhokotsebe jwa tirisodikgoka tse di gololotsweng mo malobanyaneng tsa kotara ya ntlha ya go tloga ka Moranang go fitlha ka Seetebosigo 2024 di re bontsha gore go santse go le gontsi go re santseng re tlhoka go go dira go dira bonnete jwa gore baagi ba ikutlwa ba babalesegile.
Tirelo ya Sepodisi sa Aforika Borwa (SAPS), e eteletswe pele ke Kantoro ya Tona ya Sepodisi, e samagane le go lwantshana le botlhokotsebe. Matsholo a sešweng a go samaganweng nao a akaretsa:

matsholo a go lwantshana le babelaelwa kwa Milnerton, kwa Motsekapa, mo ba bangwe ba tlhokafetseng fa ba bangwe ba tshwerwe.
matsholo a kwa porofenseng ya Kapa Botlhaba, mo go samaganweng thata le lefelo la Mthatha mmogo le la Nelson Mandela Bay.
ditiragalo tsa go tshwara batho kwa porofenseng ya Gauteng, ya Mpumalanga mmogo le ya Foreistata ba ba latofadiwang ka go dirisa matshosetsi gore batho ba ba duele.


Puso e samagane le go tsenya tirisong dikgato tsotlhe tsa puso, mmogo le:

go saena ditumelano le dipuso tsa diporofense mmogo le tsa dimasepala.
go tla ka maano a go diragatsa matsholo kwa Motsekapa le kwa Nelson Mandela Bay, mo maitlhomo e leng go diragatsa maano ano mo diteropokgolong tsotlhe.
go buisana le mafapha a mangwe go tshwarisana tiro ya go lwantshana le botlhokotsebe.


Pholisi ya Naga ya Tsamaiso ya Tiro ya Sepodisi go solofetswe gore e tla garelwa le go tsenngwa tirisong fa Diphalane 2024 a garela mme yona e tla samagana le dintlha tse di jaaka go oketsa diteišene tsa sepodisi le mafaratlhatlha go ya ka maitsholo le maemo a a tlhomilweng.
Kabinete e itumelela dikgato tsa go saeniwa ga Tumelano ya Tirisanommogo go Lwantshana le Botlhokotsebe kwa porofenseng ya Kapa Bophirima, mme yona e tlhatlosa tirisanommogo le tsamaiso ya ditirelo tsa pabalesego magareng ga bannaleseabe botlhe gore ba kgone go samagana le pabalesego le tshireletsego. Ka matsholo a setšhaba, go kopanela didirisiwa mmogo le go itlhamela maano, tumelano eno e tla kgona go dira gore SAPS, diporofense mmogo le baagi ba ipope seoposengwe mo go lwantshaneng le botlhokotsebe le mo go direng gore pabalesego ya setšhaba e nne kwa setlhoeng.
Mo go tsamaisaneng le maikano a a dirilweng ke Moporesitente Ramaphosa mo Puong ya gagwe ya Pulo ya Palamente ka la bo 18 Phukwi 2024 go aga naga e e babalesegileng, ditheo tsa naga tsa molao di fetotse ka fao di lwantshanang le botlhokotsebe.
Setheong sa Dipatlisiso tsa Melato e Megolo ya Botlhokotsebe (DPCI), seo gape se itsegeng thata ka leina la the Hawks, se tshwere babelaelwa ba le 673 mo kotareng ya ntlha ya 2024/25, mme mo go bona ba le 506 ke ba ba bonweng molato fa ba le 77 e leng bao go tswileng ditaolo tsa kgotlatshekelo ka maina a bona gore ba amogwe dithoto tsa bona semolao mo khumo e e tlisitseng dithoto tseno e tlhodilweng ke ditiragalo tsa bogodu. Mapodisi e bile gape a tshwere baPatweelaelwa ba le 14 422 mabapi le ditiragalo tse di farologaneng tsa bosenyi mme ba dirile seno ka letsholo la go fiela botlhokotsebe la Operation Shanela le le diragaditsweng go tloga ka la bo 19 go fitlha ka la bo 25 Phatwe 2024.
Letsholo le le tshwaraganetsweng ke ditheo tsa naga ka mefuta leo le tshwaraganetsweng le ke sepodisi sa naga, sepodisi sa motsemogolo, ditheo tsa ditirelo tsa kgopololo ya batshwariwa, Lefapha la Merero ya Selegae mmogo le ditheo tse dingwe tsotlhe tsa molao, mo go golegweng batho ba ba amegang mo ditiragalong tsa go thopa ka kgang meago e le merataro kwa Durban mo go thusitseng gore go utololwe madi a le kanaka dimilione di le R4 a kwa Amerika a a seng mo molaong, go thopiwa ga diritibatsi, go thopiwa ga dikolo di le 117 mmogo le bojalwa, mmogo le go tshwariwa ga batho ba feta ba le 150 ba ba latofadiwang ka gore ke batswantle ba ba senang makwaloitshupo.
Matsholo a re atlegileng mo go ona ano ke ka ntlha ya tiro e e dirilweng kwa tshimologong ya ngwaga ya go utolola bogodu jo bo neng bo tseneletse mo nageng jo bo neng bo ikadile go ralala le dinaga tse dingwe. DPCI e utolotse dilaboratori tsa bokhukhuntshwane tsa go apeela diritibatsi tseo di seng mo molaong mme go golegwe batho ba le 34 ba ba amegang mo go apeweng ga diritibatsi tseno, go di rekisa le go di tshwara mo go bona.
Kabinete e ikuela mo go maAforika Borwa otlhe go tswelela go dirisana le ditheo tsa molao ka go begela sepodisi mo mogaleng wa 10111 fa go na le ditiragalo tse di seng mo molaong gore ditlhokotsebe di se tlhole di kgona go itirela boithatelo. 
Tiro ya go lwantshana le botlhokotsebe e tshwanetswe go tshwaraganelwa mme puso e tla tswelela go goga kwa pele matsholo a a tla dirang gore setšhaba sotlhe sa rona se ipope ngatana nngwe go lwela go dira gore naga ya Aforika Borwa e tokafale le go bolokesega.

3.1.2 Go Rwesa Molato Batho bao ba Dirang Bonweenwee

Kabinete e itumeletse katlholo e e laolang gore bao ba amegang mo bogodung jo bo dirilweng mo Khomišeneng ya Naga ya Dilothari dithoto tsa bona tse di ka dirang dimilione di le R6.5 di thopiwe. Dikatlholo tsa mothale ono di ema nokeng Dikgato tsa go tsenya tirisong Leano la Naga la go Ema Kgatlhanong le Bonweenwee, e leng leo le kopanyang ditheo tsa molao go lwantshana le bonweenwee.
Kabinete e itumelela gape le katlholo e e rebotsweng ke Kgotlatshekelo ya London eo e letleletseng gore moagi wa naga ya Britain yo mo malobeng a neng a a reboletswe thendara ke setlamo sa Eskom, e bong Rre Michael Lomas, a busediwa ka fa nageng ya Aforika Borwa go tla go lebana le ditatofatso tsa bonweenwee. Rre Lomas o tla busediwa ka fa nageng go tla go tobana le ditatofatso di le 41 tse di amanang le bonweenwee mabapi le konteraka ya go aga Seteišene sa Motlakase sa Kusile. Katlholo eno a bontsha gape ka fao tsamaiso ya molao ya naga ya rona e dirang ka tshwanelo ka teng mme e totobatsa maikemisetso a rona a go ikobela maikarabelo a rona a boditšhabatšhaba a ditshwanelo tsa batho. 
Mo katlholong eo a e rebotsang, Moatlhodi Charles Bourne o ntshitse lefoko la gore dikgolegelo tsa naga ya Aforika Borwa di na le dilo tsotlhe tse di tlhokagalang mme ga go sepe se di ka retelelwang ke go se direla Rre Lomas.
Go saeniwa ke Moporesitente Ramaphosa ga taelo e e laelang Yuniti e e Batlisisang Dikgetse tse di Itlhophileng (SIU) go gata motlhala ditatofatso tsa bonweenwee, tsa go dirisa botlhaswa madi a puso kwa setlamong sa Eskom go gagamatsa dikgato tsa go rwesa bao ba amegang mo ditiragalotsa tsa bonweenwee mo ditheong tsa puso maikarabelo.
Taelo eno e tsenyeletsa gape le ditatofatso tsa ditiragalo tsa go se latele molao le tsa maitseo a a seng mo molaong tseo di diragetseng magareng ga la bo 1 Mopitlwe 2006 le la bo 30 Phatwe 2024, mme go tla sekasekiwa dikonteraka tsa dithendara di le robongwe tse di tsamaisanang le paka eno. Moporesitente o otlolotse gape taelo e e laelang SIU gore e latlhele leitlho gape le mo ditatofatsong tse dingwe tsa bonweenwee mo Lefapheng la Tlhabololo ya Metseselegae le Ntšhwafatso ya Naga.
Kabinete e otletse legofi katlholelo kwa kgolegelong ya dingwaga di le 15 e Kgotlatshekelo ya kwa Palm Ridge e e Samaganang le Melato ya Botlhokotsebe jwa Tsamaiso ya Dikgwebo e e atlholetseng Tlhogo ya Lephata la Boenjenere kwa Setheong sa Banamedi ba Diterene sa Aforika Borwa, e bong Rre Daniel Mthimkhulu. Katlholo eno e bontsha sentle gore ntwa ya go lwantshana le bogodu le bonweenwee e simolotse go fenyega mo ditheong tsa ka fa nageng. E bontsha gape ka fao puso e itomileng sesino go fedisa setlwaedi sa go tlhoka nnete le go dira gore mo maphateng otlhe batho ba rwale maikarabelo.

3.1.3 Go Lwantshana le Bogodu jwa go Dira Matshosetsi mo Bathong gore ba Ntshe Tuelo e e Rileng
Kabinete ga go fao e bayang gone ditiragalo tsa bogodu jwa go dira matshosetsi mo bathong gore ba ntshe tuelo e e rileng

Naga ya Aforika Borwa e ithuta mo dinageng tsa boditšhabatšhaba gore ditsela tse e ka di dirisang ke dife tsa go lwantshana le bogodu jwa go dira matshosetsi mo bathong gore ba ntshe tuelo e e rileng.
Setšhaba se tshwanetse se eme mmogo le puso, ditheo tsa molao, dikgwebo le baagi gore ntwa eno e kgone go lwantshega.
Bogodu jwa go dira matshosetsi mo bathong gore ba ntshe tuelo e e rileng ga bo senyeletse fela batho ba ba amegang; bo senyeletsa gape le ikonomi ya rona yotlhe. Ka go lwantshana le bosenyi jono, re tla bo re sireletsa ditiro, re tlhotlheletsa go nneng teng ga dipeeletso le go rotloetsa ikonomi gore e kgone go gola.
Re tlhotlheletsa baagi gore ba eme kgatlhanong le bogodu jwa go dira matshosetsi mo bathong gore ba ntshe tuelo e e rileng. Ka go dirisa thuto, matsholo a go ema nokeng baagi le ditsela tse batho ba ka begang ditiragalo tseno ntle le go pepesa maina a bona, re dira gore go se nne boima gore batho ba kgone go tshwara botlhokotsebe ka kgokgotso.
SAPS e samagane le go tlamelwa ka maano le didirisiwa tsa segompieno go lwantshana le bogodu jono, mo go tsenyelediwang gape le ditiragalo tsa maemo a a kwa godimo tsa go bokeletsa tshedimosetso ka bosenyi mmogo le go dirisa ditlhopha tse di itlhophileng tsa twantsho ya bosenyi mmogo le go pota kwa pele maano a ditlhokotsebe.
Bogodu jwa go dira matshosetsi mo bathong gore ba ntshe tuelo e e rileng bo diragala ka bontsi mo mafelong ao batho ka bontsi ba senang ka fao ba ka itirelang letseno. Puso e samagane le seo se tlholang bogodu jono mme e dira seno ka go beeletsa mo thutong, mo go tlhodiweng ga ditiro le mo go tlhatlheleleng baagi ka bokgoni mmogo le go tlhatlhelela ditheo tsa naga ya rona tsa molao.
Puso e dirisana le badirisanimmogo ba yona lefatshe ka bophara go abelana ka tshedimosetso ka bosenyi jono, go gata motlhala wa ditlhokotsebe tsa bogodu jono le go dira gore ditlhokotsebe tseno di digame di sa di tlhapela.
Maitlhomo a rona a tobane segolo le go sireletsa batho ba ba sa kgoneng go ikemelela mmogo le beng ba dikgwebo bao gantsi e leng bona ba bogodu jono bo ba diragalelang. Ga go motho yo a tshwanetseng go tshela ka letshogo mo setšhabeng sa gaabo.
Puso e itomile sesino mo matsholong a go se emise go utolola ka modi botlhokotsebe le go dira gore go rene tshireletsego le pabalesego mo matshelong a maAforika Borwa otlhe.

3.1.4 Ditshuga tsa Semolao tse di Mabapi le Malwetse le Dikgobalo tse di seng mo Molaong

Kabinete e swabile nko go feta molomo ka ntlha ya tse dingwe tsa ditshuga tse di tlhatlhetsweng ke babueledi ba molao ba ba megagaru tse maitlhomo a tsona e neng e le go tsietsa Puso dibilionebilione tsa madi ka ditshuga tsa semolao tse di mabapi le malwetse le dikgobalo tse di seng mo molaong.
Ditiragalo tseno di utolotswe ke dipatlisiso tse di tseneletseng tse di dirilweng ke SIU mo ditatofatsong tsa gore go ditshuga tsa semolao tse di mabapi le malwetse le dikgobalo tse di seng mo molaong tse di dirilweng kgatlhanong le Puso go tloga ka ngwaga wa 2017.
Dipatlisiso tse di tsweletseng tseno di ribolotse gore ba bangwe ba babueledi ba dirisana le dingaka tse di direlang Puso ba ntse ba tlhatlhela ditshuga tsa mofuta ono mo Mafapheng a Boitekanelo a Diporofense, mme dikgetse tse ga jaana SIU e setseng e feditse ka tsona di thusitse go bolokela Mafapha a Boitekanelo a a farologaneng madi a ka dira dibilione di le R3.

3. Dintlha tse di Botlhokwa mo Pusong

Tsamaiso ya Puso ya Bosupa e tsepamisitse mogopolo mo go oketseng bokgoni jwa puso gore e kgone go fitlhelela dintlha tse di botlhokwa mo pusong.
Ditokololo tsa Tsamaiso eno di itomile sesino gore ba tla ntsha ga tshwene mme ba sola mosola bokgoni jwa bona gore ba kgone go tokafatsa matshelo a maAforika Borwa otlhe.
Re na le maikarabelo a a tlhamaletseng a go itlwaetsa go tsibogela dikgwetlho tsotlhe mo pusong - e ka tswa e le mo lephateng la puso ya naga, la puso ya diporofense le mo go la puso ya dimasepala.

3.1 Kgatelopele e e Dirilweng e e Bonagalang mo Dintlheng tse di Botlhokwa mo Pusong
3.1.1 Go Tlhabolola ka fa Metsi a Tlhokomelwang ka Teng

Dikgato tsa go tlhabolola ka fao dithoto tse naga e nang le tsona tsa metsi di ka tlhokomelwang ka teng go dira bonnete jwa gore naga e se itemogele matsapa a metsi mo dingwageng di le lesome tse di tlang jaanong di gagamaditswe ke taolelo ya Molaotlhomo e e saenilweng ke Moporesitente Ramaphosa ya go tlhomiwa ga Setheo sa Naga se se Disang Mafaratlhatlha a Metsi SOC Ltd, mme taolelo eno e tla laola gore go tlhomiwe setheo se sentšhwa se se tla rwalang maikarabelo a go aga le go tlhokomela mafaratlhatlha a metsi ka fa nageng.
Kabinete e itumeletse molao o montšhwa ono jaaka o bontsha kgato e e botlhokwa mo dikgatong tsa go tlisa phetogo gore dipeeletso di tle di kgone go susumoga mo lephateng la go agiwa le go tlhokomelwa ga matamo le go tlhabolola boleng jwa metsi.

3.1.2 Dipholo tsa Boruni tsa Maphata a Puso ya Dimasepala

Kabinete e tsibogetse Dipholo tsa Boruni tsa Maphata a Puso ya Dimasepala tsa ngwaga wa matlole wa 2022/23 tse di phasaladitsweng ke Kantoro ya Motlhankedi yo Mogolo wa Ditiro tsa Boruni ka fa Nageng (AGSA) tse di bontshang fa maemo a tlhokomelo ya matlole mo dimasepaleng a tokafetse. 
Le fa go le jalo, tiro e santse e le e e tshabang diatla e e tlhokang go diriwa gore kwa bofelong dimasepala ka bontsi tse di tsweletseng go rebolelwa dipholo tsa boruni tse di swabisang di kgone go ikobela molao.
Pegelo ya AGSA e bontsha gore ke dimasepala di le 34 fela mo go di le 257 tsa diteropokgolo, ditikologo le tsa dikgaolo tse di kgonneng go fitlhelela dipholo tsa boruni tse di amogelesegang.
Se se re digelang matshwafo ke gore palo ya dimasepala tse di neng di rebolelwa dipholo tsa boruni tse di sa wetseng pelo e fokotsegile mme ka fa letlhakoreng le lengwe dimasepala di le 45 di tokafaditse dipholo tsa tsona tsa boruni fa e sale go tloga ka ngwaga wa matlole wa 2020/21 fa ka fa letlhakoreng le lengwe gape dimasepala tse di tlisitseng ditokomane tsa bona tsa matlole go sa le gale palo ya tsona e tokafetse go tloga mo go di le 81% mo ngwageng wa matlole wa 2020/21 go fitlha mo go di le 94% mo ngwageng wa matlole wa 2022/23.
Kabinete e rotloediwa ke gore Lefapha la Pusoselegae le Merero ya Setso, mmogo le AGSA, ba tsweletse go ema nokeng matsholo ao maitlhomo a ona e leng go bokeletsa dikgato tseo tse dingwe tsa dimasepala di di tlhabolotseng. 
Lefapha leno le beile kwa setlhoeng dimasepala tse di sa direng sentle ka fa nageng ka go tsaya dikgato gore batlhankedi ba dimasepala tseno ba tlhatlhelelwe gore ba kgone go itse go dira tiro ya bona ka go ba katisa le go dira gore ba ba itseng tiro ba katise ba ba sa e itseng, mmogo le go gapeletsa balaodi ba dimasepala mmogo le batlhankedi ba bagolo gore ba itepatepanye le melawanataolo e e tshwanetseng.

B.    Go Baya Kabinete mo Dinakong
(i)    Mokete wa Letsatsi la go Keteka Mosola wa Mapodisi ka fa Nageng (a)    Kabinete e tsibositse ka mokete wa Letsatsi la go Tlotlomadiwa ga Mapodisi a Naga, o o neng o tshwarwe ka Latshipi, 1 Lwetse 2024. (b)    Maitlhomo a letsatsi leno ke go bontsha banna le basadi ba ditirelo tsa naga ya rona tsa sepodisi tlotla e e ba tshwanetseng jaaka ba bangwe ba bona ba latlhegetswe ke matshelo a bona mo tirong ya bona, mmogo le gore re tsaye dikgato tse di tlhokagalang go ka thusana le ba malapa a bona, segolo bana ba bona ba ba santseng ba tsena sekolo.(c)    Puso e tšhakgetse tota ka dipolao tsa mapodisi a le 39 a a tlhokafetseng mo tirong mme e botlhe ba ba nnileng le seabe mo dipolaong tsa mapodi a le mo tirong, batho bao ba tla di gama ba sa di tlhapela. (d)    Puso e beetse kwa setlhoeng dikgato tsa go lwantshana le mefuta yotlhe ya botlhokotsebe mme e tla gagamatsa le melao e e tla e kgontshang gore e kgone go tshwara botlhokotsebe ka megolo.
(ii)    Kgatelopele e Naga ya Aforika Borwa e e Dirileng mo go Rarabololeng Dikgwetlho tsa go Nna Naga e e sa Tshepagaleng ka Madi le e e Nang le Ditiragalo tsa go Tllhatswa Tšhelete ya Bogodu tse di Beileng Naga mo Maemong a a sa Wetseng Pelo go ya ka Sepodisi sa Ditirelo tsa Matlole (FATF)
(a)    Kabinete e amogetse pegelo ya bone e e ka ga Komiti ya Mafapha ka go Farologana a a Lwantshanang le Ditiragalo tsa go Tlhatswa Tšhelete ya Bogodu Mmogo le tsa go Tlamela Ditiragalo tsa Menolopuso ka Matlole (IDC-AML/CFT) jaaka naga ya Aforika Borwa ka Tlhakole 2023 e ne ya bewa mo maemong a go nna naga e e sa tshepagaleng ka madi. Pegelo eno e bontsha gore go tsibogetswe tshwetso ya Kabinete e e tserweng ka la bo 27 Lwetse 2023 ya gore IDC-AML/CFT e e begang kgatelopele e e dirilweng e bege kgatelopele eno ga raro ka ngwaga. (b)    Go nnile le kgatelopele e e seng kana ka sepe mo go direng gore Aforika Borwa e kgone go rarabolola dikgwetlho tsa go se ikobele dikgato tsa setegeniki tsa molao, mme mo go tsona dikgato tse naga e neng e retelelwa go ikobela tsona di le 20, ga jaanong naga e kgona go ikobela di le 15 ka bojotlhe jwa tsona.(c)     Gore naga ya Aforika Borwa e tswe mo maemong a e beilweng mo go ona ano a go nna naga e e sa tshepagaleng ka madi, e tshwanetse go phethagatsa dikgato di le 22 tse di nopotsweng e le tsona tse di bontshitseng naga e tlhaela mo go tsona tse di dirileng gore e bewe mo maemong ao, mme mo go tsona go setse go samaganwe le di le robedi ka botlalo, mme go setse di le 14 tse go tla samaganwang le tsona pele ga Tlhakole 2025. (d)    Kabinete e amogetse ka fao matsapa ano a tlhakatlhakaneng ka teng go ka rarabololwa, mme le fa go le jalo e santse e itomile sesino go oketsa ditharabololo tse di tla rarabololang dikgato tse di saletseng, mmogo le go dira bonnete jwa gore matsapa a naga ya Aforika Borwa a re tswela molemo go gaisa dinaga tse tsona di tsweletseng pele go tshwana le Amerika, e yona le ka motsi ono e santseng e le kwa moseleng e phalwa ke naga ya rona ya Aforika Borwa.
(iii)    Leano le Legolo la go Gweba ka Motekwane
(a)    Kabinete e tsibositswe ka kgatelopele e e setseng e dirilwe mo go kwaleng Leano le Legolo la go Gweba ka Motekwane, e leng lona le le tla abelanang ka leano le le tshwanetsweng go latelwa la go tsamaisa tiro ya go tlhoma intaseteri ya dikgwebo tsa motekwane, go digodisa le go di tlhabolola ka fa nageng ya Aforika Borwa gore e kgone go tsenya letsogo mo kgodisong ya ikonomi, mo go fedisang khumanego le mo go tlholeng ditiro. (b)    Leano le Legolo leno le ikaegile ka ditlha di le robongwe e bong, Go Nna le Ditirelo tsa Molaotalo tse di Mosola; Go Tlamela ka Peo e e sa Tlhaeleng; Go Tlamela ka Dipatlisiso le Thekenoloji; Go Tlamela ka Thulaganyo e e Emang Nokeng Balemi ba ona; Go Godisa Dimaraka tsa ona; Go Tlhagisa Dikgwebo tse Dikgolo le tsa go o Phasalatsa; Go Tlhagisa Didirisiwa ka ona; Go Rutla le go Katisa Batho ka ona; mmogo le go Nul Sethaba matlho ka ona.
(c)    Tse di latelang ke go tsopola kgatelopele e e dirilweng go fitlha mo motsing o re leng mo go ona ono:i.    Fa e sale go nna mo molaong gore motekwane le ona ke sejalwa se go ka lemiwang ka sona, balemi ba motekwane ba le 1 110 ba reboletswe diphomete tsa go lema motekwane.ii.    Moporesitente Ramaphosa o neseditse pula Molaotlhomo wa go Letlelela Motekwane go Dirisediwa Mabaka a ka fa Lapeng ka Motsheganong 2024.iii.    Lefapha la Bosiamisi le Tlhabololo ya Molaotheo le simolotse ka dikgato tsa go kwala melawanataolo e e tla emang nokeng Molao wa go Letlelela Motekwane go Dirisediwa Mabaka a ka fa Lapeng.iv.    Lefapha la Boitekanelo, ka go dirisa Bothati jwa Aforika Borwa jwa Taolo ya Melemo ya Boitekanelo (SAHPRA), le garetse dikgato tsa go batla maikutlo a baagi ka ga diphetogo tse di dirilweng mo Melaong ya Molao wa Dijalo le Didirisiwa tse Dingwe tse go Diriwang Melemo ka Tsona wa ngwaga wa 1965, Molao wa bo 101 wa 1965.v.    Lefapha la Kgwebisano, Intaseteri le Dikgaisano tsa Dikgwebo (the dtic) le garetse dipatlisiso tsa go sekaseka kgonagalo le boleng jo lephata la motekwane le tla nnang le bona ka fa nageng ya Aforika Borwa, mme lefapha leno mo nakong e e sa fediseng pelo le tla simolola go batla maikutlo a baagi gore ke eng se se ka diriwang go dira gore go nne le Pholisi e e tla Dirang gore Motekwane o Dirisiwe go Dira Kgwebo e Kgolo.vi.    Lekgotla la Dipatlisiso mo Mererong ya Temothuo (ARC) le tlhagisitse mefuta e mebedi e e sa tshwaneng ya motekwane mme e kgonne seno ka ntlha ya go enngwa nokeng ke Lefapha la Temothuo, Pusetsomafatshe le Tlhabololo ya Metsemagae, mme ga jaanong le samagane le go jala peo eno gore e tle e kgone go tlhoga e oketse dipeo tse di leng teng ga jaana gore e tle e re paka ya go o jala ka ngwaga wa 2025 e goroga go be go na le peo e e lekaneng.vii.    Ka Motsheganong 2024 Tona ya Temothuo, Pusetsomafatshe le Tlhabololo ya Metsemagae e ne ya nesetsa pula dikgato tsa go dira Sekema sa go Tlhotlhomisa le go Abela Balemi ba Motekwane Ditifikeiti gore go tle go kgonwe go disa gore mofuta wa peo o se tswakwe mo o tla felelwang ke bogale jwa ona, e leng maitlhomo a go somarela peo eno.viii.    Lefapha la Temothuo, Pusetsomafatshe le Tlhabololo ya Metsemagae mmogo le Lekgotla la Dipatlisiso mo Mererong ya Temothuo le thankgolotse letsholo la dipatlisiso tse di ka jang boleng jwa madi a le kanaka dimilione di le R124 leo le samaganeng le go bona ka fao motekwane o ka dirisiwang ka teng mo melemong, mo dikotleng tse di nang le faebara le mo go dirisiweng mo dilong tse dingwe, mo go diriseng motekwane jaaka sedirisiwa sa go thibela malwetse, jaaka sedirisiwa sa tlhago se se ka dirisiwang go bokletsa go tswa mo go sona lero la disele, mmogo le go dirisediwa go ka tlhagisa dipeo ka ona.ix.    Kwa Gauteng, dikgwebopotlana, tse dikgolwane le tse dikgolo, ka go dirisana le Lekgotla la Dipatlisiso tsa Saense le Intaseteri, di ne tsa enngwa nokeng gore e nne tsona tse di tlha tlhagisang ditlhagisiwa. Lefapha la Temothuo, Pusetsomafatshe le Tlhabololo ya Metsemagae le tswelela go batla maikutlo a diporofense ka maikano a a dirilweng gore jaanong a tsamaela kae. x.    Mo go thuseng lefapha gore le kgone go disa maemo a peo ya motekwane e e lengwang ke bao ba reboletsweng diphomete, Lekgotla la Dipatlisiso mo Mererong ya Temothuo le tlile ka letsholo la go tlhatlhelela ka tsenelele bao ba tla tlamelanang ka ditirelo tsa go tlhatlhoba dipeo.
(iv)    Matsholo a a Diragalang ka Kgwedi e le Nngwe ya Ditirelo tsa Setšhaba
(a)    Kabinete e lomilwe tsebe gore monongwaga Matsholo a a Diragalang ka Kgwedi e le Nngwe ya Ditirelo tsa Setšhaba a tla ketekiwa jang. (b)    Monongwaga Matsholo a a Diragalang ka Kgwedi e le Nngwe ya Ditirelo tsa Setšhaba a tla ketekiwa ka molaetsamogolo yo o reng: “Go nna le puso e e direlang setšhaba”. (c)    Kgwedi ya Ditirelo tsa Setšhaba e re gopotsa gore go raya eng fa re re motho o direla setšhaba, mmogo le go sekaseka seabe se puso e nnileng le sona, segolo jang mo dintlheng tse di jaaka kabo ya ditirelo. (d)    Monongwaga naga ya Aforika Borwa e keteka Dingwaga di le 30 tsa Temokerasi mmogo le Segopotso sa Dingwaga di le 27 tsa Sekwalwa sa Masupatsela sa Batho Pele jaaka e le leano la go tsamaisa tiro ya go fetola thebolelo ya ditirelo tsa puso mo setšhabeng sa Aforika Borwa.(e)    Matsholo a a diragalang ka kgwedi e le nngwe mo pusong ka bophara a tsenyeletsa a Kgwedi ya Ditirelo tsa Setšhaba; a Kgwedi ya Ngwabošwa; a Kgwedi ya Bojanala mmogo le a Kgwedi ya go Jala Ditlhare.
C.    Go Thapiwa
Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
(a)    Mme. Yolanda Batandwa Damoyi o thapilwe go nna Mokaedimogolo mo Botong ya Koporasing ya Dipeeletso tsa Puso (PIC).
(b)    Mme. Thulisile Glory Manzini o thapilwe go nna Mokaedikakaretso mo Lefapheng la Tlhokomelo ya Dikgwebopotlana.
(c)    Go thapiwa ga ditokololo tsa Boto ya Bothati jwa Aforika Borwa jwa Taolo ya Taemane le Dimenerale tse di Botlhokwa
(i)    Rre Abiel Mngomezulu (Monnasetulo);(ii)    Ngaka Natalie Skeepers – Motlhankedi yo e seng wa khuduthamaga;(iii)    Mme. Fungai Mushohwe – Motlhankedi yo e seng wa khuduthamaga;(iv)    Mme. Faith Tumelo Mokwena – Motlhankedi yo e seng wa khuduthamaga;(v)    Ngaka Tshepo David Khoza – Motlhankedi yo e seng wa khuduthamaga;(vi)    Rre. Leanda-Marsha Mtshali – Motlhankedi yo e seng wa khuduthamaga;(vii)    Rre Norman Baloyi – Motlhankedi yo e seng wa khuduthamaga;(viii)    Rre Mawethu Cawe – Motlhankedi yo e seng wa khuduthamaga;(ix)    Moatefokate Madikeledi Moloto – (Moemedi yo e leng tokololo ya go ya go ile ya ya Lefapha la Metswedi ya Dimenerale le Eneji (DMRE));(x)    Mme. Rebone Nkambule – (Moemedi yo e leng tokololo ya go ya go ile ya ya Lefapha la Metswedi ya Dimenerale le Eneji (DMRE));(xi)    Rre Rangers Molapo – (Moemedi yo e leng tokololo ya go ya go ile ya Mokgatlho wa Badiredi ba Meepo ya Naga (NUM));(xii)    Rre Dingindawo Sibeko – (Moemedi yo e leng tokololo ya go ya go ile ya Mokgatlho wa Badiredi ba Meepo ya Naga (NUM));(xiii)    Moatefokate Leon Johannes Pretorius –    Moemedi yo e leng tokololo ya go ya go ile ya Mokgatlho o o Kopanetsweng ke Mekgatlho ya Badiredi ba Naga ya Aforika Borwa (UASA);(xiv)    Mme. Nongcebo Ngcobo – Moemedi yo e leng tokololo ya go ya go ile ya Bankakgolo ya Aforika Borwa (SARB);(xv)    Mme. Kamolegelo Manamela – Moemedi yo e leng tokololo e e seng ya leruri ya Bankakgolo ya Aforika Borwa (SARB);(xvi)    Mme. Nosiphiwo Mzamo – (Motlhankedi yo maemo a gagwe a mo gapeletsang go nna tokololo ya boto); mmogo le(xvii)    Rre Cecil Khoza – (Motlhankedi yo maemo a gagwe a mo gapeletsang go nna tokololo ya boto).
(c)    Go thapiwa ga ditokololo tsa Boto Setlamo sa Tirelo ya Kgwebisano ya Puso ka Ditaemane (i)    Rre Abbey Chikane (Monnasetulo);(ii)    Rre Ernest Blom – Motlhankedi yo e seng wa khuduthamaga;(v)    Mme. Komathie Kisten Govender – Motlhankedi yo e seng wa khuduthamaga;(vi)    Moatefokate. Mpati Lebakeng – Motlhankedi yo e seng wa khuduthamaga;(vii)    Ngaka Olga Masekoa – Moemedi wa Lefapha; (viii)    Mme. Hellen Diatile     Moemedi yo e leng tokololo ya go ya go ile ya Mokgatlho wa Badiredi ba Meepo ya Naga (NUM);(ix)    Rre Thapelo Malekutu     Moemedi yo e leng tokololo e e seng ya leruri ya Mokgatlho wa Badiredi ba Meepo ya Naga (NUM);(x)    Mme. Adele Rossouw     Moemedi yo e leng tokololo ya go ya go ile ya Letlole la Tshwaraganelo;(xi)    Rre Johan Du Toit Böning – Moemedi yo e leng tokololo e e seng ya leruri ya Letlole la Tshwaraganelo;(xii)    Rre Jacques Hugo – Moemedi wa Mokgatlho o o Kopanetsweng ke Mekgatlho ya Badiredi ba Naga ya Aforika Borwa (UASA);(xiii)    Mme. Danile Nyakale – Moemedi yo e leng tokololo ya go ya go ile ya Koporasi ya Tlhabololo ya Diintaseteri (IDC);(xiv)    Rre Lefu Dlamini – Moemedi yo e leng tokololo e e seng ya leruri ya Koporasi ya Tlhabololo ya Diintaseteri (IDC);(xv)    Mme. Nosiphiwo Mzamo –Motlhankedi yo e seng wa khuduthamaga (Motlhankedi yo maemo a gagwe a mo gapeletsang go nna tokololo ya boto); mmogo le(xvi)    Rre Cecil Khosa – Motlhankedi yo e seng wa khuduthamaga (Motlhankedi yo maemo a gagwe a mo gapeletsang go nna tokololo ya boto).
D. Ditiragalo tse di Tlang
a)    Kgwedi ya Ngwaoboswa

Kgwedi ya Lwetse naga ya Aforika Borwa e keteka Kgwedi ya Ngwaboswa ka molaetsamogolo yo o reng: “Re keteka matshelo a bagale ba rona ba banna la ba basadi ba ba latlhegetsweng ke matshelo a bona ba lwela kgololesego”.
Mo kgweding eno puso e tla thankgolola Porojeke ya go Busetsa Gae Masaledi a Bagale ba ba Tlhokafaletseng kwa Dinageng tsa Botshabelo mme maitlhomo a porojeke eno ke go busetsa gae masaledi a balwelakgololesego botlhe ba ba tlhokafaletseng kwa dinageng tsa botshabelo mme maitlhomo ke go thusa go phimola dikeledi tsa ba malapa le masika, le go thusa setšhaba sa rona gore se fole mo moweng le go boelwa ke seriti sa bona.
Letsholo leno ke karolo ya Pholisi ya Naga e e ka ga go Busetsa Gae Masaledi a Bagale ba ba Tlhokafaletseng kwa Dinageng tsa Botshabelo gore e Nne Karolo ya Ngwaoboswa jwa Naga. Batho botlhe ba ba ikentshitseng setlhabelo ka matshelo a bona ba dirile jalo gore re nne le temokerasi e e ikaegileng ka molaotheo wa rona o o ikaegileng ka ditheo tse di ka ga go naya batho seriti le go dira gore batho botlhe ba nne le ditshwanelo tsa batho ka go lekalekana.
Puso e ikuela mo go maAforika Borwa otlhe go sola mosola Kgwedi eno ya ya Ngwaboswa gore re kgone go dira gore ka fa nageng re nne seoposengwe, re age setšhaba le go nna bana ba mpa mmogo le go bontsha tlotlo bao ba ikentshitseng setlhabelo gore rona re kgone go tshelela mo kgololese.

b)    Kopano e Kgolo ya bo 79 ya Kokoano ya Dinagakopano (UNGA)

Moporesitente Ramaphosa o tla goga kwa pele baromiwa ba naga ya Aforika Borwa kwa Kopanong e Kgolo ya bo 79 ya K UNGA kwa nageng ya Amerika kwa teropong ya New York e e tla tshwarwang go tloga ka la bo 24 go fitlha ka la bo 30 Lwetse 2024. 
Monongwaga kopano eno e tla tshwarwa ka molaetsamogolo yo o reng: “Go tshwaragana ka go farologana ga rona, gore re kgone go godisa kagiso, re nne le tlhabololo e e tsepameng le gore motho yo mongwe le yo mongwe a nne le seriti gongwe le gongwe koo a leng gone.”
Moporesitente Ramaphosa o tla ema ka lefoko batlakopanong kwa Kopanong e Kgolo eno ka la bo 24 Lwetse 2024, go tsibogela mogopolo wa gore maemo mo lefatsheng le mo kontinenteng a eme jang fa go tla mo go tliseng kagiso, tshireletso le dikgwetlho tsa go tlisa tlhabologo.
Pele ga kopano ya UNGA, Moeteledipele wa Mokgatlho wa Dinagakopano (UN) o tla tshwara Kopano e e Tla Buisanang ka Isago ka la bo 20 le la bo 21 Lwetse 2024 kwa Dikantorokgolong tsa UN. Kopano eno e tla kopanya baeteledipele mo lefatsheng go dumelana ka gore ke tsela efe e ba tla e dirisang go dira gore gompieno o nne botoka fa ka fa letlhakoreng le lengwe go sa senyeletswe isago.

c)    Mokete wa go Ikgantsha ka Difofane le Didirisiwa tsa Sesole sa Aforika wa Ngwaga wa 2024

Moporesitente Ramaphosa o tla bula Mokete wa go Ikgantsha ka Difofane le Didirisiwa tsa Sesole sa Aforika wa Ngwaga wa 2024, mme ona o tla tshwarwa go tloga ka la bo 18 go fitlha ka la bo 22 Lwetse 2024 kwa Kampeng ya Difofane tsa Sesole ya kwa Waterkloof kwa Gauteng mme ona o tla ketekiwa ka molaetsamogolo yo o reng: “Go Sekaseka Mekgwa e Mentšhwa, Go Tlana Thuso ka Ditharabololo, Go Ikgantsha ka Boitlhamedi le Bokgoni”. 
Mokete wa go Ikgantsha ka Difofane le Didirisiwa tsa Sesole sa Aforika ke ona o le esi fela mokete o o tshwarelwang mo Kontinenteng ya Aforika o o tshwarwang ke naga ya Aforika Borwa mme o balelwa mo maemong a borataro mo meketeng ya lefatshe ya masole o maitlhomo a ona e leng:

go ikgantsha ka didirisiwa le difofane tsa sesole tsa thekenoloji ya maemo a a kwa godimo tse di dirilweng ka fa nageng ya Aforika Borwa le mo lefatsheng ka bophara.
go tlotlomatsa le go oketsa didirisiwa tse di rekisediwang dinaga tsa kwa ntle tse di thusang go somarela diintaseteri tsa sesole le tsa difofane.
go tsholetsa le go gagamatsa maemo a naga ya Aforika Borwa jaaka naga e e gogang kwa pele boitlhamedi le tlhagisodikuno.
go tlhotlheletsa go dirisana mmogo le dinaga tsa boditšhabatšhaba; go dirisana mmogo ga dikgwebo le dikgwebo tse dingwe mmogo le go dirisana ga dipuso le dipuso tse dingwe. 
go susumetsa naga ya Aforika Borwa gore e nne mmamoratwa wa bajanala. 
go tsenya letsogo mo go tlholeng ditiro.
go dirisa serala seno jaaka tšhono ya go susumetsa bašwa le go ba ruta ka sesole le difofane.



d)    Dikgaisano tsa Lefatshe tsa Metshameko ya Kgwele ya Diatla ya Bašwa ba Dinaga tsa Aforika ba ka fa Tlase ga Dingwaga di le 18

Naga ya Aforika Borwa e tshwere Dikgaisano tsa Lefatshe tsa Metshameko ya Kgwele ya Diatla ya Bašwa ba Dinaga di le 12 tsa Aforika ba ka fa Tlase ga Dingwaga di le 18 kwa teropong ya Tshwane go tloga ka la bo 1 go fitlha ka la bo 14 Lwetse 2024. Dikgaisano tseno di tsenetswe ke ditlhopha tsa batshameki ba kgwele ya diatla mo setlhopha se nang le basimane ba le 12 le basetsana ba ke 12 mme ditlhopha tseno di arotswe ka ditlhopha di le tharo mo setlhopha se sengwe le se sengwe se nang le batshameki ba le bane.

e)    Go saena thulaganyo ya go tsenya tirisong metshameko kwa dikolong magareng ga Lefapha la Thuto ya Motheo mmogo le Lefapha la Metshameko, Botsweretshi le Setso

Ka la bo 04 Lwetse 2024, Tona ya Thuto ya Motheo le ya Metshameko, Botsweretshi le Setso ba saenile thulaganyo ya go tsenya tirisong metshameko kwa dikolong, mmogo le go ema nokeng ditiro tse dingwe tsa sekolo tse di thusang go tshegetsa thuto kwa dikolong gore barutwana ba tlhatlhelelwe ka dikarolo tse dintsi tsa botshelo le go ba tlhatlhelela gore ba kgone go nne le bokgoni jo bo diphatsa le go kgona go atlega le go nna baagi ba naga ba ba ikemelang mo botshelong. 
thulaganyo eno e tsenyeletsa mefutafuta ya matsholo a go dirisana mmogo a a jaaka a Baemedi ba Metshameko; Dikhempe tsa Bašwa tsa Naga; Metshameko ya Setso; Dikopano tsa go Buisa Dibuka; Matsholo a go Ruta Barutwana ka Ngwaoboswa; Metshameko ya go Peleta; Matsholo a go Tlhotlheletsa Bašwa go Rata Naga ya Bobona; Dithuto tsa go Ruta Barutwana ka Mebele; Metshameko ya Dikhwaere tsa Dikolo tsa Aforika Borwa; Beke ya go Lemosa Baagi ka go Boloka Dilwana tsa Naga tse di Botlhokwa mo Hisetoring ya yona, mmogo le matsholo a mangwe a le mantsi.

E. Melaetsa
1. Melaetsa ya go Akgola
Kabinete e romela melaetsa ya yona ya go akgola le go eletsa masego kwa go:

Babatlisisi ba Naga ya Aforika Borwa ba ba nang le seabe mo dipatlisisong tse di tlileng go fetola lefatshe, tsa FENYA-Bolwetse jwa Lehuba (TB), e leng lona letsholo la ntlha mo lefatsheng go lwantshana le Bolwetse jwa Lehuba jo Lenganga la Jona bo Sokodisang le Melemo mme le dira melemo e baagi botlhe ba ka e tsayang mme seno se tla fetola mogopolo wa pholisi ya boditšhabatšhaba ya go alafa TB ya Mokgatlho wa Lefatshe wa Merero ya Boitekanelo (WHO).
Warona Tsiane mmogo le Onalerona Tsiane, yo a itsegeng ka gore ke Tee Sisters, jaaka ba fitlheletse maemo a boraro mo Dikgaisanong tsa Lefatshe tse di tlotlegang tsa go Itshimololela Kgwebo tse di neng di tshwaretswe kwa Japan. Tee Sisters ba fentse gape le Dikabo di le Pedi tsa Dipeelo tsa Tlhabololo e e Nnelang Ruri go tswa kwa Mokgatlhong wa Dinagakopano (UN), mo ba fentseng kabo ya ntlha e e buang ka Peelo e e Buang ka go Lwantshana le Khumanego mmogo le kabo ya bobedi e e Buang ka go Ntlha ya bo 16 e e ka ga Go Rena ga Kagiso, Khutso le go Nna le Ditheo tse di Nang le Maatla.
Batshameki ba metshameko ya mabelo ba naga ya rona ba ba ka fa tlase ga dingwaga di le 20 ba ba tshamekang mo Metshamekong ya Dikgaisano tsa Lefatshe ya Batho ba ba Nang le Bogolofadi, e bong: 

mošwa yo a nang le lebelo la dira ga di bonwe mo lefatsheng lotlhe, motshameki wa mabelo a makhutshwane Bayanda Walaza jaaka a fentse metale wa gauta mo lebelong la dimitara di le 100 le la dimitara di le 200 la makgaolakgang mo metshamekong ya batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshe. Walaza ga jaanong o dira materiki kwa sekolong saCurro Hazeldean kwa Pretoria. 
Bradley Nkoana jaaka a fentse metale wa Poronse mo lebelong la dimitara di le 100 la makgaolakgang la batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshe.
Udeme Okon jaaka a fentse metale wa Gauta mo lebelong la dimitara di le 100 la makgaolakgang la batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshe.
Setlhopha sa bafenyi ba metale wa selefera mo lebelong la go neeletsana thobane la dimitara di le 400 la banna (Bryan Katoo, Sihle Mahlangu, Njabulo Mbatha le Udeme Okon) la batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshe.
JL van Rensburg jaaka a fentse metale wa Selefera mo motshamekong wa go konopa kgwele ya tshipi e e bokete mo motshamekong wa banna wa batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshe.
Hannah van Niekerk jaaka a fentse metale wa Poronse mo lebelong la go tlola dipala tse dinnye le dikhilomitara di le 400 la batshameki ba ka fa tlase ga dingwaga di le 20 mo Dikgaisanong tsa Metshameko ya Lefatshes.
Mpumelelo Mhlongo jaaka a fentse metale wa Gauteng e bile ke ene motsholarekoto o montšhwa mo lefatsheng mo lebelong la dimitara di le 100 la T44 la Metshameko ya Diatlelete tse di Nang le Bogolofadi le le neng le tshamekelwa kwa Paris.
Louzanne Coetzee jaaka a fentse metale wa Poronse mo lebelong la dimitara di le 100 la T11 la Metshameko ya Diatlelete tse di Nang le Bogolofadi le le neng le tshamekelwa kwa Paris.


Ronwen Williams, mothibadino wa setlhopha sa Bafana-Bafana le sa Mamelodi Sundowns, jaaka a tlhophilwe go nna yo mongwe wa bathibadino ba le 10 mo lefatsheng mo dikabong tsa kwa Ballon d’Or.
Setlhopha sa di-Springbok, jaaka se šašarile Setlhopha sa All Blacks mo Motshamekong wa Sejana sa Rakabi sa Castle Lager ka Lamatlhatso wa la bo 31 Phatwe 2024. 
Setheo sa Banamedi ba Diterene sa Aforika Borwa (PRASA) mmogo le sa Gautrain jaaka ba kopanetse ditirelo tsa bona tsa dinamelwa go thusa maAforika Borwa gore ba kgone go ya go bogela motshameko wa rakabi wa di-Springbok le All Blacks. Kabinete gape e rotloetsa setšhaba go emela le go itatlhela mo ditereneng tsa PRASA tse di pentilweng ka mebala le mafoko a Dingwaga di le 30 tsa Kgololesego le Temokerasi.

4.    Melaetsa ya Matshediso
Kabinete e romela matshediso a yona kwa ba lelapa le ditsala tsa:

Moporofesara Brian O'Connell, tlhogo ya mo malobeng yo gape e neng e le Mogokgo wa Yunibesiti ya Kapa Bophirima. E ne e le Tlhogo go tloga ka 2001 go fitlha ka 2014. 
Naledi ya thelebišene ya seyalemowa mme Thabiso Sikwane, mogasi yo a neng a itsege yo a rotloeditseng batho ba le bantsi ka fa nageng.
Seboki sa batho Bishop Jessica Mbangeni, yo a tumileng ka bokgoni jwa gagwe jwa go boka. O bokile mo meketeng e tsenyeletsa wa go ikanisiwa ga Moporesitente Thabo Mbeki ka ngwaga wa 1999 mmogo le konsarateng ya 46664 ya Moporesitente wa mo malobeng Nelson Mandela. 
Rre Mphakamisi Nciweni, morutabana wa Sekolopotlana sa KwaZakhele kwa porofenseng ya Kapa Botlhaba, yo a bolaetsweng kwa jarateng ya sekolo a bolawa ke legodula le le itsegeng ka go dira matshosetsi mo bathong gore ba ntshe tuelo e e rileng.

Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete ya Laboraro, 18 Lwetse 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/tn/news/cabinet-statements/pegelo-ya-kopano-ya-kabinete-ya-laboraro-18-lwetse-2024-20-sep-2024,"A.    Merero ya ga Jaanong
1.    Ikonomi1.1    Ditshitshinyo tse di Itumedisang tsa Maemo a Ikonomi1.1.1    Kabinete e itumeletse ditshitshinyo tse di itumedisang tsa maemo a ikonomi e leng tshedimosetso e e gololotsweng ke Setheo sa Dipatlisiso tsa Dipalopalo sa Aforika Borwa (StatsSA). 1.1.2    Ka la bo 03 Lwetse 2024 StatsSA e gololotse dipholo tsa pegelo e e reng Letseno la Ditlhagisiwa tsa Dikuno (GDP) tsa ka ga nageng le oketsegile ka phesente e le 0.4 mo kotareng ya bobedi ya ngwaga wa 2024. Kgolo eno e tlhodilwe ke go tlhabologa ga lephata la tlhagisodikuno le le ntseng le gola ngwaga ka ngwaga ka phesente e le kanaka 1.7. 1.1.3    Kgolo e e nnileng teng mo lephateng la tlhagisodikuno e tlhotlheleditswe ke makala a le matlhano mo go a le lesome mo ditheong tsa dijo le dino, tsa lesenke le tshipi, tsa lesenke le le sa rusing, ditlhagisiwa tse di dirilweng ka lesenke mmogo le mo lephateng la metšhini mo e leng ona maphata a ditlhagisiwa di rekisitsweng ka bontsi. 1.1.4    Go tsosolodiwa ga lephata la tlhagisodikuno ke ntlha e e botlhokwa thata e e tla tlisang katlego mo go direng gore naga ya Aforika Borwa e boele e tume gape ka diintaseteri.1.1.5    Mo godimo ga seno, Phetogotlhotlhwa ya Madi a Dikadimo (CPI) mo metseseteropong yotlhe e bontshitse go fetoga ga maemo a ditlhwatlhwa mo ikonoming mo ngwageng ka kgwedi ya Phatwe 2024 kwelotlase jaaka e ne e eme mo diphesenteng di le 4.4, e leng seo se bontshang phokotsego go tloga mo go diphesente di le 4.6 ka Phukwi 2024. Go Fetoga ga Maemo a Ditlhwatlhwa mo Ikonoming a a amang dilwana tse di rekisiwang e ne e le diphesente di le 4.4 mme di fokotsegile go tloga mo diphesenteng di le 4.6 ka Phukwi 2024, mme go nnile fela jalo le ka go fetoga ga maemo a ditlhwatlhwa mo ikonoming mo e neng e le diphesente di le 4.5 e leng seo se bontshang phokotsego ya go tloga mo diphesenteng di le 4.7 ka phukwi 2024. Fa e sale go tloga ka Mopitlwe 2024 maemo a ntse a tokafala ka go latelana sentle.
1.2    Go tsosolosiwa ga ditlamo tsa puso (di-SOC)1.2.1    Kabinete e neseditse pula kgatelopele e e ntseng e gola ka iketlo mo go tsosoloseng ditlamo tsa puso mmogo le mo go tokafatseng tsamaiso ya ditlamo tseno jaaka di tla re tswela mosola mo letsholong la go tsosolosa diintaseteri tsa naga ya Aforika Borwa.1.2.2    Mo ntlheng eno, go matshwanedi gape le go tlhalosa gore setlamo sa Denel se phasaladitse gore se kgonne go dira merokotso ya madi a le dimilione di le R390 mo ngwageng wa matlole wa 2023/24 mme madi ano ga a ise mo go ona go ntshiwe dinamane tsa dikoloto mmogo le lekgetho, mme gape le ditiragalo tsa tiriso e e botlhaswa ya matlole di fokotsegile ka diphesente di le 98. PRASA le yona e ntsha ga tshwene mo go busetseng sekeng diterene tsa banamedi mo mafelo a le 31 mo go a le 40 a setseng a boetse go dira semmuso, mme e bile gape le Leano la go Tsosolosa Kgwebo la Eskom le lona le tswelela go tlhagisa dipoelo tse di itumedisang, mo ditiragalo tsa kgapetsakgapetsa tsa motlakase o o tshabetseng ruri di setseng di na le matsatsi a feta a le 175 di emisitswe fa e sale ga jaana re le mo letsatsing la bo 18 Lwetse 2024.
2.    Go Lwantshana le Botlhokotsebei le Bokhukhuntshwane
2.1 Operation Shanela2.1.1 Kabinete e itumeletse kgatelopele e e diriwang ka letsholo la Operation Shanela mo go fieleng botlhokotsebe. Go tloga ka labo 2 go fitlha ka la bo 8 Lwetse2024 mapodi a tshwere babelaelwa ba le 13 691 ba ba latofadiwang ka melato e megolo e e jaaka ya polao, petelelo, go tshwarwa ba tshotse ditlhobolo tse di seng mo molaong mmogo le go kgothosa dikgwebo. Fa e sale letsholo leno le thankgololwa ka Motsheganong mo ngwageng yo o fetileng wa 2023, go setse go tshwerwe palo ya babelaelwa ba le 850 375 mmogo le go thopiwa ga ditlhobolo di le 824 le go thopiwa ga matlhatlhedi a ditlhobolo a le 17 282. Mo godimo ga ditiragalo tseno, go thopilwe gape le diritibatsi tse di ka dirang dimilione di le R13 kwa Boemelafofaneng jwa Difofane tsa go Tsaya Maeto a go ya kwa Dinageng tsa Boditšhabatšhaba jwa OR Tambo mo dikgweding di le pedi tse di fetileng, mme le megala ya koporo e e thopilweng kwa lefelong la dikgerekgere le le gaufi le Durban e boleng jwa yona bo ka dirang dimilione di le R20 mo go nnileng le mmelaelwa yo a tshwerweng.2.1.2 Ka go dirisana ga ditlhopha tsa maphata a a farologaneng a go lwantshana le bosenyi, mapodisi a tshwanelwa ke go tsepamisa mogopolo mo go utuloleng ka mmidi ditiragalo tsa bogodu jwa go dira matshosetsi mo bathong gore ba ntshe tuelo e e rileng tse di setseng di aname naga ka bophara. Mo dibekeng di le pedi tse di fetileng, go golegilwe batho ba le 14 mo diporofenseng tse di farologaneng ba ba amangwang le bogodu jwa go dira matshosetsi mo bathong gore ba ntshe tuelo e e rileng.
2.2 Go busetsa seriti sa mapodisi2.2.1. Ka ntlha ya go dirisana ga ditlhopha tsa maphata a a farologaneng a go lwantshana le bosenyi, mapodisi a tshwere babelaelwa ba le 14 kwa porofenseng ya Mpumalanga ba ba latofadiwang ka bogodu le bonweenwee jaaka ba ntsha makwalo a baithuti ba go kganna mmogo le makwalo a go kganna a a seng mo molaong, mme gape le mapodisi a mo ditseleng a le 11 le ona a tshwaretswe go tsaya pipamolomo mo bakganning ba dijanaga mo Tselafefong ya N1 kwa porofenseng ya Limpopo.2.2.2 Mapodisi a le mararo a mo nakong eo a neng a se mo tirong mmogo le motho yo mongwe a le mongwe ba tshwerwe kwa Durban, kwa porofenseng ya KwaZulu-Natal mme ba latofadiwa ka go batla mong wa kgwebo pipamolomo ya madi a a kanaka R100 000 gore ba mo busetse dithoto tsa kgwebo ya gagwe tse ba di thopileng, mme go nnile gape le mapodisi a mangwe a le mane a le ona a ikisitseng kwa mapodising a SAPS go ipobola mabapi le ona molato ono. 2.2.3 Se sengwe gape ke gore, go nnile le balatofadiwa ba bangwe gape ba le robedi ba ba tshwerweng jaaka ba latofadiwa ka gore ba amega mo ditiragalong tsa bogodu le bonweenwee mo mererong ya thendara ya madi a a kanaka dimilione di le R850 mo masepaleng wa Teropo ya Motsekapa, kwa porofenseng ya Kapa Bophirima.
3.    Lephata la Thuto 3.1 Kabinete e ikuetse mo baithuting botlhe ba ba finyeletseng go ka tsweletsa dithuto tsa bona kwa ditheong tse dikgolwane tsa thuto le katiso mmogo le bao ba tsenang sekolo mo ditheong tseno go dira boikuelo jwa go thusiwa ka matlole a dibasari le a dikadimo a Sekema sa Naga sa go Thusa Baithuti ba Ditheo tsa Thuto e Kgolwane ka Matlole a go ya Sekolong (NSFAS) fa dikopo di bulelwa. Dikopo tse di tlhatlhelwang ka inthanete go ya sekolong mo ngwageng wa dithuto wa 2025 di tla bulelwa ka la bo 20 Lwetse 2024. Go dira dikopo, baithuti ba ba fisegelang go tsweletsa dithuto tsa bona mmogo le bao ba ntseng ba le mo sekolong go tsweletsa dithuto tsa bona mo ditheong tse kgolwane ba ka etela webesaete ya my.nsfas.org.za.
3.2 Molao o o Kwalolotsweng Sešwa wa Melao ya Thuto ya Motheo (BELA) 3.2.1 Kabinete e neseditse pula dikgato tsa ga Moporesitente Ramaphosa, tsa go saena Molaotlhomo wa BELA gore e nne molao, mme eno ke kgato e e seng kana ka sepe mo go fetoleng le mo go tlhabololeng thulaganyo ya thuto ya motheo. Molao yono yo o botlhokwa thata o laolela Mekgatlho e e Laolang Tsamaiso ya Dikolo (di-SGB) go tsaya tsiya dipuo tse baagi ba di buang go dira bonnete jwa gore thuto e nna sebetsa se botlhe ba ka se dirisang.3.2.2 Mo go matlafatseng dikolo tsa bomapimpana, Molao wa BELA o laolela gore Mophato wa R ke segapeletsa gore ngwana yo mongwe le yo mongwe fa a simolola sekolo a bo a fetile mo mophatong ono. O rwesa gape le batsadi maikarabelo a go dira bonnete jwa gore ba isa bana dikolong go dira mophato ono gonne go se dire jalo ke tlolo ya molao. 3.2.3 Kabinete e itumedisitswe gape le ke tshwetso ya ga Moporesitente Ramaphosa ya go letlelela gore go buisanwe ka dintlha di le pedi tse di ka ga dikgato tsa go amogela barutwana mo dikolong mmogo le tse di ka ga tiriso ya dipuo, jaaka seno e le karolo ya go dira gore re nne le setšhaba se se ipopileng seoposengwe.
4.    Boitekanelo4.1 Bolwetse jwa Mpox 4.1.1 Go thibela go anama ga bolwetse jwa Mpox, baagi botlhe ka fa nageng ya Aforika Borwa ba rotloediwa go se tseye melemo go bo thibela. Ba rotloediwa go tlhapa diatla gangwe le gape ka metsi a sesepa kgotsa ba tsikitletse diatla ka sebolayaditwatsi.4.1.2 Le fa tota kgonagalo ya gore bolwetse jwa bo ka gasagana ka fa nageng e le kwa tlase thata, fela go oketsega ga palo ya batho ba ba nang le bolwetse jono ke selo se re tshwanetse go se disa jaaka palo e e totobaditsweng ya batho ba ba nang le bolwetse jono fa e sale bo runya ka Motsheganong 2024 ka fa nageng ya Aforika Borwa e le batho ba le 25.
4.2 Bolwetse jwa Dibokwana ka fa Mpeng – kwa Tikologong ya Mopani kwa Porofenseng ya Limpopo4.2.1 Kabinete e tsibositswe ka Bolwetse jwa Dibokwana ka fa Mpeng jo bo runtseng kwa Masepaleng wa Tzaneen wa Tikologo ya Mopani kwa porofenseng ya Limpopo mo go fitlhetsweng gore bana ba sekolo ba le 150 ba na le bolwetse jono.4.2.2 Puso ya Porofense ya Limpopo e ne ya tlhoma Setlhophatiro sa Porofense mme go setse go samaganwe le dikgato tsa go thibela metsi a a tshwaetsegileng a a nang le bolwetse jono, go tsamaisa tiro ya go samagana le go runya ga bolwetse jono mmogo le go tlhatlhoba boleng jwa metsi a a nwewang mo mafelong a a amegileng.4.2.3 Bolwetse jwa Dibokwana ka fa Mpeng bo tlhodiwa ke metsi a a tshwaetsegileng. Kabinete e ikuela mo baaging go dira bonnete jwa gore ba se letlelele bana go thumela mo metsing a a ntseng jalo kgotsa go tshamekela mo go ona le go tshameka ka ona. 4.2.4 Batsadi ga ba tshwanela go senyetsa nako bana ba bona ba ba belaelang ba ka tswa ba wetswe ke leru leno mme ba ba sianisetse kwa mafelong a kokelo a a gaufi le mo ba nnang teng.
4.3 Go Runya ga Bolwetse jwa Diphologolo jwa Tlhako le Molomo kwa Tikologong ya Sarah Baartman, kwa Porofenseng ya Kapa Botlhaba4.3.1 Kabinete e ikuetse mo baruing botlhe go se tlhole ba tsamaisa leruo la bona ka ntlha ya go runya ga bolwetse jwa diphologolo jwa tlhako le molomo mo masepaleng wa Kouga mmogo le wa Koukamma kwa Tikologong ya Sarah Baartman, kwa Porofenseng ya Kapa Botlhaba.4.3.2 Go tsena le go tswa ga leruo mo mafelong a a amegileng ano go tla tswelelwa go bewa leitlho go ya ka Dikgato tsa go Tlhoma Mafelo a go Runtseng Malwetse mo go Ona Leitlho le le Ntšhotšho gore re kgone go thibela go anama ga bolwetse jono mo mafelong a a senang bona. 4.3.3    Kabinete e gopotsa maAforika Borwa gore fa ba tlhoka go tsaya kgotsa go isa leruo go tswa kwa lefelong le le rileng go ya kwa lo le le rileng ba tlhoka Phomete ya go Rwala Leruo e e diriwang kwa kantorong ya Ngaka ya Diphologolo e e leng kwa lefelong le phologolo e tsewang mo go lona.5.    Go Tsamaisiwa ga Puso e e Tshwaraganetsweng ya Naga (GNU)5.1    Kabinete e neseditse pula tshwetso ya ga Moporesitente Ramaphosa ya go fedisa dikgogakgogano mo maphateng a puso mo mererong eo makoko a GNU a tsayang gore e botlhokwa thata mo go bona.
B. Ditshwetso tsa Kabinete
(i) Go Phasaladiwa ga Sekwalwa se Iseng se Butswe se se ka ga Dithulaganyo tse di tla Latelwang mo go phimoleng megala ya tshoganyetso ya 10177, 10111 le ya 107 gore baagi ba dire ditshwaelo. (a) Kabinete e neseditse pula dikgato tsa go phasaladiwa ga Sekwalwa se Iseng se Butswe se se ka ga Dithulaganyo tse di tla Latelwang mo go phimoleng megala ya tshoganyetso ya 10177, 10111 le ya 107 gore baagi ba dire ditshwaelo.(b) Kabinete e sekegela tsebe dikgato tse go samaganweng natso tsa go dira gore dinomoro tsa tshoganyetso tsa naga ya Aforika Borwa di sosobanngwe ka fa tlase ga nomoro e le nngwe fela e e khutshwanyana gore batho ba se tlhole ba sokodisiwa ke go gakologelwa mefuta e e farologaneng ya dinomoro tsa tshoganyetso. (ii) Sekwalwa sa Masupatsela se se ka ga go Tlhabolola le go Tlhatlhosiwa ga Lephata la Bojanala ka fa Nageng ya Aforika Borwa(a) Kabinete e neseditse pula Sekwalwa sa Masupatsela se se ka ga go Tlhabolola le go Tlhatlhosiwa ga Lephata la Bojanala ka fa Nageng ya Aforika Borwa gore baagi ba dire ditshwaelo ka ga sona. Maitlhomo a pholisi eno ke go tlhatlosa seabe se bojanala bo nang le sona mo ikonoming ya ka fa nageng ya Aforika Borwa ka bophara ka go tlhatlosa palo ya batho ba ba jelang naga eno nala. (b) Ka ngwaga wa 2023, Kabinete e ne ya nesetsa pula dikgato tsa go phasalatsa Sekwalwa sa Bofelo sa Tetlelelo ya Tiragatso ya go Ntshetsapele Bojanala ka fa Nageng ya Aforika Borwa gore baagi ba ntshe se se mo mafatlheng a bona ka ga sona mme ditshwaelo tsa bona di ne tsa tsenyelediwa mo pholising eno. Sekwalwa sa Masupatsela seno jaanong e tla nna sona se se bontshang leano le le utlwanetsweng la go tsamaisa tiro ya le dikgato tse di tshwanetsweng go latelwa go tlhabolola le go tlhatlhosa lephata la bojanala la Aforika Borwa. (c) Pholisi eno e tla tlhotlheletsa batho go itshimololela dikgwebo mo lephateng la bojanala le go dira bonnete jwa gore lephata leno le oketsa seabe sa lona mo go tlholeng ditiro. Ditshitshinyo mo pholising eno di samagana gape le go lepalepanya pholisi ya bojanala le pholisi ya puso ya ga jaanong, mmogo le go gagamatsa bopelokgale jwa lephata leno gore le kgone go mekamekana le mathata a lephata leno.
(iii) Pholisi ya Tlamelo ka Matlole ya Dikgwebopotlana, tse di mo Magareng le tse Dikgolo (di-SMME) mmogo le Dikoporasi(a) Kabinete e neseditse pula dikgato tsa go tsenya tirisong Pholisi ya Tlamelo ka Matlole ya Dikgwebopotlana, tse di mo Magareng le tse Dikgolo mmogo le Dikoporasi. Maitlhomo a pholisi eno ke go fedisa dikgwetlho tse di thibelang tlamelo ka matlole ya Dikgwebopotlana, tse di mo Magareng le tse Dikgolo mmogo le Dikoporasi. Dikgato tseno gape di tla dira gore go nne bonolo go fetola dikgwebo gore e se tlhole e nna dikgwebo tse di sa kwadisiwang semmuso mme di simolole go nna dikgwebo tse di kwadisitsweng semmuso mmogo le go dira gore di kgone go gola go tloga mo legatong la go nna dikgwebopotlana gore di nne dikgwebo tse dikgolwane. (b) Pholisi eno e laela gore go nne le ditheo tse di tla tlamelang dikgwebo ka matlole tse di tla thusang bašwa, basadi le batho ba ba nang le bogolofadi. Pholisi eno ke karolo ya dikgato tse dingwe tsa go tla ka tditharabololo tsa go ema nokeng dikgwebopotlana, mme tsona di tsenyeletsa le dikgato tsa Leano la Naga la go Tsamaisa Tiro ya go Golaganya Tlhabololo ya Dikgwebopotlana le lona le neseditsweng pula ke Kabinete ka ngwaga wa 2022. (c) Puso e beile kwa setlhoeng dikgato tsa go ema nokeng Tlamelo ka Matlole ya Dikgwebopotlana, tse di mo Magareng le tse Dikgolo mmogo le Dikoporasi gonna mefuta eno ya dikgwebo ke yona e e tlholang ditiro ka bontsi le go naya batho ba bantsi dithono gore ba kgone go iphedisa.(d) Go tsenngweng tirisong ga pholisi eno go tla fedisa tshalelo morago e e leng teng mo mererong ya Tlamelo ka Matlole ya Dikgwebopotlana, tse di mo Magareng le tse Dikgolo mmogo le Dikoporasi mmogo le go kgontsha ikonomi go gola, e leng ntlha e e botlhokwa thata mo pusong e e busang.
(iv) Leano la Naga le le ka ga Bojanala jwa go ya Lefaufaung mmogo le go Tsenya Leano leo Tirisong Magareng ga Ngwaga wa 2023 go Fitlha ka wa 2033(a) Kabinete e neseditse pula dikgato tsa go phasalatsa Leano la Naga le le ka ga Bojanala jwa go ya Lefaufaung mmogo le go Tsenya Leano leo Tirisong gore setšhaba se dire ditshwaelo.(b) Maitlhomo a leano leno ke go dira gore naga ya Aforika Borwa e ithulaganye sentle gore e kgone go nna mmamoratwa lefatshe ka bophara fa go tla mo mererong ya leano la naga le le ka ga bojanala jwa go ya lefaufaung, mme seno se tla godisa kgolo ya ikonomi le go oketsa palo ya ditiro mo lephateng la bojanala. Naga ya Aforika Borwa ke yona naga ya ntlha mo kontinenteng ya Aforika go ka nna le Leano la Naga le le ka ga Bojanala jwa go ya Lefaufau, mme seno se tla godisa maphata a a farologaneng a mefutafuta ya bojanala ka fa nageng. (c) Leano leno le samagana le dintlha di le mmalwanyana, mme tsona ke go tlhoma mafaratlhatlha a setšhaba, go godisa Bojanala jwa go ya Lefaufaung, go tshwarisana tiro eno mmogo le ditheo tsa puso le tsa poraefete, go dira gore botlhe ba nne le seabe mo go direng gore bojanala bo atlege le mo go tliseng diphetogo.(d) Naga ya Aforika Borwa e ipela ka mafelo a le mantsinyana a a itlhophileng a a dirang gore a tshwane a le esi mo Bojanaleng jwa go ya Lefaufaung. Tsona di tsenyeletsa go nna le lefaufau le le phepa le le iseng le kgotlhelwe fa o le lebile fa go le bosigo mmogo le maemo a bosa a a sa tshwenyeng. (f) Lefapha la Bojanala le tla dirisana le Lefapha la Saense le Boitshimololedi go tla ka Leano la Naga la Bojanala jwa go ya Lefaufaung kwa meketeng ya Letsatsi la Bojanala kwa porofenseng ya Kapa Bokone ka la bo 27 Lwetse 2024, koo mafaratlhatlha a porojeke ya Diarei tsa Dikhilomitara tsa Disekwere a leng gone.
(v) Leano la go Fetola Tiro ya Dimsepala e e sa Kgotsofatseng(a) Kabinete e amogetse Monnasetulo, ditokololo mmogo le melawana e e tshwanetsweng go latelwa ya Komiti ya Ditona tsa ka fa Nageng (IMC) e e tla tsenyang tirsong matsholo a go samagana le fetola tiro e e sa kgotsofatseng e e diriwang ke dimasepala.(b) Mitlhomomagolo a IMC ke go disa dikgato tsa go tsenya tirisong ditiragalo tsotlhe tse di farologaneng tse di tshwanetsweng go diriwa go rarabolola tiro e e sa kgotsofatseng ya dimasepala ka go tla ka ditharabololo tse di farologaneng mo makaleng a a rileng a a latelangi. Go dira gore tsamaiso ya dimasepala e nne ya seporofešenale;ii. Go dira gore batho ba rwesiwe maikarabelo, go disiwe maemo a tsamaiso mme go tseelwe dikgato batho ba ba sa direng tiro ka tshwanelo;iii. Go dira gore go nne le merero ya tsamaiso ya puso e e lolameng, maemo a a edileng a tsamaiso ya sepolotiki le a tsamiso ya ditheo tsa dimasepala;iv. Go dira gore go nne le tlhokomelo ya matlole mme le dipholo tsa boruni le tsona di tokafale;v. Go abelana ka ditirelo le tlhokomelo ya mafaratlhatlha;vi. Tlhabololo ya maemo a ikonomi mo dimasepaleng le go tlhabolola dikgato tsa go loga maano a mafelo a baagi ba tshwanetseng go nna mo go ona; mmogo vii. Go dirisana le mmuso le mebuso e mengwe.(c) IMC e tla samagana thata le ditharabololo tse di tla tswang thuso segolobogolo dimasepala tse di leng mo tlalelong.(d) Kabinete e laetse gape gore mafapha a puso mmogo le ditheo tsa setšhaba ba tshwanetse go tswalela dikoloto tsa bona ka bonako tse ba di kolotang dimasepala mme Lefapha la Matlotlo a Bosetšhaba le laetswe gore le dire bonnete jwa gore taelo eno e a latelwa.
(vi) Dikoloto tse di saletseng morago tsa dimasepala mo ditheong tsa metsi(a) Kabinete e tsibositswe ka dikoloto tse di tswelelang go golela kwa pele tse di tlo feletsang di sa tlhole di kgona go laolega tse di di kolotang ditheo tsa metsi, mme dikoloto tseno jaanong di setse di dira gore tsamaiso ya Setheo se Segolo sa Metsi a Vaal e nne e e sa itumediseng jaaka se kolotiwa dibilione di le R9.9 fa Setheo sa Metsi sa Magalies sona fa Phukwi wa ngwaga wa 2024 a ne a ya bokhutlhong sone se ne se kolotiwa dimilione di le R930 mme go na le kgonagalo ya gore ditheo tseno di tla iphitlhela di feletswe ke madi a go dira tiro ya tsona.(b) Dikoloto tse di kolotiwang ditheo tsa metsi di ka feletsa di dira gore ditheo tseno di se tlhole di kgona go tlamela setšhba metsi, mmogo le tsona ditšhaba tse di nnang mo dimasepaleng tse tsona di senang molato tse di ntseng di duelela dikoloto tsa tsona tsa metsi.(d) Kabinete e neseditse puladikgato tsa gore go tlhomiwe IMC gore e kgone go samagana le diphetogo tse di tlhokagalang mo dimasepaleng. IMC e tla samagana gape le go rarabolola dituelelo tsa dikoloto tsa dimasepala gore di duelele ditheo tsa metsi, bogolosegolo ditheo tse di tlogang di phutlhama go ise go ye kae.C. Molaotlhomo1. Molaotlhomo wa Magosi a Merafe ya maKhoi le maSan wa Ngwaga wa 20241.1. Kabinete e neseditse pula dikgato tsa go isa kwa Pallamenteng Molaotlhomo wa Magosi a Merafe ya maKhoi le maSan wa Ngwaga wa 2024. Molaotlhomo ono o tsibogela katlholo e e ntshitsweng ke Kgotlatshekelo ya Molaotheo e e ntshitseng taolo ya kgotlatshekelo e e rileng Molao wa Magosi a Merafe ya go tloga ka ya maKhoi go fitlha ka ya maSan wa Ngwaga wa 2019 (Molao wa bo 3 wa 2019) ga o mo molaong gonne Palamente ga e a o tsamaisa go latela dikgato tse di maleba tsa go laletsa baagi go ntsha maikutlo a bona ka molao oo. 1.2. Molaotlhomo ono o tla naya Palamente tšhono ya gore e gone go obamela katlholo ya Kgotlatshekelo ya Molaotheo. Molao wa Magosi a Merafe ya go tloga ka ya maKhoi go fitlha ka ya maSan wa ngwaga wa 2019 o tsene mo legatong la Molao wa go Laola le go Tsamaisa Merero ya Magosi wa ngwaga wa 2003 (Molao wa bo 41 wa 2003).
D. Go Baya Kabinete mo Dinakong1. Dipoelo tsa Leeto la Moporesitente go Etela ka Mabaka a Tiro Naga ya China le go Tsaya Karolo mo Foramong ya Tirisano ya Dinaga tsa Aforika le tsa China (FOCAC)1.1. Kabinete e beilwe mo dinakong ka seo se diragetseng mo leetong la mo malobeng la Moporesitente go Etela ka Mabaka a Tiro Naga ya China le go Tsaya Karolo mo Foramong ya Tirisano ya Dinaga tsa Aforika le tsa China e e neng e tshwaretswe kwa teropong ya Beijing, kwa nageng ya China go tloga ka la bo 2 go fitlha ka la bo 6 Lwetse 2024. Kabinete e nopotse dintlha tse di latelang ka naga ya Aforika Borwa:1.1.1. Tumelano ya gore go fetolwe maemo a go gwebisana gore go gwebisanwe ka ditlhagisiwa tse di nang le boleng thata mo mererong ya tlhagisodikuno, segolobogolo mo ntlheng ya go dumelana gore go rekisanediwe ditlhagisiwa di le 100 tse di nang le boleng mo nageng ya Aforika Borwa tse di tla rekisediwang naga ya China. 1.1.2. Mo godimo ga seno, naga ya Aforika Borwa e kgonne go dira gore naga ya China e dirisane le yona mo maphateng a kgwebo a le mararo a a amanang le go fedisa go kuelela ga mesi e e kgotlhelang tikologo, go dira gore naga e itshetlege ka didirisiwa tsa thekenoloji mmogo le mo lephateng la dipalangwa le dijanaga tse di rwalang dithoto. Tirisanommogo eno e tla dira gore go nne bonolo go oketsa ngokelo ya dipeeletso mo dikgwebong tsa go betla dijanaga tse di tsamayang ka motlakase, go oketsa dikgwebo tse di dirang dibeteri, dikgwebo tse di dirang mafelo a polokelo ya motlakase wa go fetlhiwa ka ditsela tse dintšhwa, mmogo le mo go ageng mafelo a mangwe a Dizoune tse di Itlhophileng tsa Ikonomi mmogo le Mafelo a go Agiwang Diintaseteri mo go Ona. 1.1.3. Ditlamo tse Dikgolo tsa Dipeeletso kwa teropong ya Shenzhen mmogo le ya Beijing bobedi bo tlhalositse gore bo na le phisegelo ya go atolosa dipeeletso tsa bona kgotsa go tla ka dipeeletso tse dintšhwa ka fa nageng ya Aforika Borwa. 1.1.4. Dimemorantamo tsa Ditumelano (di-MoU) di saenilwe mo leetong leno mme maitlhomo a tsona ke go gagamatsa tirisano magareng ga naga ya China le ya Aforika Borwa.1.1.5 Mo di-MoU tseno go akarediwa le MoU o o botlhokwa thata o o ka ga Bolwetse jwa Leruo jwa Tlhako le Molomo o o thibelang gore go rwalwa ga kgomo go thibelwe fela go isiwa kwa mafelong a a wetsweng ke bolwetse jwa tlhako le molomo e seng go thibelwa gore e se tlhole e tsena ka gotlhelele mo nageng eo. MoU ono o simolotse go tsenngwa tirisong ka nako ya Tsamaiso ya Puso ya Borataro. 2. Pegelo e e Mabapi le Kgatelopele e e Setseng e Dirilwe mo go Busetseng ka fa Nageng Masaledi a Balwelatokologo ba ba Tlhokafaletseng kwa Nageng ya Zambia le ya Zimbabwe2.1. Kabinete e beilwe mo dinakong kagore dithulaganyo tsa go busetsa ka fa nageng masaledi a balwelatokologo ba naga ya Aforika Borwa ba ba tlhokafaletseng kwa nageng ya Zambia le ya Zimbabwedi di ntse di tsamaya kae. Mo masaleding ano a a tshwanetsweng go busediwa ka fa nageng ya Aforika Borwa go na gape le a molwelatokologo yo a totlegang thata e bong Moatefokate Duma Nokwe, Mama Florence Mophosho le Basil February. 2.2. Tiragalo eno ya go busetseng ka fa nageng masaledi a balwelatokologo go tswa kwa nageng ya Zambia le ya Zimbabwe ke karolo ya Porojeke ya Letsholo la Ngwaoboswa mo Ditiragalong tsa go Ema Kgatlhanong le Tlhaolele le tsa Kgaratlhelo ya Kgololesego (RLHR). RLHR ke porojeke naga e e ka ga go ikgopotsa ko re tswang mme maitlhomo a yona e go tlotla, go keteka, go ruta, go tsholetsa, go somarela le go paka tsela e telele e e neng e tletse diteko e maAforika Borwa ba fetileng mo go yona.2.4. Mokete wa go Keteka go Busediweng Gae ga Masaledi a Bagale ba Rona o tla tshwarelwa kwa Boemelafofaneng jwa Sesole jwa Waterkloof ka la bo 27 Lwetse 2024 fa masaledi ano a tla bo a gorosiwa ka fa nageng ya rona ya Aforika Borwa. 3. Go Potlakisiwa ga Dikgato tsa go Tsenya Tirisong Pusetso ya Dinaga3.1. Kabinete e amogetse le go sekaseka Pegelo ya se se Setseng se Dirilwe mo go Potlakiseng go Fetola Beng ba Lefatshe ka fa nageng. Letsholo la go Potlakisiwa ga Phetolo ya Beng ba Lefatshe ke go tsibogela ditshitshinyo tse di amogetsweng tsa Phanele ya go Eletsa Moporesitente e e ka ga Merero ya Kabosešwa ya Naga le ya Temothuo e e neileng Kabinete ka ngwaga wa 2019 Pegelo ya Ditshitshinyo tsa yona mo ntlheng eno.3.2. Matsholo a a farologaneng a go fetola beng ba lefatshe le ona a tswelela go tsenngwa tirisong mme dipegelo tse di ka ga tswelopele e di a dirileng e na ya begelwa Kabinete ka ditsela tse di latelang:i. Ka go dirisa dikarolo tsa Molao wa go Fetola Mafelo a a Rileng a Metsemagae wa ngwaga wa 1998, (Molao wa bo 94 wa 1998), palogotlhe ya diheketara di le 630 000 di buseditswe beng ba tsona;ii. Puso e abelane ka masimo le meraka ya puso e e ka dirang bontsi jwa diheketara di le 659 602;iii. E rile fa Mopitlwe wa 2024 o garela, ditopotuelo tsa mafatshe di le 83 205 di ne di setse di dueletswe;iv. Diheketara di le dimilione di le 2 895 935 tsa mafatshe di setse di rekilwe ka madi a a kanaka dibilione di le R26.4. v. Dituelelo tsa bao ba amogilweng mafatshe tse di setseng di duetswe di dira dibilione di le R26. vi. Ke malapa a le dimilione di le 2 376 976 a a setseng a unngwetswe ke letsholo la pusetso ya mafatshe.vii. Khomišene ya Pusetso ya Ditshwanelo tsa Mafatshe e ikaeletse go garela ditopotuelo tsa mafatshe di le 339 fa ngwaga wa matlole wa 2024/2025 o garela. 4. Leano la go Tswalela Nakwana Letamo la Metsi a a Tswang kwa Nageng ya Lesotho ka Maitlhomo a go le Baakanya4.1. Kabinete e tsopoletswe ka dikgato tsa Leano la go Tswalela Nakwana Letamo la Metsi a a Tswang kwa Nageng ya Lesotho ka Maitlhomo a go le Baakanya go tloga ka la bo 1 Diphalane 2024 go fitlha ka la bo 31 Mopitlwe 2025.4.2. Tiro eno ya go baakanya letamo leno e botlhokwa thata fa re batla go tswelela go nna le mafaratlhatlha a metsi mo sebakeng sa dingwaga di le 20 go ya go di le 30 tse di tlang mme fa re sa dire jalo re ka iphitlhela re se tlhole re na le metsi a a fepelang Noka ya Vaal, e e nayang setlamo sa Rand Water metsi a se a rekisetsang dimasepala tsotlhe tsa porofense ya Gauteng.4.3. Lefapha la Metsi le Kgeleloleswe le setse le dirile dipatlisiso ka botlalo gore go tla nna le dikgwetlho tsa mofuta mang fa tiro eno ya go baakanya letamo leno e tsweletse, mo go lekotsweng le matamo a le 14 a a fepiwang ka metsi ke letamo leno. Dipatlisiso di ribolotse gore go tla nna le dikgwetlho tse dinnye gonne bontsi jwa matamo ano metsi mo go ona a santse a tletse.4.4. Kabinete e nopotse gore go na le matsapa a tlhaelo ya metsi mo dikarolong tse dingwe tsa dimasepala tsa Gauteng le Foreistata mme matsapa ano ga a amane ka gope le go tswalelwa ga letamo leno, mme e bile gape Lefapha la Metsi le Kgeleloleswe le eme nokeng dimasepala go buisana le batlamedi ba metsi ka ntlha eno ya go tswalelwa ga letamo leno. 4.5. Kabinete e nopotse gape le gore kwa Gauteng kgoreletso ya metsi e tlhodiwa gape le ke palo e e golelang ka bonako ya baagi, go se tlhokomele le go se tsosolose meago le dithoto, go se diragatse melao ya masepala mmogo le go diegisa kgato ya bobedi ya dikgato tsa Porojeke ya Metsi a a Tshologang kwa Dithabeng tsa Lesotho. Le fa go le jalo, go garelwa ga kgato ya bobedi ya dikgato tsa Porojeke ya Metsi a a Tshologang kwa Dithabeng tsa Lesotho e tla tswa porofense thuso fa go ka nna le thuso ka metsi a a tlhokagalang, fa go ka dirisiwa thekenoloji e ntšhwa ya go somarela metsi le go tlhokomela mafaratlhatlha a metsi ka tshwanelo. 4.6. Kabinete e nopotse gore Lefapha la Metsi le Kgeleloleswe le tshwere dikopano di le dintsinyana tsa go ipaakanyetsa go tima metsi fa e sale ka Tlhakole 2022 mo go dirilweng dithulaganyo tsa gore porofense ya Foreistata e kgone go fepelwa metsi ke Noka ya Liebenbergsvlei go thibela gore tlamelo ya ditirelo e se phutlhame fa go ntse go samaganwe le go baakala letamo leno. Le fa go le jalo, go santse go na le dikgwetlho tsa go salela morago ga dimasepala mo go tlhabololeng mafaratlhatlha a tsona. Kabinete e nopotse gore Lefapha la Metsi le Kgeleloleswe le tla tswelela go ela maemo tlhoko mme fa go tlhokagalang le tla tsenya seatla go ema nokeng dimasepala tseno.5. Go Laola Metsi mo Porofenseng ya Gauteng5.1. Kabinete e tsibositswe ka dikgato tsa go tsenya tirisong Kgato ya Ntlha ya go Laola Metsi mo Porofenseng ya Gauteng. Seno ke ka ntlha ya gore Rand Water e e dirise metsi a mantsi mo Nokeng ya Vaal. 5.2. Metsi a tswelela go tlhokagala ka bontsi mo porofenseng ya Gauteng ka ntlha ya palo e e golelang ka bonako le e e golang ka bontsi ya baagi ba porofense eno, palo e e oketsegang ya batho ba ba sa dueleleng metsi mo dimasepaleng tsa porofense, mmogo le batho ba ba itsenyetsang metsi go se mo molaong le ba ba itsenyetsang metsi a mokabelo, le go se tlhokomelwe ga mafaratlhatlha a metsi go go dirang gore go nne le dipeipi tse di dutlang tse di senyang metsi a mantsi a a ka dirang diphesente di le 33 mo dimasepaleng tsotlhe tsa Gauteng.5.3. Ga jaana tiriso ya metsi a Rand Water e a rekisetsang dimasepala e kwa godimo thata mo e leng gaufi le go feta ya metsi a setlamo seno se kgonang go a tlhatswa le go abelana ka ona a a beilweng kwa matamong a polokelo ya metsi. 5.4. Go thibela gore dimasepala tsa Gauteng di se welwe ke leru, di tshwanetse go diragatsa dikgato tsa go fokotsa metsi a a dutlang mo dipeiping tsa bona mmogo le go gapeletsa gore baagi ba sonage metsi.5.5. Lefapha la Metsi le Kgeleloleswe, Rand Water mmogo le dimasepala tsa porofense ya Gauteng ba dirisana le Setlhopha sa Metswedi ya Metsi sa 2020 sa Banka e e Thusang Dipuso tsa Dinaga mo Lefatsheng gore ba diragatse matsholo a magolo a go lemosa baagi ka seemo sa metsi, mme ba tla dirisana le mekgatlho ya baagi le baeteledipele ba dikgwebo.E. Ba Ba Thapilweng Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang. (a) Rre Captain Rufus Lekala o thapilwe go nna Mokaedikhuduthamagamogolo (CEO) wa Setheo sa Aforika Borwa sa Pabalesego ya kwa Mawatleng (SAMSA) sebaka sa dingwaga di le tlhano. (b) Rre Luvuyo Xola Ntoyi o thapilwe go nna CEO wa Setheo sa Boto ya Kgaolo e Kgolo ya Metsi a Vaal sebaka sa dingwaga di le tlhano. (c) Rre Gift Zowa o thapilwe go nna CEO wa Setheo sa Broadband Infraco sebaka sa dingwaga di le tlhano.
F. Ditiragalo tse di Tlang1. Letsatsi la Ngwaoboswa1.1. Motlatsamoporesitente Paul Mashatile o tla ema setšhaba ka lefoko ka Letsatsi la Ngwaoboswa la semmuso la naga ya rona ka Labobedi wa la bo 24 Lwetse 2024 kwa Lebaleng la Metshameko la kwa Ficksburg kwa porofenseng ya Foreistata, le le tla ketekiwang ka molaetsamogolo yo o reng: “Re keteka matshelo a bagale ba rona ba banna le ba basadi ba ba latlhegetsweng ke matshelo a bona ba lwela kgololesego”.1.2. Fa re keteka Letsatsi la Ngwaoboswa, re tlotla bagale ba rona ba banna le ba basadi ba ba latlhegetsweng ke matshelo a bona ba lwela kgololesego e re nang le yona ga jaana, segolo thata bagale bao ba neng ba gapeletsega go tshabela kwa dinageng tsa kwa ntle ka ntlha ya puso ya tlhaolele mme ba feletsa ba tlhokafaletse kwa dinageng disele.1.3. Go tla tshwarwa Mokete wa go Busediwa Gae ka la bo 27 Lwetse 2024 fa Bagale ba le mmalwa masaledi a bona a tla bong a latiwa kwa Zambia le Zimbabwe le go busediwa ka fa nageng ya Aforika Borwa jaaka seno e le karolo ya Porojeke ya go Busetsa Gae Masaledi a Bagale ba ba Tlhokafaletseng kwa Dinageng tsa Botshabelo.1.4 Jaaka e le karolo ya go keteka Kgwedi ya Ngwaboswa, puso e tla tshwara Metseletsele e e Farologaneng ya Metshameko ya Setso e e tla tshamekiwang go tloga ka la bo 24 go fitlha ka la bo 29 Lwetse 2024 kwa porofenseng ya Foreistata mo go tla bong go phadisanwa ka go tshameka metshameko ya setso, go opela mebino ya setso, go binela mebino ya setso, go apaya dijo tsa setso le go betla dibetlwa tsa setso.
2. Kgwedi ya Ditirelo tsa Setšhaba (PSM)2.1. Jaaka re tswelela go keteka Kgwedi ya Ditirelo tsa Setšhaba, mo bekeng eno puso e tsepamisitse mogopolo wa yona mo ditirong tse di diriwang ke batlhankedi ba setšhaba se gorogelang mo diatleng tsa bona fa se batla thuso ba ba direlang setšhaba sa bona ka botswapelo le ka boipelo. Mo go yona beke eo re phasaladitse gape le tshedimosetso ka ditheo tsa naga tsa Thusong Service Centre tse di thusang setšhaba gore se kgone go fitlhelela tshedimosetso le ditirelo.
3. Beke ya go Lemosa Setšhaba ka Batho ba ba Nang le Bosusu3.1. Naga ya Aforika Borwa e tla keteka le ditšhaba tsa boditšhabatšhaba beke la lefatshe ya go keteka setšhaba sa batho ba ba nang le bosusu go tloga ka la bo 23 go fitlha ka la bo 29 Lwetse 2024 ka molaetsamogolo yo o reng: “Ikwadise le Wena o Lwele Ditshwanelo tsa Batho ba ba Dirisang Puo ya Diatla”.4. Samiti ya Brazil, Russia, India, China le Aforika Borwa (BRICS)4.1. Mo go ipaakanyetseng Samiti e e tlang ya BRICS 2024 e e tla tshwarelwang kwa nageng ya Russia go tloga ka la bo 22 go fitlha ka la bo 24 Diphalane 2024, naga ya Aforika Borwa e tla tsaya karolo mo dikopanong di le dintsinyana tsa go ipaakanyetsa kopano eno gore e kgone go latlhela tlhwarelogong mo dintlheng tse di botlhokwa mo lefatsheng le go dira gore mo mokgatlhong ono go samaganwe le dikgatlhegelo tse botlhe ba di fisegelang.
5. Khonferense ya Lefatshe e e ka ga go Busa Dithuto le Didirisiwa tsa Thekenoloji 5.1. Lefapha la Botsamaisi jwa Puso le Ditirelo tsa Puso, ka go dirisana mmogo le Sekolo sa Dithuto tsa Tsamaisopuso sa Yunibesiti ya Witwatersrand e tla re go tloga ka la bo 1 go fitlha ka la bo 4 Diphalane 2024 ga tshwarwa Khonferense ya Lefatshe ya bo 17 e e ka ga go Busa Dithuto le Didirisiwa tsa Thekenoloji (ICEGOV) ka molaetsamogolo yo o reng: “Botshepegi le Maitsholo a a Siameng a go Busa ke Seo re se Batlang mo Lefatsheng la Rona”.
G. Melaetsa1. Melaetsa ya go AkgolaKabinete e romela melaetsa ya yona ya go akgola le go eletsa masego kwa go:• Setlhopha se se Emetseng Naga ya Aforika Borwa mo metshamekong ya Diatleletiki ya Batshameki ba ba Nang le Bogolofadi jaaka ba dirile bontle thata kwa Metshamekong ya kwa Paris ka go fenya dimetale di le thataro.• Simoné Kruger jaaka a fentse metale wa gauta mo motshamekong wa go konopa sekotlolwana sa discuss F38 mo metshamekong ya Diatleletiki ya Batshameki ba ba Nang le Bogolofadi. • Mokganni wa digategate Nicolas Pieter du Preez jaaka a fentse metale wa poronse mo Metshamekong ya Mabelo a Digategate tse di Kganniwang Mokganni a Kaname mo Setulong wa Mabelo a Banna wa H1 mo metshamekong ya Diatleletiki ya Batshameki ba ba Nang le Bogolofadi e e neng e tshamekelwa kwa Paris. • Donald Ramphadi mmogo le Lucas Sithole jaaka ba fentse dimetale tsa poronse mo motshamekong wa tenese o o tshamekiwang ke ditlhopha di le pedi tsa batshameki ba le babedi ba batho ba ba kgannang ditiloteti mo metshamekong ya Diatleletiki ya Batshameki ba ba Nang le Bogolofadi e e neng e tshamekelwa kwa Paris. • Bagale ba Lefatshe ba Motshameko wa Rakabi e bong Setlhopha sa Naga ya Rona sa di-Springboks jaaka ba fentse kgatlhanong le Setlhopha sa Naga ya New Zealand mo Metshamekong ya Baganka ba Motshameko wa Rakabi. Setlhopha sa di-Springboks le ka motsi ono ga se ise se tle se fenngwe mo Metshamekong eno ya Baganka ba Motshameko wa Rakabi mme motshameko o o tla latelang se tla bo se tshameka le setlhopha sa naga ya Argentina. • Seopedi sa naga ya Aforika Borwa Tyla jaaka a dirile dikgakgamatso go nna moAforika Borwa wa ntlha go ka fenya Dikabo tsa Dibidio le tsa Mmino tsa MTV • Setlhopha se se Emetseng Naga ya Aforika Borwa mo Khonferenseng ya Lefatshe ya go Epolola Bokgoni ya Ngwaga wa 2024 e e neng e tshwaretswe kwa nageng ya France jaaka se bontshitse lefatshe gore setšhaba sa rona se phuthetse bokgoni le talente e kanakang.•    Kabinete e akgotse lefelo la Douglas Weir le le kwa porofenseng ya Kapa Bokone jaaka le neilwe tlotla ke Khomišene ya Lefatshe ya Merero e e ka ga go Nosetsa le go Monyolosa Metsi ya gore ke Lefelo la Ngwaoboswa mo Mererong e e ka ga go Nosetsa le go Monyolosa Metsi. Seno ke la ntlha se diragala gor mafelo a naga ya Aforika Borwa a neelwe kabo ya tlotla ya gore ke mafelo a a dirang bontle mo mererong e e ka ga go nosetsa le go monyolosa metsi. Lefelo leno le le nang le dingwaga di le 140 le ntse le tlhokometswe ke Lefapha la Metsi le Kgeleloleswe mme ke karolo ya mafaratlhatlha a a botlhokwa thata mo Mokgatlhong wa Badirisi ba Metsi a Lefelo le le kwa Tlase la Orange Vaal, jaaka le tlamela ka metsi a go nosetsa bogolo jwa naga jo bo kanaka diheketara di le 8,1113 .• Kabinete le yona e eme ka lefoko la ga Moporesitente Ramaphosa fa a akgola Motlotlegi Moporesitente Abdelmadjid Tebboune jaaka a tlhophilwe lekgetlho le lengwe gape go nna Moporesitente wa naga ya People’s Democratic Republic of Algeria. Kabinete e fisegela go simolola go dirisana le puso le baagi ba naga ya Algeria mo go godiseng le mo go gagamatseng tirisanommogo.2. Melaetsa ya MatshedisoKabinete e romela matshediso a yona kwa ba lelapa le ditsala tsa:• Rre Pravin Gordhan, yo a neng a tshwara ka dinaka ditiragalo tsa go goga puso ka nko, mme a lwela gore go se ikgatoloswe molao le tsamaiso e e lolameng ya ditheo tsa puso. Mo tirong ya gagwe o diretse setšhaba sebaka, o ne a okama dikantoro tse di farologaneng tsa botona mmogo le go nna mokomišenara wa Setheo sa Tirelo ya Lekgetho la Aforika Borwa (SARS). Seabe se a nnileng le sona se tswetse ikonomi ya Aforika Borwa mosola, jaaka a ne a lwela gore diphiri di tswele mo pepeneneng, batho ba rwesiwe maikarabelo mmogo le go lwantshana le bonweenwee. E ne e le molwelakgololesego yo a neetseng botshelo jwa gagwe jotlhe gore naga ya rona e gololwe.• Mme Regina Brookes, mme yo a lwantshitseng Molao wa Maitsholo a a sa Amogelesegeng wa Ngwaga wa 1950 jaaka a ne a phela a tshwenngwa ke mapodisi a puso ya tlhaolele gonne ka ntlha ya gore e ne e le mosadinyana wa lekgowa molao ono o ne o sa mo dumelele gore a nne le batho ba bantsho. Ka ngwaga wa 1955 o ne a dira kopo ya gore a fetolwe maemo a gagwe gore a tle a bediwa gore ke lekhalate mme a tle a kgone go nna mmogo le batho ba bantsho. • Mokwadi yo a tlotlomadiwang, ramaboko yo gape e neng e le molwelatokologo, Rre James Matthews, yo gape e nnileng Moamogedi yo a Tlotlegang wa Kabo e e Tlotlegang ya Ikamanga. O amogetse kabo eno ka ngwaga wa 2004 ka tiro e ntle e a e dirileng ka go kwala dibuka tsa gagwe, tshusumetso e a nnileng le yona mo bobegakganyeng mmogo le boineelo jo a nnileng le jona mo go lweleng gore re nne le naga ya Aforika Borwa e e sa tlhaoleng batho go ya ka mmala.• Seopedi se se itsegeng sa mmino wa Kwaito, Rre Sandile Ngwenya, yo a neng a tumile ka leina la Mapaputsi, yo a nnileng le seabe se segolo mo mminong wa kwaito. • Badiragatsi mo metshamekong ya thelebišene e bong Darlington Michaels, Sello Motloung mmogo le Paul Lückhoff, ba ba godisitseng mananeo a boitapoloso a intaseteri ya difilimi tsa ka fa nageng.• Rametlae yo a itsegeng, Rre Philani Mabanga, yo a neng a tumile thata ka leina la gagwe la metlae la ‘Mfundisi Ntshebe’, yo re neng re tlhola re kakaletse ka ditshego le go itapolosa ka mmino wa gagwe wa metlae.
Dipotsolotso: Mme Nomonde MnukwaMmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete e e neng e tshwerwe ka Laboraro, 9 Diphalane 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/tn/news/cabinet-statements/pegelo-ya-kopano-ya-kabinete-e-e-neng-e-tshwerwe-ka-laboraro-9-diphalane,"A.  Merero ya ga Jaana
1.  Ikonomi 1.1.  Aforika Borwa: Lefelo la Dipeeletso la Mmamoratwa 1.1.1.  Kabinete e lemogile maikutlo a a edileng a peeletso a a bakilweng ke maeto a tiro a ga Moporesitente Cyril Ramaphosa le Motlatsa-Moporesitente Paul Mashatile kwa New York kwa USA le London kwa United Kingdom (UK), ka tatelano. 1.1.2.  Lenaneo la Moporesitente, ka motsi wa Kopano Kakaretso ya Ditšhaba tse di Kopaneng (UNGA), le ne le akaretsa ditšhono tsa go babatsa Aforika Borwa jaaka lefelo la dipeeletso la mmamoratwa jaaka fa a ne a bua kwa New York Stock Exchange – e leng lefelo le legolo go gaisa la kgwebisano ya dithoto mo lefatsheng ka matlotlo a mebaraka. 1.1.3.  Mo letsholong la dipeeletso la ga Motlatsamoporesitente kwa UK le kwa Ireland o ne gape a ema ka lefoko London Stock Exchange (LSE) ka ga tlhokego ya go atolosa dipeeletso mo Aforika Borwa. LSE ke setheo sa ditlamo tse dikgolo mo ikonoming se se ntseng se tlotliwang kwa Yuropa go tloga ka 2023. 1.1.4.  Moporesitente Ramaphosa le Motlatsamoporesitente Mashatile, le ditlhopha tse di neng di tsamaile nabo, ba tlhalositse dintlhakgolo tsa Puso e e Tshwaraganetsweng ya Naga, e mo go yona ntlha e e kwa setlhoeng e leng ya go fitlhelela kgolo ya ikonomi e e akaretsang le go tlhola ditiro, gammogo le maiteko a a maleba a a tswelelang go fitlhelela maitlhomo a a beilweng. Ba ne gape ba tlhagisa tiro e e tswelelang ka lenaneo la phetolo ya ditheo go tlhola maemo a a siametseng peeletso. Lenaneo la phetolo ya ditheo le tsamaisiwa ke Letsholo la Vulindlela ka Kantoro ya ga Moporesitente le Lefapha la Matlotlo a Bosetšhaba.
1.2.  Semphato sa Puso le Kgwebo – Kgato ya bo2 1.2.1.  Kabinete e amogetse go thankgololwa ga Kgato ya bo2 ya Semphato sa Puso le Kgwebo se maikaelelo a sona e leng go tsenya tirisong ditsereganyo tsa botlhokwa go ralala makala otlhe a a lebilweng go itlhaganedisa tsela ya naga ya go fitlhelela kgolo ya ikonomi e e akaretsang le go tlholwa ga ditiro, ka peeletso e e oketsegang gammogo le potlako ya go tsenngwa tirisong ga diphetogo, go tokafatsa maikutlo a bosetšhaba. 1.2.2.  Go tshegetsa ditsereganyo tsa puso, Batlhankedi Khuduthamaga (bo-CEO) ba feta 130 ba dikgwebo tse dikgolo mo Aforika Borwa ba rebotse thuso, go akaretsa boitseanape go samagana le mathata a kgaotso ya motlakase a ga jaana e leng sengwe sa maloba, go tshegetsa go tsenngwa tirisong ga Mmepe wa Mafaratlhatlha a Tsamaisodithoto, Phetolo ya merero ya Visa, le ntwa kgatlhanong le bosenyi le bonweenwee mo Kgatong ya 1.
1.3.  Diphetogo tsa Visa di Gatisitswe 1.3.1.  Kabinete e amogetse go gatisiwa ga tsamaiso e ntšhwa ya divisa ya Aforika Borwa e leng kgato e e botlhokwa mo go ngokeng dinonofo le dipeeletso tsa boditšhabatšhaba, go godisa bojanala le go tlhola ditiro. 1.3.2.  Tona ya Merero ya Selegae, Ngaka Leon Schreiber, o gatisitse diphetogo tse, e leng karolo ya katlego ya Letsholo la Vulindlela.
1.4.  Tiragatso ya Melao ya Bodiri 1.4.1.  Kabinete e akgotse maiteko a a tseneletseng e bile a kopanetswe a a neng a eteletswe pele ke Lefapha la Ditiro le Badiri (DEL) go netefatsa gore bathapi ba ikobela ditlhokego tsa go bothapi. 1.4.2.    Fa e sale kwa tshimologong ya Tsamaiso ya Puso ya Bosupa, DEL e rebotse dikotlhao tse di fetang dimilione tse lesome tsa diranta go bathapi ba ba tlolang molao mo lekaleng la kamogelobaeng ba ba tswelelang go thapa batswantle ba ba senang ditokomane tse di maleba. Bosekaseki bo bo tshwana le bo bo dirilweng mo intasetering ya dillori go netefatsa gore bathapi ba ikobela ditlamelo tsa Molao wa Ditlhokego tsa Motheo tsa Bothapi, 1997 (Molao wa bo 75 wa 1997).1.4.3.    Bosekaseki bo senotse go se ikobele Melao ba Bodiri go akaretsa dituelo tse di kwa tlase, dikgogelo tse di seng mo molaong, le mekgwataolo e e sa lekanang ya boitekanelo le pabalesego mo tirong.
1.5.  Sekema sa Thuso sa Mothapi-Mothapiwa sa Nakwana (TERS)1.5.1.  Kabinete e amogetse go okediwa ga tekanyetsokabo ya TERS go tswa go dimilione di le R400 go ya go dibilione di le R2.4 mo ngwageng o wa ditšhelete. 1.5.2.  Koketso e ke karolo ya tsibogo ya puso go thusa go somarela ditiro ka go thusa ditlamo tse di iphitlhelang di le ka fa tlase ga kgatelelo ya matlole ka ntlha ya maemo a a bokete a ikonomi, ka go dira jalo go fokodiwe go kgaolwa ga badiri mo tirong.
2.  Ntwa kgatlhanong le Bosenyi le Bonweenwee 2.1.  Bosenyi2.1.1.  Kabinete e kgadile polao ya batho ba le somerobedi (18) kwa Lusikisiki gammogo le baagi ba ba paterolang mo motseng ba le barataro (6) kwa Qumbu kwa Kapa Botlhaba mo ditiragalong tsa go thuntsha batho ba bantsi 2.1.2.  Kabinete e amogetse go tlhongwa ka bonako ga setlhopha sa batlhankedi ba baitseanape ba sepodisi go batlisisa ditiragalo tse tsa go thuntshiwa ga batho, se tiro ya sona e setseng e tlhagisa maungo, ka mmelaelwa a le mongwe yo o golaganngwang le go thuntshiwa ga batho ba le 18 kwa Lusikisiki a setse a tlhageletse kwa kgotlatshekelo. 2.1.3.  Kabinete e amogetse go atlega ga matsholo a a eteletsweng pele ke ditheo tsa dipatlisiso tsa bosenyi kwa Verulam le High-Flats kwa KwaZulu-Natal. Mo letsholong la Verulam, mapodisi a ne a itepatepanya le ramaanomogolo yo e bileng e le mongwe wa babelaelwa ba ba ntseng ba batliwa thata tebang le dikgothosong tsa dirori tse di tsamaisang madi kwa KwaZulu-Natal. Mmelaelwa yo o ne a bolawa mo ditiragalong tsa fa a ne a thuntshana le mapodisi. Mo tiragalong e nngwe e e tshwanang le eno, babelaelwa ba le babedi (2) ba ba neng ba bolaya batho ba le supa (7) le bona ba bolailwe fa ba ne ba thuntshana le mapodisi kwa High-Flats. 2.1.4.  Kabinete e rotloediwa ke go atlega go go tswelelang ga Letsholo la Shanela. Mo bekeng e e fetileng go tshwerwe babelaelwa ba feta 10 000 ka ntlha ya ditlolomolao tse di farologaneng jaaka polao, petelelo, go tshola ditlhobolo tse di seng mo molaong, kgothoso ya dikgwebo le batsamaisa ba diritibatsi tse di seng mo molaong ba ba tshwerweng ka kwa magorogelong a naga ya rona. 2.1.5.  Kabinete e tswelela go akgola letsholo le le kopanetsweng kwa Limpopo le le bakileng go senolwa ga laboratori ya diritibatsi kwa Lebowakgomo, kwa go tserweng diritibatsi tsa boleng bo bo ka nnang dimilione tse nne (4) tsa diranta le go tshwarwa ga babelaelwa ba le bararo (3).
2.2.  Ntwa Kgatlhanong le Bonweenwee2.2.1.  Kabinete e amogetse go tshwarwa ga bakaedi ba le barataro ba feme ya boenjeneri ba ba latofadiwang ka dintlha tse di fosagetseng tebang le Maatlafatso ya Ikonomi go Bantsho le tsietso ya dithentara tsa boleng ba dimilione di le R400a kwa setlamong sa Eskom le sa Sasol.
2.3.  Tirisodikgoka e e Ikaegileng ka Bong le Polao ya Basadi (GBVF) 2.3.1.  Go atlholelwa dipaka tse 42 tsa botshelo botlhe kwa kgolegelong ga ga mmeteledi yo a beteletseng batho ba le bantsi e bong Nkosinathi Phakathi ke Kgotlatshekelokgolo ya Gauteng go romela tsiboso e e bogale go batlolamola ba GBVF gore setšhaba sa rona ga se kitla se nna mo pitlaganong ka ntlha ya ditiro tsa bona tsa bobodu. 2.3.2.  Kabinete e ikuela go Maaforika Borwa otlhe go bega batlolamolao ba bosenyi ba GBVF kgotsa tirisodikgoka efe fela kgatlhanong le batho ba ba bokoa – ngwana, motsofe kgotsa motho yo o nang le bogole – kwa seteišeneng sa sepodisi sa selegae kgotsa go leletsa mogala wa mahala wa Crime Stop: 086 00 10111.
3.  Mmuso 3.1.  Go diragatsa tsholofetso ya gagwe ka motsi wa Puo ya Tekanyetsokabo ya Kantoro ya Moporesitente ya go dirisana mmogo le dipuso tsa diporofense le tsa selegae go samagana le dikgwetlho tsa thebolelo ya ditirelo, Moporesitente Ramaphosa o tla etelela pele setlhopha sa maloko a Kabinete go rerisana le Ditonakgolo le Dikomiti tsa Khuduthamaga tsa Diporofense. 3.2.  Leeto la ntlha e tla nna la go ya kwa Limpopo ka Labotlhano, 1 Ngwanatsele 2024, go latele KwaZulu-Natal ka Labone, 7 Ngwanaitseele 2024.
4.  Tshireletso ya Loago 4.1.  Maemo a a Masisi a Bosa 4.1.1.  Kabinete e rotloeditse Maaforika Borwa gore ba nne malala a laotswe le go ikobela ditsiboso go tswa go Tirelo ya Maemo a Bosa ya Aforika Borwa. Naga e tswelela go itemogela maemo a bosa a a masisi jaaka go wa ga semathana go go sa tlwaelegang, merwalela, matlakadibe, diphefo tse di senyang le makhubu a mogote ka ntlha ya ditlamorago tsa phetogo ya tlelaemete. Ditsiboso ka ga maemo a bosa di tswelela go begiwa go rarala dirala tsotlhe tsa bobegakgang, go akaretsa diteišene tsa radio tsa selegae. 4.1.2.  Kabinete e tla amogela mo Nakong e e sa fediseng pelo, Togamaano e e Momaganeng ya Taolo le Tsibogelo ya Matlhotlhapelo e e tla akaretsang mekgwa ya go fokotsa matlhotlhapelo le tsibogo, go akaretsa kabo ya matlole mo mabakeng a ditiragalo morago ga matlhotlhapelo.
4.2.  Kopano ya ntlha ya Foramo ya Bosetšhaba ya Metsesetoropo ya Aforika Borwa ka ga Manno mo Lefatsheng Lotlhe le Morero wa Metsesetoropo 4.2.1.  Mafapha a Mafelobonno a Batho, le Puso Tshwaraganelo le Merero ya Setso, Kopano ya Ditoropokgolo ya Aforika Borwa gammogo le Lenaneo la UN la Mefelobonno a Batho (UN-Habitat) a ne a tshwara kopano ya ona ya ntlha ya matsatsi a le mararo, ya Foramo ya Bosetšhaba ya Metsesetoropo ya Aforika Borwa ka ga Manno mo Lefatsheng Lotlhe le Morero wa Metsesetoropo, gammogo le Pholisi ya Aforika Borwa ya Metsesetoropo. Foramo e, e ne e kokoantse balekane ba botlhokwa mo mererong ya loago go samagana le dikgwetlho le go dirisa ka botlalo ditšhono tsa toropofalo e e bonako ya Aforika Borwa. 4.2.2.  Foramo e ne ya tlhagisa botlhokwa ba go tsamaisa toropofalo e e bonako mo bokaelong ba go tsibogela ditiragalo tsa ga jaana tse di jaaka phetogo ya tlelaemete, mekgwa ya motsamao e e tokafaditsweng le thekenoloji.
4.3.  Go Busediwa Gae ga Masaledi a Balwela Kgololosego ba Aforika Borwa 4.3.1.  Kabinete e amogetse dikgato tsa go busiwa ga masaledi a balwela kgololosego ba rona ba ba neng ba boloketswe kwa Zimbabwe le Zambia kwa ba neng ba tshabetse teng. Go busediwa ga masalaedi a bona mo Aforika Borwa yo o gololosegileng wa temokerasi ke phitlhelelo ya Matseno a Molaotheo wa Rephaboleki ya Aforika Borwa wa 1996, a a re rotloetsang go ‘fodisa tlhaolele ya maloba le go bopa setšhaba se se ikaegileng ka meono ya temokerasi, bosiamisi ba loago le ditshwanelo tsa motheo tsa botho.’ 4.3.2.  Maiteko a ke karolo ya Porojeke ya Pusetsogae ya Batshabi, e maikaelelo a yona e leng go letla naga le ba malapa go tlotla segopotso sa ba ba lwetseng kgololosego le bosiamisi, le gore puso e tlotle le go busetsa seriti sa ba ba ikentshitseng setlhabelo gore naga e gololosege. 4.3.3.  Aforika Borwa e tswelela go leboga kemonokeng ya boditšhaba ya dinaga tsotlhe tse di tlametseng balwela kgololosego ba ka manno, tshegetso le mafelo a ba boloketsweng mo go ona.
4.4.    Metshameko4.4.1.  Kabinete e ikuela go Maaforika Borwa go tshegetsa motshwaradino wa Mamelodi Sundowns le Bafana Bafana, Ronwen Williams, yo o tlhophilweng jaaka mongwe wa batshwaradino ba le 10 ba ba gaisang mo lefatsheng kwa dikabong tsa Ballon d’Or mo lekaleng la Sejana sa Yachine, ka go kwadisa ditlhopho tsa bona mo go https://www.lequipe.fr/en/special/selection/ballon-dor-2024/section/the…4.4.2.  Williams ke motshameki wa ntlha wa Aforika Borwa go tlhophiwa mo dikabong tsa Sejana sa Yachine kwa Ballon d’Or. Moletlo o wa dikabo tse wa bo68 o tla tshwarwa ka 28 Diphalane 2024. Re ka boutela Williams ka Seesimane le Sefora go fitlha ka motsi oo.
5.  Merero ya Boditšhaba5.1.  Tshwetso ya UNGA ka ga Iseraele/Palestina5.1.1.  Kabinete e amogetse tshwetso ya hisetori ya UNGA e e laetseng gore go nna ga Iseraele kwa Jerusalema Botlhaba, West Bank kwa Gaza, ga go mo molaong, mme ya laela gore banni ba le masole a Iseraele ba tloge kwa lefelong leo. 5.1.2.  Tshwetso e ga se fela gore e botlhokwa mo kgetseng ya Aforika Borwa kwa Kgotlatshekelo ya Boditšhaba ya Bosiamisi (ICJ), mme gape e dirile gore dinaga tse di tlhabologileng jaaka Spain, Belgium le Japan di inaakantse le bontsi ba dinaga tse di kwa borwa go tshegetsa tshwetso eo.
5.2.  Leeto la Tiro kwa Pusong ya Lesotho 5.2.1.  Kabinete e etse tlhoko Leeto la Tiro kwa Pusong ya Lesotho la ga Moporesitente Ramaphosa ka Labotlhano, 4 Diphalane 2024, ka taletso ya ga Motlotlegi Kgosi Letsie III. Ka nako ya leeto le, Moporesitente o ne a tsenela Keteko ya Letsatsi la Kemonosi le Segopotso sa Lesotho la bo58, mme o ne a neelana ka molaetsa ka paka ya diketeko tse go keteka ngwaoboswa e e humileng ya Setšhaba sa Basotho.
5.3.  Kgotlang e e Tswelelang kwa Sudan5.3.1.  Kabinete e etse tlhoko go etegela ga kgotlang kwa Sudan mme ya ikuela go batho botlhe ba Sudan go ikobela dikaedi tsa AU le Bothati ba Tirisano ya Dipuso ka ga Tlhabololo go fedisa kgotlang e. Aforika Borwa e ikemiseditse go neela boitseanape ba yona go thusa maphata, batsayakarolo gammogo le bannaleseabe ba ba maleba go dira mmogo go fitlhelela kagiso ya leruri kwa Sudan.
B.  Go Baya Kabinete mo Dinakong
1.  Pegelo ka ga go Konosediwa ga Boruni ka Maloko a Tirelo Bolaodi Bogolo (SMS) 1.1.  Kabinete e ne ya bolelelwa ka ga tswelopele mo go konosetseng lenaneo la Ditshenolo (e-Disclosures) ka maloko a SMS mme ya akgola katlego e e setseng e dirilwe e e akaretsang go ikobela melao ka botlalo ga mafapha a bosetšhaba le a porofense a le 147 go tswa go palogotlhe ya 160, le go ela tlhoko dipatlisiso tse di tswelelang kgatlhanong le maloko a a sa ikobeleng melao. 1.2.  Kabinete e ikuetse go Lefapha la Bodiredipuso le Tsamaiso go leka go atolosetsa tsamaiso ya eDisclosure go bommasepala.
2.  Pegelo ka ga go tlhongwa ga Lenaneo la Bogareng la Kotlhao go ralala maphata a puso ka boraro 2.1.  Kabinete e amogetse peodinakong ka ga go tlhongwa ga Lenaneo la Bogareng la Kotlhao go ralala makala otlhe a puso mme e tshegeditse tshitshinyo ya go momaganya tsamaiso ya Lenaneo la Bogareng la Kotlhao le ditsamaiso tsa tuelo ya meputso ya PERSAL tsa dipusoselegae, go kgona go lemoga go thapiwa ga batlhankedi ba ba latofadiwang, ba ba lebogileng tiro le ba ba kobilweng.
C.  Ditshwetso tsa Kabinete
Melaotlhomo
1.  Molaotlhomo wa Setlamo sa Bosetšhaba sa Aforika Borwa sa Peteroliamo (SANPC) 1.1.  Kabinete e amogetse go romelwa ga Molaotlhomo wa SANPC kwa Palamenteng. Molaotlhomo o o tlamela ka ga go tlhongwa ga setlamo se e leng sa puso, e leng tiragatso ya Tshwetso ya Kabinete ya 10 Seetebosigo 2020 go kopanya PetroSA, Setlamo sa Tlhabololo ya Gase sa Aforika Borwa (South African Gas Development Company) (iGas) le Mokgatlo wa Togamaano wa Letlole la Leokwane (Strategic Fuel Fund Association). 1.2.  Bokgoni ba selegae ba metlhotlho mo Aforika Borwa bo tshwerwe ke Ditlamo tsa Oli tsa Boditšhaba (diIOC), e leng se se ka bakang kotsi ya tshireletso ya maokwane a diedi ka ntlha ya fa diIOC di tswalela metlhotlho ya tsona. Molaotlhomo o o tshitshinngwang o tlhoma SANPC jaaka mankge wa bosetšhaba yo o tla nnang le ditshwanelo tsa ona tsa go tlhotlhomisa oli le gase ka bosona le go tshola dišere ka Puso mo ditshwanelong tse e leng tsa poraefete.
2.  Molaotlhomo wa Dikumo tsa Peteroliamo wa 2024 2.1.    Kabinete e amogetse go phasaladiwa ga Molaotlhomo wa Dikumo tsa Peteroliamo go ngoka ditshwaelo tsa baagi. Maikaelelo a Molaotlhomo o ke go netefatsa tshireletso ya dikumo tsa peteroliamo le tlhabololo e e lolameng ya lekala la dikumo tsa peteroliamo, go akaretsa go tsenngwa ga dikarolo tsa sešweng, tse di phepa e bile di ntšhwafatsega tse di tla tokafatsang motswako wa maatla. 2.2.  Molaotlhomo o o tla nna le seabe mo maitlhomong magolo a puso ka ga tlhabololo ya ikonomi le go tlhola ditiro mo lekaleng la Aforika Borwa la dikumo tsa peteroliamo gammogo le go samagana matshwenyego a le mmalwa a a neng tlhagisiwa tebang le tsamaiso ya Molao wa Dikumo tsa Peteroliamo, 1997 (Molao 120 wa 1977).
3.  Molaotlhomo wa Tlhabololo ya Boitekanelo le Pabalesego ya Meepo 3.1.  Kabinete e amogetse go romelwa kwa Palamenteng ga seralwa sa Molaotlhomo wa Tlhabololo ya Boitekanelo le Pabalesego ya Meepo. 3.2.  Seralwa se sa Molaotlhomo se ikaelela go tokafatsa Molao wa Boitekabelo le Pabalesego ya Meepo, 1996 (Molao 29 wa 1996) ka go golaganya ditiragalo tsa botsamaisi, go matlafatsa ditlamelo tsa tsenyotirisong, go diragatsa ditlolo le dikotlhao, le go tokafatsa ditlhaloso tse di rileng. 3.3.  Molaotlhomo o, gareng ga tse dingwe, o tla netefatsa gore dielo tsa boitekanelo le pabalesego di tsenngwa tirisong ka nonofo, di a diragadiwa le go tokafadiwa kwa meepong, mme se se tla fokotsa dintsho, dikgobalo le malwetse a mo tirong.
D.  Go thapiwa
Go thapiwa gotlhe go tla diragadiwa fa makwalothuto otlhe a netefaditswe mme go amogetswe tetlelelo e e matshwanedi.
1.  Rre Nkululeko Lwazi Mahlangu jaaka Motlatsa Mokaedi-Kakaretso: Mmuso, Dikotsi le Ikobelo Melao mo Lefapheng la Ditiro tsa Setšhaba le Mafaratlhatlha. 2.  Go thapiwa ga maloko a boto ya Setheo sa Bodutelo sa Limpopo-Olifants (Limpopo-Olifants Catchment Agency): (a)  Moatefokate Thato Goodness Moeeng (Monnasetilo);(b)  Rre Nandha Govender (Motlatsa Monnasetilo);(c)  Rre Francois Joubert;(d)  Mme Phathutshedzo Mudzanani;(e)  Ngaka Vhahangwele Bologo Akwinekomi;(f)  Rre Nkhangweni Lawrence Rambau;(g) Rre Dikgole Timothy Seroka;(h) Moatefokate Reinette Mary Rosey; le (i)  Moatefokate Elanie Broekman.
E. Ditiragalo tse di Tlang
1.  Kgwedi ya Dipalangwa1.1.  Ngwaga o ke wa segopotso sa bo19 sa Kgwedi ya Dipalangwa ya Diphalane ka fa tlase ga setlhogo: “Re dira go le gontsi mmogo”. Ditiragalo di tla nna ka ga go bontsha mafaratlhatlha a dipalangwa tsa botlhe le ditokafatso tse di tswelelang tsa ditirelo tsa botlhe ka semphato le bannaleseabe botlhe. 1.2.  Go dirwa tswelopele e e bonalang mo lekaleng la tsamaiso ya dithoto fa e sale go tlhomiwa Setlhopha sa Togamaano sa Transnet (Transnet War Room), ka tiragatso e e tokafetseng ya ditiro tsa tsamaiso ya dithoto ka seporo le magorogelo. 1.3.  Puso e tla bontsha gape diporojeke tse dikgolo tsa kago ya ditsela, go akaretsa tokafatso ya N2/N3 kwa KwaZulu-Natal le Tsela ya Moloto e e golaganyang diporofense tsa Gauteng, Mpumalanga le Limpopo. 1.4.  Setheo sa Diporo sa Bapalami le sona se nnile le katlego e kgolo tebang le go bulwa gape ga mela ya botlhokwa go akaretsa Mola wa Katlehong-Kwesine, o o solofelwang go konosediwa kwa bokhutlong ba ngwaga o wa ditšhelete.
2. Kgwedi ya Tlhabololo ya Loago
2.1.  Diphalane gape ke Kgwedi ya Tlhabololo ya Loago mme puso e ikaelela go dira tsiboso ka ga Ditirelo tsa Lefapha la Tlhabololo ya Loago. 2.2.  Mo tsamaong ya kgwedi e, go tla etelwa setšhaba go ralala naga go golaganya baagi le ditirelo tsa loago, mananeo a tlhabololo le go buisana le baagi, mananeo a matsholo le tiragatso ya ditshwanelo go tokafatsa boleng ba botshelo ba baagi ba ba amegang.
3.  Khonferense ya Bosetšhaba ya Hisetori e e Tlotliwang ya Ngwaga le Ngwaga 3.1.    Aforika Borwa ke moamogelabaeng wa Khonferense ya Bosetšhaba ya Hisetori e e Tlotliwang ya Ngwaga le Ngwaga go tloga ka 7 go fitlha ka 11 Diphalane kwa Ulundi, KwaZulu-Natal. 3.2.    Kwa khonferenseng ya monongwaga, go tla tsepamiwa mo dintlheng tsa ditiragalo tsa setšhaba tse di sa rekotiwang, tse di bolokilweng le go somarelwa mo teng ga diakhaefe tsa bosetšhaba le tsa diporofense.
4.  Kgwedi ya Tsiboso ka ga Boitekanelo ba Tlhaloganyo 4.1.  Diphalane ke Kgwedi ya Tsiboso ka ga Boitekanelo ba Tlhaloganyo, e maikaelelo a yona e leng go ruta setšhaba ka ga boitekanelo ba tlhaloganyo le go se rotloetsa go tlhokomela boitekanelo ba bona ba tlhaloganyo. Re rotloetsa Maaforika Borwa otlhe go batla thuso le tshegetso le go tlotla batho ba ba nang le malwetse a tlhaloganyo.
5.  Samiti ya Brazil, Russia, India, China le Aforika Borwa (BRICS) 5.1.  Moporesitente Ramaphosa o tla tsenela Samiti ya BRICS ya 2024 kwa Kazan, Russia go tloga ka 22 go fitlha ka 24 Diphalane 2024.5.2.  Samiti e ya bo16 ka fa tlase ga setlhogo: “Go Maatlafatsa Bomaphatamantsi go fitlhelela Tlhabololo le Tshireletso ya Lefatshe e e Siameng”, e tla sekaseka merero e e ka ga kgwebisano, merero ya dipolotiki tsa lefatshe le go tsweletsa tirisanommogo magareng ga dinaga tse e leng maloko.
6.  Letsatsi la Kgololosego ya Bobegakgang 6.1.    Ka Lamatlhatso, 19 Diphalane 2024, Aforika Borwa e tla bo e keteka Letsatsi la Kgololosego ya Bobegakgang go gopola ditiragalo tsa 19 Diphalane 1977 (Laboraro o Montsho) tse di neng di thibela mekgatlo e mebedi ya Letsholo la Itemogo ya Bantsho le makwalodikgang a le mabedi (2). Aforika Borwa wa temokerasi o nnile le Tswelopele e e bonalang go letla kgololosego ya bobegakgang le kgololosego ya itlhaloso. Tshwanelo ya kgololosego e tsentswe mo teng ga Molaotheo wa Aforika Borwa.
7.  Imbizo ya Moporesitente ya Mmotlele wa Tlhabololo ya Didika (DDM)7.1.  Moporesitente Ramaphosa o tla etelela pele Imbizo ya Moporesitente ya DDM kwa Umgababa kwa Toropokgolong ya eThekwini kwa KwaZulu-Natal ka Labotlhano, 8 Ngwanatsele 2024. 7.2.  Kabinete e ikuela go baagi ba Umgababa le mafelo a a mabapi go tsenela pitso e le go rerisana le baemedi ba bona ba puso ka ga ditharabololo tsa dikgwetlho mo mafelong a bona, le go batla ditsela tse di ka thusang mo go tokafatseng thebolelo ya ditirelo.
8.  Ditlhatlhobo tsa Setifikheiti sa Bosetšhaba sa Materiki (NSC) 8.1.  Kabinete e eleletsa masego Baithuti ba Setlhopha sa 2024 masego jaaka ba tlile go simolola ditlhatlhobo tsa materiki ka 21 Diphalane 2024, mme e ikuela go batsadi le batlhokomedi go tshegetsa baithuti mo pakeng e e botlhokwa e ya dithuto tsa bona. 8.2.  NSC e tswelela go nna mosola e bile e bulela bašwa ditšhono tse di farologaneng.
G.  Melaetsa
1.  Go akgolaKabinete e akgola le go eleletsa masego: •  Setlhopha sa Aforika Borwa sa Boramolao kwa ICJ se se neetsweng Sekgele sa bo4 sa Steve Biko/Frantz Fanon sa Kgololo ya Monagano (Award for Psychological Liberation). Sekgele se ke sa tiro ya bona tebang le go ikobela Tumalano e e ka ga Thibelo le Kotlhao ya Bosenyi ba Polao ya Batho kwa Gaza. Maloko a setlhopha se ke John Dugard SC; Adila Hassim SC; Tembeka Ngcukaitobi SC; Blinne Ní Ghrálaigh KC, Max du Plessis SC, Vaughan Lowe KC, Tshidiso Ramogale, Sarah Pudifin-Jones le Lerato Zikalala. •  Boporofesara Salim Abdool Karim le Quarraisha Abdool, ka go fenya Sekgele sa Lasker se se maemo ka bodiredipuso ba bona bo bo manontlhotlho ka ntlha ya ditlhotlhomiso tsa bona tsa HIV tse di bolokang matshelo.•  Relebogile Maloma, morutwana wa segatlhamela masisi wa Mophato wa bo3 yo o dirwang khemoteraphi gammogo le morutabana wa gagwe, Mme Nqobile Mbatha, ka go amogela ga bona Kabo e e Kgethegileng ya Tona ya #My Teacher ka ntlha ya kgang ya bona e e rotloetsang. Le fa tota a ne a lwa le kankere, Relebogile ka tshegetso e e sa reketleng ya ga Mme Mbatha, a kgonne go nna mo dinakong ka tiro ya gagwe ya sekolo le fa a ne a le kwa bookelong. Mme Mbatha o ne a netefatsa gore Relebogile ga a salele kwa morago, ka go mo thusa go nna a golane le barutwana nae mo dithutong. Ka maiteko a a kgethegileng a, Relebogile ga a kgona fela go nna mo dinakong ka tiro ya gagwe ya sekolo, o ne dira go tlala seatla mme a fetsa a balwa le ba le 10 ba ba kwa godimo mo phaposing ya gagwe – tsotlhe tse go tswa kwa bolaong ba gagwe ba bookelo. Kgang ya bona ke bopaki bo bo maatla ba seabe se se mosola sa borutisi bo bo boineelo le bopelonomi, gammogo le boitsetsepelo ba mowa wa motho. •  Mme Melisa Carol Du Plessis (Bothakga mo go Ruteng Mophato wa R); •  Mme Bonisiwe Happiness Maphumulo (Bothakga mo go Ruteng kwa Sekolong se se Potlana); •  Mme Nthabiseng Mavis Mateba (Bothakga mo go Ruteng Dinonofo tsa Botshelo, Mephato 1- 6);•  Mme Koliwe Doris Mbatha (Bothakga mo Boeteledipeleng ba Sekolopotlana);•  Rre Thapelo Jacob Mthimkhulu (Bothakga mo go Ruteng Sekolosegolo);•  Mme Rose Martha De Jonker (Bothakga mo Boeteledipeleng ba Sekolosegolo); •  Rre Tiisetso Daniel Chaka (Bothakga mo go Ruteng ba Ditlhokego tse di Kgethegileng); •  Rre Mbongiseni Cyril Dlamini (Bothakga mo Boeteledipeleng ba Ditlhokego tse di Kgethegileng), •  Rre Itumeleng Esau Jr Komane (Bothakga mo go Ruteng le go Ithuteng ka Tiriso ya Thekenoloji); •  Mme Maserole Mojela (Bothakga mo go Ruteng Disaense tsa Tlhago); •  Mme Motlatso Lucia Maake (Bothakga mo go Ruteng Bonetetshi); •  Rre Ethon Alexander (Bothakga mo go Ruteng Dipalotharabololo, GET); •  Rre Sithembiso Eugene Mahlalela (Bothakga mo go Ruteng Dipalotharabololo, FET); •  Rre Derek Swart (Kabo ya Phitlhelelo ya Botshelo Botlhe ya Kader Asmal); le •  Mme Ntombozuko Mkizwana (Kabo Morutabana yo o Gaisang mo Nageng). •  Springboks, setlhopha sa rakebi sa bosetšhaba, ka phenyo ya bona e e duleng diatla kgatlhanong le Argentina le go newa sekgele sa Bommampodi ba Rakebi ba 2024. •  Setlhopha sa Aforika Borwa sa Banna ba Dingwaga tse di ka fa Tlase ga 20 sa Kgwele ya Dinao, se se itsegeng jaaka Amajita, ka go newa sekgele sa Bommampodi sa TotalEnergies CAF Under-20 Africa Cup of Nations, le go sutlhelela ga bona kwa kgaisanong ya U-20 ya Sejana sa Africa Cup of Nations. •  Motorsport South Africa, go kgona go nna baamogelabaeng ba tiragalo e ntšhwa ya World Rally-Raid Championship (W2RC), e jaanong e tla tshwarelwang le mo Aforika Borwa ka 2025. •  Zoalize Jansen van Rensburg, ka go rwesiwa sekgele sa Miss World South Africa 2024. Zoalize o na le dingwaga tse 18 mme o tla emela naga kwa Kgaisanong ya Bommabontle ya Lefatshe (Miss World Pageant) ya bo72 ka Tlhakole 2025. •  Bafenyi ba dikarolo tse di farologaneng kwa Dikabong tsa ntlha tsa SAICA South African in Australia Awards. Kabo ya CEO e neetswe Manana Johnson ka ntlha ya go supa bokgoni mo makaleng a a farologaneng a kago ya setšhaba, Ubuntu, seabe mo loagong le tirisano le bašwa.
2.    Matshediso•  Kabinete e rometse melaetsa ya matshidiso go Puso le batho ba Democratic Republic of Congo go latela matlhotlhapelo a kwa Lake Kivu ka Lamatlhatso, 5 Diphalane 2024, a a bakileng dintsho.
Kabinete e rometse melaetsa ya matshidiso go ba malapa le ditsala tsa: •  Moruti yo o Tlotliwang Ray McCauley, motlhomi wa Kereke ya Beibele ya Rhema (Rhema Bible Church) le Monnasetilo wa maloba wa Lekgotla la Bosetšhaba la Ditumelo tse di Farologaneng mo Aforika Borwa. •  Moatlhodi wa Maloba Willem Heath – yo e neng e le monnasetilo wa Khomišene ya Dipatlisiso ya Heath e e neng e batlisisa bonweenwee, tsietso le tsamaiso e e sokameng kwa Kapa Botlhaba, yo gape a neng a eteletse pele Yuniti e e Kgethegileng ya Dipatlisiso go simolola ka 1997 go fitlha ka 2001. •  Mankge wa mmino wa sedumedi Solomon Molokoane, yo o neng a itsege ka leina la tiragatso la ‘Solly Moholo’, yo o neng a re neela thotloetso, pholo, le boitapoloso ka mmino wa gagwe. •  Siphiwe ‘General GTZ’ Sibisi, yo e leng leloko le le neng le setse la setlhopha sa Kwaito, Chiskop, se se nnileng le seabe sa motheo mo tlhabololong ya mmino wa Kwaito mo nageng.
3.  Kitsiso go Setšhaba a.  Kabinete e ikuela go batho botlhe mo nageng ya rona go dirisa metsi ka tshomarelo ka ntlha ya fa Aforika Borwa e le naga e e tlhaelang metsi e bile ga jaana re itemogela tlhaelo ya metsi. Re ikuela segolo go baagi ba Gauteng le KwaZulu-Natal, kwa dikiletso tsa metsi tsa maemo a ntlha (1) le a bobedi (2) di tsentsweng tirisong, go ikobela dikiletso tseb.  Metsi ke botshelo, a dirise ka maikarabelo.
E rebotswe ke: Government Communication and Information System (GCIS)Dipotso: Mme Nomonde Mnukwa – Mmueledi wa Puso wa Namaotshwere Mogala: 083 653 7485"
"Polelo ya Kopano ya Kabinete ya Laboraro, 23 Diphalane le Laboraro 6 Ngwanaitseele 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/tn/news/cabinet-statements/polelo-ya-kopano-ya-kabinete-ya-laboraro-23-diphalane-le-laboraro-6,"A.    Dintlha tse di mo Tikologong
1.    Pabalesego le Tshireletso1.1.    Dijo tse di tlholang malwetse le go tlhokafala ga batho 1.1.1.    Kabinete e begetswe ka go lwala le go tlhokafala ga batho ka ntlha ya dijo mo mafelong a a farologaneng ka fa nageng, moo bana ba tlhokafetseng setlhogo gammogo le go amogelwa kwa sepetlele ga ba le mmalwa kwa Gauteng, Mpumalanga, Kapa Botlhaba, KwaZulu-Natal le Foreisetata.1.1.2.    Moporesidente o tla ema Setšhaba ka lefoko malebana le ditsereganyo tse di tsewang ke puso go samagana le seemo seno. 1.1.3.    Go sa le jalo, Lefapha la Boitekanelo le tlhoseditse Setheo sa Bosetšhaba sa Malwetse a a Tshelanwang (NICD) go latedisa le go batlisisa motswedi wa botlhole mo dijong le go dira dikatlenegiso. 1.1.4.    Lefapha la Pusotshwaraganelo le Merero ya Magosi, ka tshegetso ya Lefapha la Tlhabololo ya Dikgwebopotlana le Komiti ya Ditona ya Tsamaiso ya Matlhotlhapelo, di kasetile Melawanatlhomo ya Ikonomi ya Metsesetoropo ka maikaelelo a go rulaganya makgotlatoropo go tlhakanela lenaane le go tsiboga mmogo malebana le ikonomi ya selegae e e akaretsang le go fedisa ditiro tse di seng mo molaong tsa dikgwebo mo metsesetoropong. 1.1.5.    Kabinete e romela matshediso kwa go bamalapa, ditsala le barutwana ba ba neng ba tsena sekolo le bana botlhe ba ba tlhokafetseng ka ntlha ya dijo tseno mme e eleletsa pholo mo go botlhe ba ba sa ntseng ba okiwa.
1.2.    Ntwa Kgatlhanong le Bosenyi 1.2.1.    Kabinete e kgadile polao e e setlhogo ya Nkosikazi Thenjiwe Eunice “Nogcinile” Mtirara kwa Mqhekezweni Great Place kwa Kapa Botlhaba mme e romela matshediso kwa kgotleng ya segosi yoo Dlomo le Bogosi jotlhe jwa MaThembu. Ba tiragatso ya molao ba tla netefatsa gore ba ba dirileng seno ba tla tshwarwa.1.2.2.    Gape kabinete e kgadile go betelelwa ga bana ba le batlhano ba gape ba kgothositsweng ka dithunya kwa karolong ya Mqhekezweni.1.2.3.    Setlhopha sa NATJOINTS se kaetswe go akofa go khutlisa seelo se se tlhatlogang sa bosenyi jo bo akaretsang dipolao kwa Kapa Botlhaba le go netefatsa gore batlolamolao le baeteledipele ba seno ba a tshwarwa.1.2.4.    Kabinete e akgotse tiragalo ya botseka e e eteletsweng pele ke NATJOINTS (ntwa kgatlhanong le ditiragalo tse di seng mo molaong tsa go utswa dimenerale le letsholo la vala-mgodi) e e lebisitseng kwa go tshwarweng ga magodu a dimenerale a feta 1 000 kwa šafoteng ya moepo o o phuagantsweng kwa Orkney kwa Bokone Bophirima fa e sale ka mafelo a beke a 2 Ngwanaitseele 2024.1.2.5.    Kabinete e amogetse maiteko a a tswelelang a go maatlafatsa bokgoni jwa mapodisi ka go romelwa ga batlhankedi ba sepodisi ba feta 2 800 ba ba sa tswang go katisiwa go ralala diteišene tse di farologaneng tsa mapodisi. Bakatisiwa ba tlalaletso ba sepodisi ba le 2 000 ba tla aloga ka Sedimonthole 2024 mme ba tla bo ba siametse go ka romelwa go dira ka paka ya meletlo.1.2.6.    Kabinete e ikuela mo go maAforika Borwa otlhe go tshwaragana le mapodisi mo ntweng kgatlhanong le bosenyi ka go bega ditiragalo tsa bosenyi mo mogaleng wa 08600 10111 mmogo le Mogala o o Kgethegileng wa go Bega Ditiragalo tsa Go Gapa Madi ka Dikgoka wa 0800 911 011 malebana le bosenyi jo bo amanang le go gapa madi ka dikgoka.
2.    Merero ya Boditšhabatšhaba2.1.    Palelo: Boporesidente jwa Aforika Borwa jwa Setlhopha sa ba ba Masomamabedi (Group of Twenty (G20)) 2.1.1.    Palelo ya gore Aforika Borwa a tseye Boporesidente jwa G20 go tloga ka 1 Sedimonthole 2024 go fitlha ka 30 Ngwanaitseele 2025 ka fa tlase ga moono wa: “Kemommogo,Tekatekano le Tsweletsego”, e simologile.2.1.2.    Go tla tshwarwa Samiti ya Baeteledipele kwa Johannesburg, kwa Gauteng mme IMC e dira le Diporofense tse dingwe go amogela dikopano tsa Ditona le Ditlhophatiro. Re tla tlhoma lenaneo la Aforika Borwa la G20 ka 1 Sedimonthole 2024. 2.1.3.    Aforika Borwa o tla tsaya karolo kwa Samiting e e tlang ya G20 ka 18 le 19 Ngwanaitseele, kwa Rio de Janeiro, Brazil.
2.2.    Kgotlatshekelo ya Boditšhabatšhaba ya Bosiamisi (KBB)2.2.1.    Kabinete e amogetse go faeliwa ga Segopotso kwa KBB e leng se se bontshang ka moo Puso ya Iseraele e tlotseng Tumelano ya Dipolao tsa Semorafe ka gona ka tshotlakako le dipolao tsa Mapalesetina a a nnang kwa Gaza.2.2.2.    Lekwalo la segopotso le le nang le ditsebe tse di fetang 1300 - le le tshegediwang ke bosupi le dimametlelelo - le na le bosupi jwa dikgato tsa Iseraele tsa dipolao tsa semorafe, le go retelelwa ga yone go thibela tlhotlheletso ya dipola tsa semorafe le go atlhola ba ba tlhotlheletsang le go diragatsa ditiragatso tsa dipolo tsa semorafe.2.2.3.    Go faelwa ga segopotso go diragala ka nako e Iseraele e okeditseng dipolao tsa baagi ba Gaza mme e ikaeletse go tsweletsa dikgato tseo tsa tshenyo kwa Lebanone. Segopotso ke kgakololo go baagi ba lefatshe lotlhe malebana le setlhogo se se diragaditsweng kgatlhanong le batho ba Palesetina le tlhokego ya kemommogo go emisa matlhotlhapelo ano. Go faela gono go latela tshwetso ya Ditšhabakopano ya go kgala dikgato tsa puso ya Iseraele kgatlhanong le baagi ba Palesetina.
2.3.    Go Tsweletsa Demokerasi ya Lefatshe 2.3.1.    Kabinete e akgola dipuso le baagi ba Rephaboliki ya Botswana, Mozambiki le Amerika (US) ka go konosetsa ditlhopho tsa bona tsa fa gautshwane.2.3.2.    Kabinete e akgola selekane sa Umbrella for Democratic Change kwa Botswana ka katlego ya sona ka fa tlase ga boeteledipele jwa Moporesidente yo o Tlhophilweng, Duma Boko mme e amogetse go tlhamiwa ga dithulaganyo tsa kgabaganyo magareng ga tsamaiso e e tswang gammogo le tsamaiso e e tsenang ya Moporesidente yo o Tlhophilweng, Boko.2.3.3.    Kabinete e akgola Moporesidente yo o Tlhophilweng, Daniel Chapo le lekoko la gagwe, FRELIMO, ka ntlha ya phenyo ya lone go latela ditlhopho tsa hisetori tsa naga tse di nnileng dingwaga di le 32 morago ga go saeniwa ga Tumelanokakaretso ya Kagiso, e e khutlisitseng ntwa ya bana ba mpa mme ya itsise demokerasi ya makokomantsi kwa Mozambiki. Tirisodikgoka e e tsweletseng ya morago ga ditlhopho e a tshwenya mme maphata otlhe a a amegileng a tshwanetse go dirisa ditsela tsotlhe tsa semolao tse di gone tsa go tlhagisa dingongorego gore go rarabololwe dingongorego tsa one tsa ditlhopho mme go tswelelwe go agelela mo motheong wa kagiso o o beilweng mo Tumelanong ya Maputo ya Kagiso le Poelano ya Setšhaba.2.3.4.    Kabinete e akgola gape Moporesidente yo o Tlhophilweng, Donald Trump, go latela ditlhopho tsa Amerika tse di neng di tshwerwe ka 5 Ngwanaitseele 2024. Aforika Borwa e ikaelela go dira sentle le Moporesidente yo o Tlhophilweng, Trump, mo dingwageng di le 12 tse di latelang fa Moporesidente Cyril Ramaphosa a okama Boporesidente jwa G20 ka 1 Sedimonthole 2024.
3    Merero ya Kgwebisano 3.1    Dipoelo tsa Ketelo ya Mmuso le go tsaya karolo kwa Foramong ya Tirisanommogo ya China-Aforika (FOCAC)3.1.1    Kabinete e amogetse pegelo ka ga dipoelo tsa Ketelo ya Mmuso go ya kwa Rephaboliking ya Batho ya China le kopano ya FOCAC e e neng e tshwerwe fa gautshwane kwa Beijing, China go tloga 2 go ya 5 Lwetse 2024. Kabinete e etse tlhoko dipoelo tse di latelang tsa Aforika Borwa:3.1.2    Tumelano ya go fetola sebopego sa kgwebisano go nna ya ditlhagiswa tse di tlhagisitsweng mme di okeditswe boleng, bogolo segolo tumelano ya go refosana lenaane la ditlhagiswa tse 100 tse di okeditsweng boleng go tswa mo Aforika Borwa tse China e tla akanyang ka go di romela teng.3.1.3    Go tlaleletsa foo, Aforika Borwa e nnile le tumelano ya tirisano mo meleng ya boleng e le meraro le China mme yone e amana le go fokotsa khabone, go fetolela mo seranyaneng, dipalangwa le dithulaganyo tsa tsamaisothoto. Tirisanommogo e tla tlhagola tsela ya go tsweletsa dipeeletso mo dikoloing tsa motlakase, go tlhagisa dibeterii, polokelo ya motlakase o o ntšhwafadiwang, gammogo le Dikgaolo tse di Kgethegileng tse di supilweng tsa Ikonomi le Dikgaolo tsa Tlhabololo ya Madirelo.3.1.4    Babeeletsi ba botlhokwa ba Machaena kwa Shenzhen le Beijing ba bontshitse kgatlhego ya go atolosa dipeeletso tsa bone gongwe go dira dipeeletso tsa go simolola ditlamo tse dintšhwa mo Aforika Borwa. 3.1.5    Ka nako ya Foramo ya Kgwebo, go saenilwe Dimemorantamo tsa Tirisanommogo (di-MoU) di le thataro ka maikaelelo a go tsweletsa tirisanommogo magareng ga ditheo tsa China le ditlamo tsa Aforika Borwa le Ditheo tsa Matlole a Tlhabololo go maatlafatsa tirisanommogo go tsweletsa tlhabololo ya madirelo mo Aforika Borwa, go tsweletsa ditirisanommogo tsa thekenoloji le go tsweletsa go fedisa khabone mo maphateng a botlhokwa le mela ya boleng mo Aforika Borwa le go tsweletsa dipeeletso mo lephateng la motlakase o o ntšhwafadiwang.3.1.6    Ditumelano tseno tse di saenilweng kwa magatong a puso le a lephata la poraefete di tla akgela mo go akofiseng dipeeletso tse di tsweletsang diphetogo tsa talafatso le khabone e e kwa tlase le go tsweletsa boitshimololedi mo ditiragatsong tsa madirelo le go ngokela dipeeletso mo Dikgaolong tse di Kgethegileng tsa Ikonomi le Diphaka tsa madirelo.
4    Ikonomi4.1    Polelo ya Pholisi ya Tekanyetsokabo ya Pakagare (MTBS)4.1.1    Kabinete e amogela MTBPS ya 2024, e e thusang tiragatso ya maitlamo a Puso ya Kopano ya Bosetšhaba go tsweletsa kgolo ya ikonomi ka bonako, ka go akaretsa le ka tsela e e tsweletsegang, le go dira gore go nne le tshiamo le tekatekano mo baaging ka go lwantsha lehuma, go tlhoka tekatekano le botlhokatiro.4.1.2    Tsepamo ya matlole a setšhaba ka tsamaiso e e botswerere ya ditshenyegelo tsa puso le dikoloto e netefatsa gore naga ya rona e ka tlhosetsa kgolo ya ikonomi mme e ntse e netefatsa gore ba ba mo matshosetsing mo gare ga rona ba tswelela go tshegediwa ka mananeo a rona a thuso ya loago.4.1.3    Kabinete e tshegetsa dipilara tse nne tsa go tsholetsa ikonomi ka tsepamo ya makeroikonomi, go tsenyatirisong diphetogo tsa popegotheo, go aga bokgoni jwa puso le go oketsa dipeeletso mo mafaratlhatlheng a setšhaba. Naga eno e mo tseleng ya go tlosiwa mo lenaaneng le le setlha la Financial Action Task Force (FATF), morago ga go konosetsa dilwana tsa dikgato tse 16 go tswa mo go tse 22 tse di supilweng pele ga tlhatlhobosešwa ya FATF ka 2025.4.1.4    MTBPS ke karolo ya sediko sa tekanyetsokabo ya setšhaba sa rona e e maikarabelo e e letlang gore go nne le thulaganyo ya ditšhelete ya pakagare go ya go pakatelele. Gape e letla gore MaAforika Borwa a rwese mafapha le ditheo tsa puso maikarabelo malebana le tiriso ya matlole mme e neela babeeletsi netefaletso ya ntlha ya ikonomi ya naga.
4.2    Bajanala4.2.1    Go tlhomiwa ga Letsholo la Selemo la Bojanala la naga le rotloetsa MaAforika Borwa le baeng go tswa mo lefatsheng go etela matlotlo a bojanala a a iphitlhileng a naga a a fitlhelwang go ralala diporofense tsa rona tsotlhe ka borobongwe.4.2.2    Letsholo la Gimme Summer la Sho’t Left le tla dira diporofaele tsa ditlamelo tsa bojanala jwa selegae go kgontsha MaAforika Borwa ka bontsi go itumelela, go etela le go itemogela mafelo a dikgogedi tsa bojanala a a iphitlhileng.4.2.3    Go maatlafatsa lephata la bojanala, Kabinete e amogetse go kasetiwa ga Sekema sa Motsamaisi yo o Ikanyegang wa Maeto (TTOS), se se rulaganyang tirego ya dikopo tsa visa tsa ditlhopha tse dikgolo tsa baeti go tswa China le India. 4.2.4    Maitshimololedi a samagana le tlhaelo ya bokgoni gongwe diatla kwa dikantorong tsa boditšhaba mme a ikaeletse go ngokela bajanala ba bantsi go tswa kwa China le India, ba ba dirang 1.8% le 3.9% ya baeng botlhe ba boditšhabatšhaba mo Aforika Borwa ka tatelano eo.4.2.5    Ditlamo tsa maeto tse di nang le kgatlhego di ka fitlhelela tsamaiso ka go etela https://touroperator.dha.gov.za:8443 gongwe go fitlhelela photale ka benara ya TTOS mo www.dha.gov.za.4.2.6    Mo godimo ga moo, Tsamaiso ya eVisa ya naga e atoloseditswe kwa dinageng tse 34 go letla bajanala ba dinaga tseo go dira dikopo tsa visa tsa go tla Aforika Borwa mo maranyaneng kwa ntle ga go tlhoka go etela embasi gongwe kantoro ya boemedi.
5    Merero ya Metsi 5.1    Dikgato tsa nakwana tsa go tlamela Hammanskraal ka metsi a go nwa5.1.1    Kabinete e amogetse tswelelopele e e dirilweng ke Lefapha la Metsi le Kgelelo ya Leswe go tlamela Toropokgolo ya Tshwane ka metsi a a nowang go e kgontsha go tlamela batho ba Hammanskraal ka metsi a a nowang nakwana. 5.1.2    Mathata a a tswelelang pele a tlamelo ya metsi a a itemogelwang ke Hammanskraal le mafelo a a mabapi a tswelela go ama matshelo a batho, go akarediwa tlamelo ya ditirelo tsa tlhokomelo ya boitekanelo kwa ditlamelong tsa selegae di tshwana le Sepetlele sa Jubilee.5.1.3    Ga jaana Toropokgolo ya Tshwane e tsenya tirisong porojeke ya R278milione go baakanya tlamelo e e sa direng ga jaana ya Rooiwal Wastewater Treatment Works (WWTW). 5.1.4    Go solofetswe gore go oketsa bokgoni jwa Roiwal WWTW go tla ja R2 bilione. Kabinete e boleletswe gore Toropokgolo ya Tshwane e tla tshwanela go tlamela porojeke eno ka matlole go tswa mo lotsenong, dikadimo gongwe dikabelo tsa yone tsa Kabo ya Tlhabololo ya Manno a Metsesetoropo go tswa kwa Lefapheng la Manno a Batho. 5.1.5    Ka 2023, Lefapha la Metsi le Kgelelo ya Leswe le laetse Magalies Water go tsereganya ka potlako go ya ka Molao wa Ditirelo tsa Metsi, wa 1997 (Molao wa bo 108 wa 1997), le go thadisa le go tlhoma polante e ntšhwa ya phepafatso ya metsi kwa Ditirelong tsa yona tsa Phepofatso ya Metsi kwa Klipdrift, gaufi le Hammanskraal. Seno se tla thusa go fokotsa dikgwetlho tsa metsi le go tlamela ka ditharabololo tsa pakatelele. Polante eno ya tlaleletso ya phepafatso ya metsi e tla tlamela diraseboa tse di rileng ka metsi mo thulaganyong ya phatlalatso ya metsi ya Toropokgolo go oketsa tlamelo ya metsi a a phepa a a nowang go ya kwa Hammanskraal. 5.1.6    Puso e kopa batho ba Hammanskraal le mafelo a a mabapi go nama ba beile pelo fa tiro eno e sa ntse e tsweletse. Go solofetswe fa legato la ntlha le tla bo le konoseditswe ka 15 Ngwanaitseele 2024. Seno se tla kgontsha Toropokgolo ya Tshwane go tlamela mafelo a mangwe a Hammanskraal ka metsi a a phepa.
5.2    Dikoloto tsa makgotlatoropo kwa dibotong tsa metsi5.2.1    Kabinete e amogetse pegelo ka dikoloto tse di tswelelang pele tsa makgotlatoropo kwa dibotong tsa metsi, tse di golang mme e bile di ka se ke tsa tsweletsega, moo go go neng go kolotiwa palogotlhe ya R23 bilione ka 31 Phatwe 2024. Sekoloto se tshosetsa go ikgona ga ditšhelete ga diboto tsa metsi gammogo le lephata lotlhe la metsi. Tona ya Metsi le Kgelelo ya Leswe, Pemmy Majodina o ne fa gautshwane a kopane le makgotlatoropo a le mmalwa a a amegang mme o amogetse maitlamo a go duela go tswa kwa bontsing jwa makgotlatoropo a a sa dueleng. 5.2.2    Kabinete e ne e kile ya amogela go tlhamiwa ga Komiti ya Ditona (IMC) go samagana le ntlha ya makgotlatoropo. Gape IMC e tla dira gore dikgato tsa go samagana le dituelo tsa dikoloto tsa makgotlatoropo go ya kwa dibotong tsa metsi e nne setlapele, bogolosegolo go lebeletswe tse di lebaganweng ke kgonagalo ya botšhoni.
5.3    Ditekanyetso tsa tiriso ya Metsi mo Gauteng5.3.1    Kabinete e ne ya itsisewe ka ditekanyetso tsa tiriso ya metsi tsa legato 1 tse di dirisiwang kwa Gauteng ka ntlha ya tlhoko e e golang ya metsi ka antlha ya tiriso e e kwa godimo e e bakwang ke go gola ga baagi, dikgokaganyo tse di seng mo molaong, go dutla le tiriso e e botlhaswa ya metsi. 5.3.2    Tiriso e e magareng ya Gauteng ke dilitara tse 279 ka motho ka letsatsi fa go bapisiwa le palogare ya boditšhabatšhaba ya dilitara tse 173 ka motho ka letsatsi. Le fa makgotlatoropomagolo a Gauteng a na le ditekanyetso tsa metsi tsa legato 1, ga go na tiragatso e e kalo ya molao ono mo makgotlatoropong.5.3.3    Tona ya Metsi le Kgelelo ya Leswe le Tonakgolo ya Gauteng ba kopile makgotlatoropo go diragatsa legato 2 la ditekanyetso tsa metsi le le tla anang le tefiso fa badirisi ba sa obamele ditekanyetso tse di beilweng.
5.4    Go tlhamiwa ga Komiti ya Bosetšhaba ya Dipharagobe tsa Metsi5.4.1    Kabinete e tshegeditse tshwetso ya Moporesidente ya go oketsa tiro e e eteletsweng pele ga jaana ke Motlatsamoporesidente ka go dira merero ya metsi go nna dipharagobe le go tlhama komiti ya bosetšhaba ya dipharagobe tsa metsi e e tla tlhamang thulaganyo ya dikgato tsa metsi le go batla baitseanape ba metsi gore ba tsereganye mo dikgwetlhong tsa metsi tse di anameng mo nageng mo legatong la Pusoselegae.
6    Tsa Loago6.1    Go saeniwa ga Molaotlhomo wa Paakanyo wa Tlhalano go Nna Molao6.1.1    Kabinete e amogetse go rebolwa ga ngata ya ntlha ya ditifikeiti tse 33 tsa manyalo a Semoseleme ke Lefapha la Merero ya Selegae go latela go saeniwa ga Molaotlhomo wa Paakanyo wa Tlhalano go nna molao ka Motsheganong monongwaga, ke Moporesidente Ramaphosa. Molaotlhomo o baakantse Molao wa Tlhalano, wa 1979 (Molao wa bo70 wa 1979) go lemoga manyalo a Semoseleme le go sireletsa dikgatlhegelo tsa basadi le bana ba Mamoseleme fa manyalo ao a tlhatlhamololwa.6.1.2    Diphetogo tseno tse di sa bolong go fetelwa ke nako di bontsha maitlamo a naga ya rona go netefatsa gore ditshwanelo tsa basadi le bana ba Mamoseleme tsa tekatekano, seriti, phitlhelelo ya bosiamisi gammogo le dikgatlhegelo tse di gaisang tsa ngwaga, jaaka di kwadilwe mo Molaotheong wa Rephaboliki ya Aforika Borwa wa 1996, di a diragadiwa. 6.1.3    Gape di diragatsa kutlwano ya loago, kagosetšhaba le boitshupo jo bo tlhakanetsweng jwa setšhaba gammogo le go tlotla ditso le ditumelo tse di farologaneng.
B.    Ditshwetso tsa Kabinete 1.    Ditshwetso tsa Kopano ya Kabinete ya Laboraro, 23 Diphalane 2024
1.1.    Ditlhopho tsa Dipusoselegae tsa 2026 1.1.1.    Kabinete e amogetse go tlhamiwa ga Komiti ya Ditona e e tla okamang dithulaganyo tsa Ditlhopho tsa Dipusoselegae tsa 2026/27. 1.1.2.    Jaaka ditlhopho tse di fetileng tsa pusoselegae di ne di tshwerwe ka 1 Ngwanaitseele 2021, ditlhopha tse di latelang tsa makgotlatoropo di tla tshwarwa magareng ga 2 Ngwanaitseele 2026 le 1 Tlhakole 2027. IMC e tla etelelwa pele ke Tona ya Pusotshwaraganelo le Merero ya Setso mme e dirwa ke mafapha a le mmalwa a a botlhokwa mo go netefatseng gore go nna le ditlhopho tse di atlegileng. 1.1.3.    Gape Kabinete e akantse le go amogela fomula ya go swetsa ka palo ya balekgotla go ya ka Kgaolo 20 (1) (a) ya Molao wa Popego ya Makgotlatoropo. 1.1.4.    Ditlhopho tsa Makgotlatoropo tsa 2026 e tla bo e le ditlhopho tsa borataro fa e sale ka kgorogo ya temokeradi ka 1994. IMC e tla dira le IEC gammogo le maphata a mangwe a a maleba go netefatsa gore tirego e e lebisang kwa ditlhophong tsa pusoselegae e tsamaya ka thelelo le ka kagiso.
2.    Molaotlhomo2.1.    Molaotlhomo wa Paakanyo wa Letlhomeso la Dikamano tsa go Kgabaganya Puso wa 20242.1.1.    Kabinete e amogetse go phatlaladiwa ga Molaotlhomo wa Letlhomeso la Dikamano tsa go Kgabaganya Puso wa, 2024 gore setšhaba se tshwaele. Molaotlhomo o ikaeletse go dira dipaakanyo mo Molaong wa Letlhomeso la Dikamano tsa go Kgabaganya Puso (Molao wa bo13 wa 2005), go netefatsa gore magato a a farologaneng a puso a dira ka tsela e e gokaganeng.2.1.2.    Dipaakanyo di tla baakanya dikarolo dingwe tsa Molao tsa bogologolo mme di tla netefatsa gore magato a mararo a puso a dira mmogo go tokafatsa tlamelo ya ditirelo go fitlhelela ditlhokego tsa batho.2.1.3.    Kgaolo 3 ya Molaotheo e tlhoka gore magato otlhe a puso a dirisane mmogo ka go ikanyana le ka boikanyego ka, gareng ga tse dingwe, go diragatsa botsalano le go thusana le go tshegetsana. Mo ntlheng eno, Molaotlhomo wa Letlhomeso la Dikamano tsa go Kgabaganya Puso o tla gokaganya tsenyotirisong ya dipholisi le melao ya puso, go akarediwa puso e e kopaneng, tlamelo e e bokgoni ya ditirelo, le peoleitlho le tsenyotirisong ya dipholisi. Diphetogo tseno tsa molao gape di tla tshegetsa Sekao sa Tlhabololo ya Dikgaolo se maikaelelo a sona e leng go tokafatsa le go maatlafatsa tsamaiso ya dikamano tsa go kgabaganya puso.
3.    Ditshwetso tsa Kabinete tsa kopano e e tshwerweng ka di6 tsa Ngwanaitseele 2024
3.1.    Letsholo la Malatsi a le 16 a Bolweladitshwanelo kgatlhanong le Tirisodikgoka e e ikaegileng ka Bong (GBV)3.1.1.    Kabinete e amogetse molebo wa kakanyo mo Letsholon la Malatsi a le 16 a Bolweladitshwanelo kgatlhanong le GBV la 2024 ka fa tlase ga moono wa: “dingwaga tse 30 tsa Tsweletso ya Tiragatso e e Tlhakanetsweng ya go Khutlisa Tirisodikgoka Kgatlhanong le Basadi le Bana”, o o gatelelang botlhokwa jwa molebo wa setšhaba sotlhe mo go lwantsheng GBVF le botlhokwa jwa maikarabelo a maphatamantsi.3.1.2.    Monongwaga ke segopotso sa bo26 sa go tsaya karolo ga Aforika Borwa mo Letsholong la Malatsi a le 16 a Bolweladitshwanelo jwa go Emisa Tirisodikgoka kgatlhanong le Basadi le Bana, le le tla tlhomiwang ka 25 Ngwanaitseele 2024 kwa Setediamo sa Royal Bafokeng kwa Bokone Bophirima.3.1.3.    Seno se tshegetsa letsholo la lefatshe lotlhe le le diragalang go tloga ka 25 Ngwanaitseele (Letsatsi la Boditšhabatšhaba la Phediso ya Tirisodikgoka kgatlhanong le Basadi ) go fitlha ka 10 Sedimonthole (Letsatsi la Boditšhabatšhaba la Ditshwanelo tsa Botho). Letsholo la monongwaga le tswelela go samagana le modi wa GBVF fa le ntse le tsweletsa bonna jo bo isameng le tekatekano ya bong, gammogo le go direla basadi le bana ditšhono tsa ikonomi. 3.1.4.    Le fa go atlhotswe badiramolato ba GBVF ba feta 1 000 magareng ga 1 Moranang le 31 Lwetse 2024, jaaka setšhaba go sa ntse go le gontsi go re tshwanetseng go go dira jaaka setšhaba go fedisa leroborobo leno mo loagong.
3.2.    Kgwedi ya Temoso ya Ditshwanelo tsa Bogolo (DRAM) 20243.2.1.    Kabinete e amogetse kakanyo ya moono wa DRAM 2024 le Letsatsi la Bosetšhaba la Batho ba ba nang le Bogole, le le simologang ka 3 Ngwanaitseele go ya 3 Sedimonthole. Moono wa monongwaga ke: “Re keteka Dingwaga tse 30 tsa Demokerasi; re tlhama setšhaba se se akaretsang bogole”. 3.2.2.    Moono o gatelela botlhokwa jwa go lemosa botlhe ka dikgwetlho tse batho ba ba nang le bogole ba lebanang natso, go tsweletsa le go sireletsa seriti sa bone le go lemoga ditshwanelo tsa bone jaaka di le mo Molaotheong. 3.2.3.    Go rarabolola dikgoreletsi tse di gona tse di amang batho ba ba nang le bogole go akaretsa go netefatsa gore ba nna le ditikologo tse di nang le ditlamelo, tse di tsweletsegang e bile di babalesegile, le go lemoga gore ga se bogole jotlhe jo bo bonalang. Ditiragalo tsa kgwedi yotlhe di tla oketsa temogo le go bontsha tswelelopele e e dirilweng ke naga go netefatsa gore ditshwanelo tsa batho ba ba tshelang ka bogole di sireletsegile.3.2.4.    Puso e ikuela mo baaging botlhe go dira mmogo jaaka balekane go aga isago e e tsweletsang e bile e akaretsa bogole.
3.3.    Pholisi ya Thibelo le Kalafi ya Malwetse a Tiriso ya Diritibatsi 3.3.1.    Kabinete e amogetse Pholisi ya Thibelo le Kalafi ya Malwetse a Tiriso ya Diritibatsi, e e ikaeletseng go tlamela ka letlhomeso la tsibogo e e akaretsang go samagana le dikgwetlho tse di amanang le tiriso e e botlhaswa ya nnotagi le diritibatsi e baagi ba lebaneng nayo. 3.3.2.    Pholisi e tshegetsa ditsereganyo tse di gona di tshwana le Thulaganyokgolo ya Bosetšhaba ya Diritibatsi e e diragaditsweng magareng ga 2013 le 2017, mme e tsibogela ditlhaelo tse di supilweng mo Molaong wa Thibelo le Kalafi ya Tiriso e e Botlhaswa ya Diritibatsi wa 2008 (Molao wa bo700 wa 2008).3.3.3.    Pholisi e tshitshinya mananeo a thibelo a a mo baaging a a samaganang le dikgwetlho tse dikgolo tsa tiriso e e botlhaswa ya diritibatsi. E tshegediwa ke dipilara tse tharo: Pilara ya phokotso ya tlhoko - e maikaelelo a yone e leng go thibela go simologa ga tiriso e e botlhaswa ya diritibatsi gongwe go tshwakgoga; Pilara ya go fokotsa tlamelo - e maikaelelo a yona e leng go fokotsa phitlhelesego, le Pilara ya go fokotsa kutlwisobotlhoko - e e akaretsang kalafi ya malwetse a tiriso e e botlhaswa ya diritibatsi le ditiro tse di amanang natso. Go totilwe go fokotsa tshenyo e e bakwang ke tiriso e e botlhaswa ya diritibatsi mo bathong le mo setšhabeng. Seno se ka fitlhelela ka thibelo, tsereganyo ya go sa le gale, kalafi le dikgato tse dingwe tse di amanang le tseo, ditirelo tsa tlhokomelo ya morago ga kalafi le pusetso mo loagong.3.3.4.    Pholisi e phatlaladitswe mo webosaeteng ya Lefapha la Tlhabololo ya Loago: www.dsd.gov.za.
4.    Tshedimosetso kwa Kabineteng 4.1.    Seemo sa Meepo mo Aforika Borwa 4.1.1.    Kabinete e itsisitswe ka Seemo sa Indaseteri ya Meepo, go ya ka patlisiso e e dirilweng ke Mintek. 4.1.2.    Pegelo e neela tshedimosetso e e akaretsang le e e mo dinakong ka ga ditiragalo tsa ga jaana mo mebarakeng ya dikuno, tlhagiso ya diminerale mo Aforika Borwa, kakgelo ya indaseteri ya meepo mo ntshodikunong ya naga, dipeeletso le go thamiwa ga ditiro. 4.1.3.    Pegelo e dira jaaka tlamelo ya botlhokwa ya go supa dikgoreletsi tsa tlhabololo mo lephateng la meepo, e leng moakgedi wa botlhokwa mo kgolong ya ikonomi ya Aforika Borwa. 4.1.4.    Pegelo ya Seemo sa Indaseteri ya Meepo e tla kgontsa lephata la meepo la naga go ipaya sentle le go dirisa tšhono ya kgolo ya tlhoko ya dikuno ka go tlamela tshedimosetso ka ga dikuno tse di farologaneng.
4.2.    Pegelo ya Legato IV la Maitshimololedi a Moporesidente a Go Direla Bašwa Ditiro mo lephateng la thuto ya motheo le le bidiwang Maitshimololedi a Thuto ya Motheo a go Tlhama Ditiro (BEEI) 4.2.1.    Kabinete e amogetse pegelo ya diphitlhelelo tsa BEEI, tsereganyo e kgolo ya ditiro tsa setšhaba e e totileng bašwa ba ba sa direng ba ba nang le dingwaga tse di magareng ga 18 le 35. Gape tsereganyo e lebeletse go samagana le seelo se se kwa godimo sa botlhokatiro jwa bašwa mo Aforika Borwa.4.2.2.    Fa e sale e tlhongwa ka Sedimonthole 2020, BEEI e tlhamile ditšhono tsa tiro di ka nna 1.1 milione tsa bašwa ba ba nang le dingwaga tse di magareng ga 18 le 35. Gape lenaneo elno le thusitse naga go lebagana le dikgwetlho tsa masetlapelo a a bakilweng ke leroborobo la COVID-19, jaaka karolo ya lenaneo la puso ka bophara la go busetsa ikonomi.4.2.3.    BEEI e rometse bašwa ba le 240 342 kwa dikolong jaaka bathusi ba thuto le bathusikakaretso kwa dikolong. Bathusi ba amogela tlhatswadiatla ya R4 000 ka kgwedi. Kabinete e dumetse tshitshinyo ya Lefapha la Thuto ya Motheo ya gore go tswelelwe ka Lenaneo la Thuto ya Motheo la go Thapiwa ga Bašwa mo ngwageng wa ditšhelete wa 2024/25.
5.    Go thapiwa
Go thapiwa gotlhe go ikaegile ka go tlhomamisiwa ga makwalo a borutegi le kgololo e e maleba ya tshireletso.
1.    Rre Neville Matjie jaaka CEO ya Brand South Africa2.    Go thapiwa ga Mme Khetha-okuhle Vincentia Rantao jaaka mokaedi yo e seng wa khuduthamaga mo Botong ya Land Bank. 3.    Go thapiwa ga Lekgotlataolo la CCMA(a)    Ng September Cornelia Carol (Modulasetilo yo o Ikemetseng)(b)    Mme Riefdah Ajam (Mekgatlho ya Badiri) (c)    Rre Solly Phetoe(d)    Rre Wiseman Dinwa;(e)    Rre Sifiso Lukhele (Mokgatlho wa Dikgwebo);(f)    Rre Kaizer Moyane;(g)    Mme Siobhan Leyden;(h)    Mme Unathi Ramabulana (Moemedi wa puso);(i)    Mme Ntsoaki Mamashela; le (j)    Rre Lucky Charles Mohalaba
6.    DITIRAGALO TSE DI TLANG
6.1.    Letsholo la Malatsi a le 16 a Bolweladitshwanelo 6.1.1.    Letsholo la Malatsi a le 16 a Bolweladitshwanelo jwa go Emisa Tirisodikgoka kgatlhanong le Basadi le Bana, le tla tlhomiwa ka 25 Ngwanaitseele 2024 kwa Setediamo sa Royal Bafokeng kwa Bokone Bophirima ka fa tlase ga moono wa: “dingwaga tse 30 tsa Tsweletso ya Tiragatso e e Tlhakanetsweng ya go Khutlisa Tirisodikgoka Kgatlhanong le Basadi le Bana”.
6.2.    Palamente ya Aforika Yotlhe6.2.1.    Kopano ya Bone ya Tlwaelo ya Palamente ya Borataro ya PAP, e leng kgotlapeomolao ya kontinente ya baemedi go tswa kwa dipusong tsotlhe tsa Aforika, e diragala go tloga ka 4 go ya 15 Ngwanaitseele 2024. 6.2.2.    Mo dikopanong tseno, go tla tlhagisiwa dipegelo tsa dipuisano go tswa kwa dikomiting tse di farologaneng mme go tla dirwa dikatlenegiso tse di yang kwa Samiting ya Ditlhogo tsa Mebuso ya Aforika malebana le dipholisi le melao e e nyalaneng ya kontinente. 6.2.3.    GCIS e tla tlhokomela tsenyotirisong ya dithulaganyo tsa tlhaeletsano le ditlhopha, mme go tla neelwa Kabinete dipegelo tsa peoleitlho kgwedi le kgwedi jaaka karolo ya pegelo ya Merero ya ga Jaana.
7.    Melaetsa
7.1.    Dikakgolo      Kabinete e eletsa go akgola le go eleletsa masego:
•    Tona ya Boditšhaba ya Ghana, Shirley Ayorkor Botchwey ka go thapiwa ga gagwe fa gautshwane jaaka Mokwaledikakaretso wa Kgweranoditšhaba. Mme Botchwey o tla simolola boeteledipele jwa gagwe jwa dingwaga tse nne jwa mokgatlho wa dinaga tse 56 ka 1 Moranang 2025.•    setlhopha sa baithuti ba batlhano ba Aforika Borwa ba ba alogileng ka didikirii tsa Masetara ya Maritime Affairs go tswa kwa Yunibesithi ya World Maritime kwa Sweden. Dithuto tsa bone di dueletswe ke Bothati jwa Thuto le Katiso ya Dipalangwa, e leng bothati bongwe jwa thuto le katiso ya lephata jo bo romilweng go bebofatsa le go gokaganya tlhabololo le katiso ya dikgono.•    Banyana Banyana, Setlhopha sa Bosetšhaba sa Aforika Borwa sa Basadi sa Kgwele ya Dinao ka go fitlhelela makgaolakgang a Bosimega jwa Basadi jwa COSAFA. Setlhopha sa rona sa bosetšhaba se latlhegetswe kgatlhanong le Zambia.•    Bathumi ba Aforika Borwa Chad Le Clos ka go gapa gauta mo 200m ya banna ya go thuma jaaka serurubele le Pieter Coetzee ka go gapa gauta mo 100m le 200m ya banna ya go thumela kwa morago le selefera mo 50m ya go thumela kwa morago kwa Sejaneng sa Lefatshe sa 2024 sa World Aquatics Swimming kwa Singapore.
7.2.    Matshediso      Kabinete e rometse matshediso go balelapa le ditsala tsa ga:
•    Mop. Noel Chabani Manganyi (84), yo e neng e le morutegi yo o kgethegileng, saekholojisiti le modiredi setšhaba.
Dipotsiso: Mme Nomonde Mnukwa – Sebueledi sa Puso sa NamaotshwereSelula: 083 653 7485"
Pegelo ya Kopano ya Kabinete ya la bo 5 Sedimonthole 2024 05 Sedimonthole 2024,05 Dec 2024,https://www.gov.za/news/cabinet-statements/statement-cabinet-meeting-4-december-2024-05-dec-2024,https://www.gov.za/tn/news/cabinet-statements/pegelo-ya-kopano-ya-kabinete-ya-la-bo-5-sedimonthole-2024-05-sedimonthole,"A. Merero ya ga Jaanong1. Samiti ya Dinaga di le Someamabedi (G20) 1.1. Naga ya Aforika Borwa e tsere maemo a yona semmuso a go nna Monnasetulo wa G20 ka la bo 01 Sedimonthole 2024, mme seno se raya gore ke naga ya ntlha mo kontinenteng ya Aforika go okama maemo ano. Molaetsamogolo wa naga ya Aforika Borwa wa G20 o re “Go nna seoposengwe, Go Lekalekana le go Somarela”.1.2. Go tshwara kopano ya G20 go bulela setšhaba sa rona ditšhono tse dintsi tse di sa tekatekeng tse di bayang naga ya Aforika Borwa mo maemong a mantle mo go nneneng le seabe mo matsholong a Kgolo ya Ikonomi e e Tswelang Botlhe Molemo, a go Tlhola Ditiro mmogo le a go Fokotsa go se Lekalekane ga baagi. 1.3. Re solofela go bona kgolo ya ikonomi mo maphateng a tshwana le la bojanala le borobasogo, gonne baeteledipele botlhe ba ba tla bong ba tsenetse kopano eno, batlhankedi ba ba thusanang le baeteledipele bano mmogo le ba malapa ba tshwara dikopano di feta di le 130 pele go ka tshwarwa Kopano eno ya Baeteledipele. 1.4. Diporofense tsotlhe di tla unngwelwa jaaka di tla tshwara Dikopoano tsa Ditorna kgotsa Dikopano tsa go Tsamaisa Tiro. Mo go gateng mo motlhaleng wa naga ya Brazil, naga ya Aforika Borwa e tla tshwara Kopano ya Botlhabakgobe ya G20 mo mekgatlho ya baagi e tla nnang le seabe mmogo le go thankgolola setlhopha se se ntšhwa sa go bontshana sa Township20 (TS20) mo go tla mekamekanwang le bokgoni jwa go itirela letseno ga makeišene a naga ya Aforika Borwa fa go tla mo maphateng a go betla, go itlhamela, setso, matlole mmogo le go itshimololeleng dikgwebo. Tshedimosetso ka botlalo mabapi le Kopano ya Botlhabakgobe ya G20 mmogo le ya TS20 e tla tle e phasaladiwa mo tsamaong ya nako. 1.5. Dikopano tsa go tsmaisa tiro tsa ntlha tsa Baeteledipele, mmogo le tsa Matlole le tsa Batlatsi ba Dibankakgolo di tla tshwarwa ka la bo 09 go fitlha ka la bo 10 Sedimonthole 2014 mme tsa kwa porofenseng ya Gauteng tsona di tla tshwarwa ka la bo 11 go fitlha ka la bo 12 Sedimonthole 2020. Go bona tshedimosetso ka botlalo ka ga G20 e e tla tshwrelwang mo nageng ya Aforika Borwa etela webesaete ya www.G20.org1.6. Kabinete e laletsa botlhe ba ba batlang go ema nokeng Kopano ya G20 e e tla Tshwarelwang mo nageng ya Aforika Borwa go tshwarisana tiro eno le puso. Bao ba nang le kgatlhegelo ba ka romela maikaelelo a bona a gore ba na le kgatlhegelo mo go g20sponsorship@dirco.gov.za pele la bo 31 Mopitlwe 2025 le konosela.2. Ikonomi2.1. Dipatlisiso tsa Kgweditharo tsa Dipalopalo tsa Badiri2.1.1. Kabinete e itumelela dipalopalo tse di itumedisang tsa batho ba ba nang le ditoro, tse di bontshang gore dipalopalo tsa batho ba ba nang le ditiro di tlhatlogile ka batho ba le 294 000 go fitlha go ba le 16.9 milione mo kotareng ya boraro ya ngwaga wa 2024, mo palo ya batho ba ba tlhokang ditiro e fokotsegileng go fitlha go diphesente di le 32.1% go tloga go di le 33.5% mo kotareng ya bobedi. Dipalopalo tse dintsi tse di oketsegileng re di bona kwa porofenseng ya Kapa Botlhaba (mo go thapilweng batho ba le 83 000),Kapa Bophirima (mo go thapilweng batho ba le 75 000), Bokone Bophirima (mo go thapilweng batho ba le 69 000) mmogo le Mpumalanga (mo go thapilweng batho ba le 49 000). 2.1.2. Se se botlhokwa go gaisa ke gore palo yotlhe ya bašwa ba ba senang ditiro (ba dingwaga di le 15 go fitlha go di le 34) e fokotsegile ka ba le 171 000 mo ga jaanong e emeng mo go ba le dimilione di le 4,8 fa ka fa letlhakoreng le lengwe lona bašwa ba ba nang le ditiro palo ya bona e oketsegile ka ba le 66 000 mo ga jaanong e emeng mo go ba le dimilione di le 5,8. Le dipalopalo tsa basadi ba ba nang le ditiro le tsona di tlhatlogile ka ba le 97 000 mo ga jaanong e emeng mo go ba le dimilione di le 7,5. 2.1.3. Dipalopalo tse diitumedisang tseno tsa go tlholwa ga ditiro ke ka ntlha ya matsapa a a tserweng mo tsamaisong ya puso ya borataro jaaka go ne ga tsewa tshwetso ya go tsenya tirisong Leano la Itharabologelo le Kagosešwa ya Ikonomi (ERRP) mme tseno ke ditlamorago tsa teng.2.2. Mo Kotareng ya Boraro Seelosotlhe sa Ditlhagisiwa tsa Naga mo Ngwageng (GDP) se wela tlase le fa go na le Dipoelo tsa Ikonomi tse di Itumedisang2.2.1. Kabinete e tsibogetse GDP e e wetseng kwa tlase ka diphesente di le 0.3% mo kotareng ya boraro ya monongwaga wa 2024, mo lephata la diintaseteri tsa temothuo, merero ya dikgwa le tsa go thea ditlhapi le fokotsegileng ka palo e kgolo go gaisa e e kanaka diphesente di le 28.8%, mme seabe se segolo se se bakileng kwelotlase eno ke go tlhokega ga pula jaaka ba Setheo sa Dipatlisiso tsa Dipalopalo sa Aforika Borwa (StatsSA) se begileng gore go fokotsega ga dipalopalo tseno ke ka ntlha ya go fokotsega ga ditlhagisiwa tse di kotulwang kwa masimong.2.2.2. Le fa mo kotareng ya boraro GDP e wetse kwa tlase, Kabinete e itumelela dipegelo tse di itumedisang tsa merero ya ikonomi tse di rebotsweng ke ba Setheo sa Matlole sa Boditšhabatšhaba (IMF) mmogo le ba setheo sa go sekaseka maemo a go ka beelediwa mo setšhabeng sa Standard & Poor's (S&P) jaaka letsholo la go tsosolosa maemo le le tshwaraganetsweng la Operation Vulindlela le simolola go nna le dipoelo. 2.2.3. S&P e tlhatlositse gape le maemo a dipeeletso a setlamo sa Eskom a go ka beeletsa ka fa nageng le kwa dinageng tsa kwa ntle, mme seno se bontsha ka fao puso e dirileng ka natla ka gone go ka dira gore maemo a matlole a Eskom a kgone go nna le maatla le gore setheo seno se kgone go ikatlapela mme seno se kgonagetse ka ntlha ya go nna le Komiti ya Naga ya Merero ya Matsapa a Motlakase, matsapa a a tserweng ke Boto ya Eskom mmogo le setlhopha sa Khuduthamaga ya Baeteledipele ba Eskom.2.2.4. Kabinete e itumeletse gape le tshwetso e e tserweng ke ba Bankakgolo ya Aforika Borwa ya go kgaola maemo a boleng jwa madi a dikadimo a dibanka ka dikgato di le 25 go tloga mo go diphesente di le 8% go fitlha go di le 7.75%. Palo e e kwa tlase eno e tla fokoletsa batho ba ba jarileng boima jwa dikoloto le go dira gore bophelo bo se ture go le kalo fa ka fa letlhakoreng le lengwe seno se tla rotloetsa bagwebi go tswelela go godisa dikgwebo tsa bona gore ikonomi e tle e kgone go gola.2.3. Dipeeletso 2.3.1. Kabinete e itumeletse mafoko a Saudi Arabia a gore e tlile go beeletsa dibilione di le R9.5 mo go ageng lefelo la go gakolosa polatinamo mmogo le lesenke kwa kgaolong ya Waterberg kwa porofenseng ya Limpopo. 2.3.2. Dipeeletso tse dintšhwa tse dikgolo tseno di bontsha ka fao babeeletsi ba nang le tshepo ka gone mo setšhabeng sa rona e bile di agelela mo godimo ga seo se setseng se dirilwe mo letsholong la go ngokela dipeeletso le le rebotsweng mo tsamaisong ya puso ya borataro mo re boneng setšhaba sa rona se fitlhelela dipeeletso tse dintsi go feta tseo se neng se di lebeletse mo palo ya tsona e fetileng tse di neng di lebeletswe ka diphesente di le 26% mo go fitlheletsweng maikano a go dira dipeeletso tse di ka dirang ditirilione di le R1,51. Naga ya Aforika Borwa ga jaanong e samagane le go ka bokeletsa dipeeletso tse dintšhwa tse di ka dirang ditirilione di le R2 mo sebakseng sa dingwaga tse dingwe tse di tlang di le tlhano magareng ga wa 2023 go fitlha go wa 2028.2.4. Setlamo sa Difofane sa Aforika Borwa (SAA)2.4.1. Kabinete e akgotse Setlamo sa Difofane sa Aforika Borwa ka tiro e ntle e se e dirileng, mo go nopotsweng kgatelopele e e setseng e dirilwe mo go ritibatseng maemo a sona a matlole. Fa e sale go tloga ka ngwaga wa 2012, SAA e kgonne go dira merokotso e e kanaka dimilione di le R252 mo ngwageng wa matlole wa 2022/23 mme le letseno la setlamo seno le tlhatlogile go tloga go dibilione di le R2 go fitlha go di le R5.7.2.4.2. Se se gagamatsang le go feta ke gore SAA e kgonne go fitlhelela seno mme e na fela le difofane di ka nna thataro kgotsa robedi mo maetong otlhe a le robongwe a sona fa ngwaga wa matlole wa 2022/23 o ragoga. F e sale go tloga ka motsi oo palo ya difofane tseno e setse e menagane gabedi, mo se nang le difofane tse di lebang kwa dinageng tse dingwe ka fa kontinenteng, mmogo le go oketsa maeto a sona gore jaanong a nne a le 16.3. Ditharabololo tsa Malwetse a a Tlhodiwang ke Dijo 3.1. Fa e sale go tloga ka motsi wa puo ya ga Moporesitente Cyril Ramaphosa ka la bo 15 Ngwanaitseele 2024 e e ka ga go tla ka ditharabololo tsa malwetse a a tlhodiwang ke dijo, mabentlele a di-spaza a ka fitlha go 200 000 a setse a etetswe fa ka fa letlhakoreng le lengwe mabentlele a di-spaza a le 1 000 mmogo le mabetlele a dijo a magolo le a go bolokela dijo a tswaletswe. Dithothobolo tsa dijo di tserwe mme le dikotlhao tsa go duedisediwa go tlola molao le tsona di rebotswe. Go tla diriwa dipatlisiso tse dingwe gape tse di tseneletseng tse di totileng batlhagisi ba mefutafuta ya dijo mmogo le bao ba tlhagisang melemo ya go lwantshana le ditshenekegi ya Terbufos go dira bonnete jwa gore go gagamadiwa dikgato tsa go obamela melao ya taolo e e leng teng.3.2. Setlhopha sa Maphata a a Farologaneng a Naga a go Lwantshana le Bosenyi se tswelela go diragatsa thomo ya puso. 3.3. Lefapha la Thuso ya Dikgwebopotlana mmogo le la Kgwebisano, Intaseteri le Dikgaisano tsa Dikgwebo di samagane le go garela dithulaganyo tsa go tlhoma Letlole la go Ema Nokeng Dikgwebo tse Dikgolwana le tse di Potlana (R500 milione) mme lona le tla ema nokeng dikgwebo tse beng ba tsona e leng maAforika Borwa tse di leng kwa makeišeneng le kwa metseselegaeng ka gangwe fela fa ba sena go kwadisiwa semmuso ka tshwanelo. 3.4. Kabinete e gakolola batho botlhe ba ba nang le mabentlele a di-spaza mmogo le ba ba nang le dikgwebo tsa dijo gore ba tshwanetse go ikwadisa kwa dikantorong tsa dimasepala tsa bona pele matsatsi a le 21 a ka konosela go tloga ka letsatsi la bo 15 Ngwanaitseele 2024 mme e bile gape ba tshwanetse go dira bonnete jwa gore dikgwebo tsa bona di itepatepanya le melao ya bophepa le boitekanelo go seng jalo dikgwebo tsa bona di tla tshwanelwa ke go tswalelwa.3.5. Kabinete e ikuela mo go maAforika Borwa otlhe go nna ba ntshitse matlho dinameng fa ba reka dijo, segolo ba tshwanetse go ikelatlhoko gore ga ba reke dijo tse di fetilweng ke nako. Tla re direng seno gore e nne maikarabelo a rona go ruta bana ba rona gore ba tshwanetse go tlhokomela dijo jang, mmogo le go ba ruta gore ba itse go buisa tshedimosetso e e leng mo diphuthelwaneng tsa dijo. Batho ba ba rekisang mo mebileng mmogo le ba ba rekisang dijo tse di apeilweng ba lopiwa gore ba se ikgatolose melao ya bophepa, mmogo le ya go bolokiwa ga dijo ka tshwanelo, go butswisa dijo mmogo le go phepafatsa mafelo a dijo di apeelwang mo go ona mmogo le didirisiwa tsa go apaya dijo.3.6. Kabinete e ikuela mo go yo mongwe le yo mongwe yo a bonang mo motseng wa bona go rekisiwa dijo tse di ipitsang ka leina le le rileng leo e seng la tsona mmogo le dijo tse di fetileng ke nako go begela ba Khomišene ya Naga ya Ditshwanelo tsa Bareki mo go 012 065 1940.4. Tshireletsego le pabalesego 4.1. Dipegelo tsa Dipalopalo tsa Dikgetse tsa Bosenyi mmogo le Dikgato tsa go Tswelela go Lwantshana le Bosenyi 4.1.1. Kabinete e amogetse pegelo ya kotara ya bobedi ya dipalopalo tsa dikgetse tsa bosenyi, tse di bontshang gore maiteko a ditheo tsa molao a go lwantshana le bosenyi a simolotse go nna le dipoelo mo re boneng go fokotsega dikgetse tsa dipolao le tsa tirisodikgoka. 4.1.2. Dikgetse tsa dipolao ka fa nageng ya Aforika Borwa di fokotsegile ka diphesente di le 5.8%, fa tsa petelelo di fokotsegile ka di le 2.5%, mme tsa go kgothosa ka tirisodikgoka di fokotsegile ka di le 8.8%. Mo godimo ga tseno, petelelo e fokotsegile ka diphesente di le 3.1% fa dikgetse tsa bogodu jwa go utswa diphatlho mo dintlong tsa batho le mo mafelong a go sa nneng batho mo go ona di fokotsegile ka diphesente di le 1.3% mmogo le di le 21.1% ka go latelana ga tsona.4.1.3. Kabinete e neseditse pula gape le dikgato tsa go golega moagi wa naga ya Mexico yo a tshwaretsweng go dira diritibatsi le go itlhokomolosa Molao wa go Tshela Melelwane wa ngwaga wa 2002 (Molao wa bo 13 wa 2002) morago ga gore go rebolwe letsholo le le kopanetsweng ke ditheo tse di farologaneng tse di eteletsweng kwa pele ke sepodisi mo go ribolotsweng lefelo la go apeela diritibatsi kwa Rietfontein, Johannesburg, le go belaelwang le ka ja dimilione di le R100. Mo godimo ga seno, ba Tirelo ya Sepodisi sa Aforika Borwa (SAPS), ka go thusiwa ke tshedimosetso e e tswang mo ditheong tsa go bokeletsa tshedimosetso e e mabapi le bosenyi, ba kgonne go golega leteroko le le neng le rwele diritibatsi tsa khokheine e go belaelwang e ka dira madi a le kanaka dimilione di le R86.5 e e neng e tswa kwa nageng ya Brazil e tsena ka fa nageng ka Lebopo la Durban. 4.1.4. Mo godimo ga seno, babelaelwa ba le batlhano ba ba tumileng ka bogodu jwa go phampholola metšhini ya madi ba thuntshitswe fa ba ne ba thuntshana le sepodisi kwa Emalahleni, kwa porofenseng ya Mpumalanga. Babelaelwa ba ne ba simolola go thuntshana le sepodisi morago ga gore sepodisi se ba thibele mo ba ka tswang gone kwa ntlong eo ba neng ba itshuba mo go yona kwa Schoongezicht kwa Emalahleni.4.1.5. Kabinete e ikuela mo maphateng otlhe mo setšhabeng go dirisana le sepodisi mo go thuseng go gagamatsa ntwa ya go lwantshana le botlhokotsebe. Ka go tsamaisana tsela mmogo, re ka dira gore metse ya rona le mafelo a boitapoloso jwa baagi e nna mafelo a a babalesegileng fa ka fa letlhakoreng le lengwe re dira gore go se tlhole go nna gope foo ditlhokotsebe di ka itshubang gone.5. Go Tlhomiwa ga Kopano ya Naga e e ka ga Ditiro tsa go Aga5.1. Kabinete e neseditse pula dikgato tsa go Tlhomiwa ga Kopano ya Naga e e ka ga Ditiro tsa go Aga e e neng e tshwerwe ka la bo 19 Ngwanaitseele 2024 ke ba Lefapha la Ditiro tsa Puso le Mafaratlhatlha a Setšhaba mo go neng go samaganwe le merero e e ka ga go dira gore mafelo a go semeletsweng ka ditiro tsa go aga mo go ona go se nne le botlhokotsebe. Kopano eno e ne e tsenetswe ke maphata a a tswang mo pusong mo ditheong tsa ditiro tsa puso le mafaratlhatlha a setšhaba, sepodisi, matlotlo a naga mmogo le ao a samaganang le merero ya ditiro tsa go aga, go atlhaatlha le go dumelana ka dikgato tseo ba tshwanetseng go di tsaya go fedisa tirisodikgoka le bogodu jwa go dira matshosetsi mo bathong gore ba ntshe tuelo e e rileng eleng ditiragalo tse di diragalang mo mafelong a go agiwang mo go ona, mme seno se diegisa thata diporojeke tse dikgolo tsa puso tsa go aga mafaratlhatlha a setšhaba.5.2. Kabinete e nopotse dikgato tsa go saeniwa ga Boikano jwa kwa Durban jaaka e le maiteko a puso a go dira gore setšhaba se nne le tshepo mo pusong gore e tla kgona go diragatsa diporojeke tsa yona ka nako ntle le go senya madi mo maitekong a yona a go dira gore mo nageng ya Aforika Borwa go nne le diporojeke tse dintsi tsa go aga. 5.3. Mo boikanong jono go ditharabololo di le dintsinyana tse di tshitshinngwang tse di ka fedisang ditiragalo tse di a tleng di kgoreletsi diporojeke tsa go aga go tswelela pele mme tsona di tla tsenngwa tirisong mo tsamaong ya ngwaga o o tlang. Tsona di tsenyeletsa tsa go gagamatsa molao o o laolang intaseteri ya go aga, go tsenya tirisong dipholisi tse di maleba go godisa intaseteri ya go aga, go tlhabolola tshedimosetso le dithulaganyo tsa go dira dipego mmogo le go tshwara le go isa kwa kgotlatshekelo bao ba tshwarwang ka ditatofatso tsa go batla madi mo beng ba diporojeke tsa go aga. 5.4. Go tla simololwa gape le ka tiro ya go ema nokeng dikgwebo tse di supogang mmogo le go dira bonnete jwa gore go nna le tlhatlhelelo e e tseneletseng ka bokgoni. Go tla nna gape le matsholo a go tsepamisa mogopolo mo go dirisaneng mmogo go tla ka ditharabololo tsa go mekamekana le matsapa a intaseteri ya kago e kopanang le ona, mme ona a tla tlhabololwa ka go dira gore go nne le tirisanommogo magareng ga bannaleseabe ba intaseteri gore ba kgone go tlhabana botlhale ka dikgwetlho tse ba kopanang le tsona.6. Kopano le Baeteledipele ba Merero ya Setso6.1. Kabinete e nopotse dikopano tsa sešweng tse di tsamaileng sentle magareng ga puso le Ntlo ya Bosetšhaba ya Dikgosi le Segosi sa ma-Khoi-San mo maitlhomo e neng e le go gagamatsa tirisanommogo le go samagana le dintlha tse di botlhokwa tse di amang baagi ba kwa metseselegae ba ba emetsweng ke dikgosi tsa bona mo kopanong eo.6.2. Kopano eno e thusitse go dira gore go nne le dipuisano tse di utlwagalang tse di ka ga merero e e amanang le bogosi le ditšhaba tsa magosi, mmogo le tshedimosetso e e ka ga Molaotlhomo wa Bogosi jwa Setso sa ma-Khoisan o o phasaladitsweng mo lekwalong la puso ka la bo 29 Ngwanaitseele 2024 gore baagi ba ntshe maikutlo a bona ka ga ona.6.3. Kopano eno ke karolo ya tiro e e tsweletseng e e tsamaisiwang ke Setlhophatiro sa Ditona tsa Mafapha a a Kopanetseng Tiro (IMTT) se se tlhomilweng ke Moporesitente Ramaphosa se monnasetulo wa sona e leng Motlatsamoporesitente Paul Mashatile mo go direng bonnete jwa gore boikuelo le selelo sa magosi bo sekegelwa tsebe le go tsibogelwa ka botlalo. 6.4. Mo kopanong eno, Ditona tsa Kabinete tseo e leng karolo ya IMTT ba ne ba baya batlakopanong mo dinakong le go ba tlhalosetsa ka kgatelopele e e setseng e fitlheletswe mo ditheong tseo di leng mo magetleng a bona tse di jaaka tsa boitekanelo, lefatshe, metsi le kgeleloleswe mmogo le madulo.7. Merero ya Setšhaba 7.1. Barutwana ba Materiki wa Ngwaga wa 20247.1.1. Kabinete e akgotse Lefapha la Thuto ya Motheo mmogo le Barutwana ba Materiki wa Ngwaga wa 2024 jaaka ba konoseditse ka katlego Ditlhatlhobo tsa Ngwaga wa 2024 tsa Lekwalo la Naga la Dithuto tse Dikgolwane. 7.1.2. Puso e tlhomile mafelo a go kwalela ditlhatlhobo a le 181 go ralala le naga mme mafelo ano a tlhatlhobilwe mme go fitlhetswe gore a siametswe go ka dirisediwa go kwalela ditlhatlhobo mo go ona. Dipholo tsa naga tsa barutwana ba materiki di tla phasaladiwa ka la bo 13 Ferikgong 2025, mme mafapha a thuto a diporofense ona a tla phasalatsa dipholo tsa bona ka la bo 14 Ferikgong 2025.7.2. Letsatsi la Lefatshe la go Tlhotlheletsa Twantsho ya AIDS 7.2.1. Motlatsamoporesitente Mashatile, mmogo le Lekgotla la Naga ya Aforika Borwa la AIDS ba thankgolotse Letsatsi la Lefatshe la go Tlhotlheletsa Twantsho ya AIDS ka la bo 1 Sedimonthole 2024 ka molaetsamogolo yo o reng: “Ditshwanelo ka go Lekalekana, Tlhokomelo ya Kalafi ka go Lekalekana,” e leng molaetsa yo o ikuelang gore go nne le tekatekano, seriti le go fitlhelela kabo ya dtirelo tsa tlhokomelo ya balwetse ka go lekalekana magareng ga maAforika Borwa otlhe, go sa kgathalesege gore ba le ditlogo kgotsa ga ba na tsona, ke ba bong bofe, ke ba tumelo efe kgotsa ba ratana le batho ba bong jo bo fe.7.2.2. Go lepalepanngwa le molaetsamogolo yono, puso e tswelela ka maiteko a go gagamatsa ntwa ya go lwantshana le HIV le AIDS, mme e ema nokeng bao ba wetsweng ke leru leno. Letsatsi leno le re gopotsa gore HIV le AIDS di santse di le teng mme rotlhe re tshwanetse go dirisana mmogo go lwantshana le kokwanatlhoko eno, segolo jang ka go itlwaetsa go se tsene mo thobalanong o sa ikatega. Bašwa ba bantsi ba setse ba na le HIV, segolobogolo makgarebe mme ba. a a nang le dingwaga di le 15 le di le 24, mo beke nngwe le nngwe e rekotang dikgetse tse dintšwa mo rekoto e le nngwe ya beke e bontshang batho ba le 1 300.7.2.3. Ono e ne e le motsotso yo gape o nayang naga ya Aforika Borwa tšhono ya go sekaseka kgatelopele e kgolo e e setseng e dirilwe mo go lwantshaneng le bolwetse jwa AIDS le jwa Lehuba (TB). Mo lefatsheng lotlhe naga ya rona ke yona e e di gogang kwa pele mo thebolelong ya melemo ya go okobatsa le go thibela go tshwaetsana ka kokwanatlhoko ya lebolelateng, jaaka balwetse ba feta dimilione di le 5.7 ba amogela melemo eno.7.2.4. Tiragalo eno ya go thankgolola Letsatsi la Lefatshe la go Tlhotlheletsa Twantsho ya AIDS le diragala ka motsi o le mongwe le wa Letsatsi la Naga la go Rapela la ngwaga wa 2024 le le neng le tshwaretswe kwa Lebaleng la Metshameko la FNB mo dikereke ka mefuta di neng di kopanetse teng go rapelela naga ya rona. Letsatsi leno la thapelo le rulagantswe ke ba Motsepe Foundation mme dinaga tse dintsi mo lefatsheng di na le letsatsi leno go rotloetsa badumedi ka mefuta go rapelela baeteledipele ba dinaga tsa bona mmogo le baagi ba dinaga tsa bona.7.3. Letsholo la go Lwela Ditshwanelo tsa Basadi la Matsatsi a le 16 7.3.1. Monongwaga go ketekiwa ngwaga wa bo 26 wa go keteka Letsholo la Matsatsing a le 16 la go Ema Kgatlhanong le Tirisodikgoka mo Basading le mo Baneng mme molaetsamogolo wa mokete ono ke o o reng: “Dingwaga di le 30 tsa go Dirisana Mmogo mo go Fediseng Tirisodikgoka mo Basading le mo Baneng”. 7.3.2. Letsholo leno le thankgolotswe ka la bo 25 Ngwanaitseele mme le tla garela ka la bo 10 Sedimonthole 2024. Mo go emeng nokeng Letsholo la Matsatsing a le 16 la go Ema Kgatlhanong le Tirisodikgoka mo Basading le mo Baneng, Letsatsi la Naga la Banna go Ema Kgatlhanong le Tirisodikgoka mo Basading le Dipolao tsa Basadi (GBVF) le tla tshwarelwa kwa Durban, kwa porofenseng ya KwaZulu-Natal ka la bo 6 Sedimonthole 2024, mme le tla ketikiwa ka go dira mogwanto o o tla simololang kwa Phakeng ya King Dinuzulu mme wa leba kwa Boemelatereneng jwa Stamford Hill. 7.3.3. Letsatsi la Naga la Banna go Ema Kgatlhanong le Tirisodikgoka mo Basading le Dipolao tsa Basadi ke letsatsi le le ketekiwang ngwaga o mongwe le o mongwe le maitlhomo a lona e leng go lemosa setšhaba ka seabe seo GBVF e nang le sona mo setšhabeng mmogo le go ruta baagi gore go nna le batho ba bong jo bo farologaneng ga go reye gore ga ba lekalekane. Kopano eno e tla tsenelwa ke Motlatsamoporesitente Mashatile mmogo le Kgosi Misuzulu kaZwelithini.8. Merero ya Boditšhabatšhaba 8.1. Kgotlatshekelokgolo ya Merero ya Bosenyi Lefatshe ka Bophara (ICC)8.1.1. Kabinete e itumelela ditaelo tsa kgotla ya ICC tsa gore yo a busang naga ya Iseraele e bong Benjamin Netanyahu, mmogo le Tona ya Sesole sa naga eno e bong Yoav Gallant mmogo le wa Sesole sa Hamas e bong Mohammed Deif gore ba tshwarwe. Kgato eno e botlhokwa thata mo dikgatong tsa bosiamisi mo go phimoleng keledi baagi ba kwa Palestina bao ba ntshitsweng setlhabelo mo ntweng ya sesole le mo go gagolweng ka dikgoka ga ditshwanelo tsa bona tsa botho.8.1.2. Naga ya Aforika Borwa e santse e eme ka la gore e dumela mo molaong wa boditšhabatšhaba mme e ikuela mo dinageng tsotlhe tse e leng karolo ya molao ono go diragatsa boikano jwa tsona jwa Rome Statute. Re ikuela mo lefatsheng ka bophara go se ikgatolose molao mmogo le go rwesa maikarabelo bao ba gatakang ditshwanelo tsa batho.8.2. Khonferense ya Dinagakopano (UN) ya Maemo a Phetogo ya Loapi (COP29) 8.2.1. Kabinete e itumeletse dintlha tseo go dumelanweng ka tsona mo go COP29, go dumelanwe ka gore go tshwanetswe go logiwe leano le lentšhwa la go tlamela dinaga ka matlole gore di kgone go itshireletsa le go sireletsa ditšhaba tsa bona mmogo le ikonomi ya tsona gore phetogo ya maemo a loapi e se dire gore ba welwe ke dintelo. 8.2.2. Jaaka e itsege ka gore ke Ntlha e Ntšhwa e e Tshwaraganetsweng e e Totobaditsweng ya go Tlamela ka Matlole Merero ya Phetogo ya Loapi, maitlhomo a ntlha eno e ntšhwa e go tlamela ka matlole a a menaganeng gararo a dinaga tse di santseng di iketetsa, go tloga mo go a a kana ka dibilione tsa ditolara di le 100 ka ngwaga go dira gore a nne kanaka dibilione tsa ditolara di le 300 ka ngwaga fa ngwaga wa 2035 o goroga. 8.2.3. Naga ya Aforika Borwa e tsaya ditiragalo tsa phetogo ya maemo a loapi jaaka bothata jo bogolo mo lefatsheng ka bophara mme e setse e ikamantse le go Dirisana le Ditheo tse Dingwe tsa Metlakase go Fetola Phepelo ya Motlakase mme e dirisa metlakase e e sa kueletseng mesi e mentsi mo ikonoming ya yona jaaka seno e le karolo ya boikano jwa yona jwa go boloka lefatshe gore le se hupelwe ke mesi e e kotsi.8.3. Khomišene ya Dinagapedi (BNC) ya Naga ya Nigeria le ya Aforika Borwa8.3.1. Kopano ya bo 11 ya BNC ya naga ya Nigeria le ya Aforika Borwa e ne e tshwerwe ka Labobedi, la bo 3 Sedimonthole 2024 ka fa nageng ya Aforika Borwa mo maitlhomo e neng e le go godisa botsalano jwa dinaga ka bobedi. Dinaga ka bobedi di saenile ditumelano di le dintsinyana mmogo le Dimemorantamo tsa go Dirisanammogo tse maitlhomo a tsona e leng go tokafatsa matshelo a baagi ba dinaga ka bobedi.9. Ditlhopho tsa Naga ya Namibia 9.1. Kabinete e akgola Moporesitente yo a tlhophilweng e bong Netumbo Nandi-Ndaitwah jaaka a fentse ditlhopho tsa go nna Moporesitente wa Naga ya Namibia mme e bile ke Mosadi wa ntlha mo nageng eo go ka nna Moporesitente. 9.2. Kabinete e akgotse gape le baagi ba naga ya Namibia jaaka ba tswile ka makatlanamane go ya ditlhophong le go neela Khomišene ya Ditlhopho ya Naga ya Namibia sebaka sa gore se garele tiro ya yone ya go bala dipholo tsa ditlhopho tsa Boporesitente le tsa Kokoanotheomolao ya Naga.10. Pabalesego mo Pakeng ya Dikeresemose 10.1. Kabinete e eletsa maAforika Borwa otlhe paka e e babalesegileng ya meletlo ya keresemoso, mme e bile e gakolola batho botlhe gore ba se itebale gore rotlhe re na le seabe se re tshwanetseng go se diragatsa mo go direng gore re nne le matsatsi a a tletseng boitumelo a keresemose a gape botlhe ba tla bong ba bolokesegile mo go ona. 10.2. Kabinete e gakolola batho botlhe gore mapodisi a mo mebileng, ditheo tsa sepodisi mmogo le batlhankedi ba bangwe go tswa mo ditheong tse dingwe tsa puso ba tla bo ba tlhanaketse ka go disa maemo mo pakeng eno go netefatsa gore baagi ba babalesegile. 10.3. Tiro e ba tla bong ba samagane le yona e tla tsenyeletsa ya go paraka ditsela, go emisa dijanaga le go di phuruphutsa mmogo le go gata motlhala wa babelaelwa bao ba batliwang ke sepodisi. Maitlhomo a go dira gore mapodisi a tswe ka makatlanamane ke go thibela bosenyi, go lwantshana le botlhokotsebe mmogo le go pota kwa pele bogodu jo bo tsamaisanang le tirisodikgoka pele bo ka diragadiwa mo pakeng eno ya matsatsi a boikhutso le mo matsatsing a a tla latelang a morago ga a boikhutso.10.4. O ka nna le seabe mo go direng gore re nne le paka ya keresemose e e babalesegileng ka go dira bonnete jwa gore ka dinako tsotlhe o obamela melao ya tsela. O seke wa itshiela bojalwa fa o itse gore o tla tshwanelwa ke go kganna, mme e bile gape o se tobatobetse mogala go romela molaetsa o kganna. 10.5. Kabinete e ikuela mo batsading le mo batlhokomeding ba kgodiso ya bana e leng mo matsogong a bona go ntsha matlho dinameng fa go tla mo go tlhokomeleng bana ba rona, segolobogolo fa ba le kwa metsing mo mafelong a go thuma, kwa mawatleng kgotsa gaufi le dinoka. Ga go ngwana o a tshwanetsweng go itlhokomoloswa a le gaufi le mafelo a go thumela kgotsa gaufi le mawatle mme o tshwanetse a apesiwe diaparo tse di matshwanedi tsa phemelo fa a le foo. O se itshiele bojalwa fa bana ba setse le wena mo mafelong a go thumela kgotsa mo mawatleng mme o dire bonnete jwa gore fa mafelo a go thumelwa a sa dirisiwe a tswalelwa ka tshwanelo gore bana ba se kgone go a fitlhelela. 10.6. Ka gale re ikuela mo baaging go itlhokomela le go ntsha matlho dinameng fa ba le mo matsatsing a boikhutso kgotsa fa ba tlhabile kgobe ka mmutla. Itlwaolole go tsamaya o tshwere madi a a boitshegang mo go wena; go na le go dira jalo o ka mpa wa tsamaya o tshere dikarata tsa banka kgotsa wa duelela ka khomphiutara kgotsa ka mogala wa seatla fa o reka. Fa o duelela o se ntshe madi a bontsi jo bo boitshegang a a tla go biletsang dinokwane. Naga ya Aforika Borwa e na le mawatle a mantsi a baagi ba ka a dirisang, go kganetsa batho ba bangwe go dirisa mawatle a naga ke maitsholo a a tswileng mo tseleng a a kganetsang ba bangwe go itumelela tshwanelo ya bona ya go ya gongwe le gongwe koo ba batlang go ka ya teng, mme tshwanelo eno e botlhokwa thata gonne e sireleditswe ke Molaotheo wa Rephaboliki ya Aforika Borwa wa 1996.B. Go Baya Kabinete mo Dinakong
1. Motlakase1.1. Kabinete e akgotse tiro e e tsweletseng go tsenngwa tirisong ka katlego ya Leano la Naga la go Tseela Motlakase Dikgato e e etilweng kwa pele ke Tona ya Merero ya Metlakase le Maokwane, Ngaka Kgosientsho Ramokgopa. Go tsenngwa tirisong ga leano leno go dirile gore re nne le matsatsi a le 252 motlakase o sa tshabe. 1.2. Go tsenngwa tirisong ga Leano la go Tseela Motlakase Dikgato go dirile gore re kgone go boloka madi ngwaga le ngwaga mo go dirisitsweng madi a le kanaka dibilione di le R17.37 go reka leokwane la disele e leng madi a a kwa tlase ga a a kanaka dibilione di le R24.15 a a dirisitsweng mo ngwageng yo o fetileng.1.3. Kabinete e ne gape ya sedimosediwa ka letsholo le le tsamaisitsweng ka katlego la porojeke ya Eskom ya go tsenya tirisong dinomoro tsa go baya mo dinakong Mabokoswana a Motlakase o o Rekelwang kwa Pele (KRN). Bareki ba motlakase ba feta dimilione di le 5.5 ba setse ba le mo KRN2 mme ba ntse ba reka motlakase ntle le go kgorelediwa ke sepe.1.4. Porojeke eno ya KRN e thusitse go fokotsa palo ya batho ba ba ntseng ba sa duelele motlakase go tloga go ba le dimilione di le 2.1 mme ga jaanong go setse ba le dimilione di le 1.7. Eskom e tla tsaya dikgato ka go farologana go dira bonnete jwa gore e fokotsa palo ya batho bano ba le dimilione di le 1.7 ba ba sa dueleleng motlakase.1.5. Eskom gape e tla tsaya dikgato tsa go fetola mabokoswana a motlakase a a sa direng sentle a dimitara, mme go tla thusiwa pele bareki ba ba ntseng ba reka motlakase. Dinako tsa go lata mabokoswana ano di tla itsisiwe mo metseng e e matshwanedi gore mabokoswana ano a dimitara a tla ntshiwa neng.
2. Kinolo ya Dikgwebo mo Mathateng a Matlole mmogo le go Bulwa Sešwa Moepo wa Lily2.1. Kabinete e sedimositswe ka ga kgatelopele e e setseng e dirilwe mo dikgatong tsa go inola kgwebo mo mathateng le go bulwa sešwa ga Moepo wa Lily, o ka la bo 4 Moranang 2016 morago ga gore go nne le matsapa mo moepong oo o neng wa beiwa mo maemong a go sekasekiwa gore o tshwanetswe go inolwa mo mathateng a matlole kgotsa jang.2.2. Tona ya Lefapha la Metswedi ya Dimenerale Leokwane, Rre Gwede Mantashe, o santse a tswelela go buisana le beng ba moepo mmogo le Batlhankedi ba ba Samaganeng le Tiro ya go Inola Kgwebo mo Mathateng a Matlole mme maitlhomo a seno ke go dira gore moepo ono o boele o bulwe le go tswela malapa a a amegileng mosola, go boelwe go bonwe batho ba bararo ba ba seleng ba timelela mo moepong oo mmogo le go tsosolosa maemo a ikonomi a kgaolo eo moepo o leng mo go yona. 2.3. Morago ga gore go dumelanwe ka dintlha tse di rileng ka la bo 10 Motsheganong 2024 magareng ga Lefapha la Metswedi ya Dimenerale le Leokwane, beng ba moepo mmogo le setlamo se segolo se se neng se adima moepo ono madi, Tona ya lefapha leno e ne ya tshwara kopano le bannaleseabe botlhe mo go neng ga atlhaatlhiwa dintlha tse di latelang:2.3.1. Setlamo sa Vantage Goldfields se tla rulaganya matlole le go tla ka matlole a a tla duelelang gore moepo ono o bulwe sešwa fa la bo 31 Phukwi 2024 le goroga;2.3.2. Megolo ya badiredi e e saletseng kwa morago;2.3.3. Go tla ka leano la go thapa badiredi ba mo malobeng ba moepo ba ba santseng ba sokodisiwa ke go iponela ditiro; mmogo le2.3.4. Mo pakeng e khutshwanyana moepo o ka simolola go dirisa lefelo la polokelo ya dimenerale tse di sitsweng go ka itirela letseno.3. Naga ya Aforika Borwa e Tlhophilwe Lekgetlho la Ntlha go Nna Motlatsamonnasetulo wa Lekgotlakhuduthamaga la Merero ya Bojanala la Dinagakopano (UN) mo Ngwageng wa 20253.1. Kabinete e tsibositswe gore kwa Kopanong ya Lekgotlakhuduthamaga la Merero ya Bojanala la UN e e neng e tshwaretswe kwa Cartagena, kwa Colombia ka Ngwanaitseele 2024 Tona ya naga ya rona ya Bojanala o ne a tlhophiwa go emela naga mo maemong a Motlatsamonnasetulo wa Lekgotlakhuduthamaga la Merero ya Bojanala la UN mo Ngwageng wa 2025.3.2. Maemo ano a tla gagamatsa seabe sa naga ya Aforika Borwa mo go direng gore bojanala e nne sebetsa sa go godisa ikonomi, go tlhola ditiro mmogo le go tlhotlheletsa ditiragalo tsa bojanala mo kontinenteng jaaka naga ya Aforika Borwa e tla bo e okame maemo a boporesitente mo kopanong ya G20.
4. Metsi a Botlhokwa4.1. Kabinete e tsibositswe ka dikgato tse di farologaneng tse di setseng di tserwe go samagana le dikgwetlho tsa go tlamela setšhaba ka metsi. 4.1.1. Dipeipi tsa Metsi tse di Dutlang4.1.1.1. Kabinete e itsisitswe gore Masepala wa eThekwini mmogo le setlamo sa Joburg Water ba simolotse ka tiro ya bona ya go fetola maemo a metsi ka go thusiwa le ke Letsholo la go Ema Nokeng Diteropokgolo la Lefapha la Naga la Matlole.4.1.1.2. Ba Lefapha la Metsi le Kgeleloleswe, Lefapha la Naga la Matlole, Mokgatlho wa Dipusoselegae wa Aforika Borwa (Salga) mmogo le Bankatlhabololo ya Dinaga tsa Borwa jwa Aforika ba kopantse ditlhogo ba bula Kantoro ya Tirisanommogo mo Mererong ya Metsi mme kantoro eno e tla thusana le dimasepala ka matlole a a leng teng go ka tlamela mefutafuta ya diporojeke, mmogo le diporojeke tse di ka ga go fokotsa metsi a a sa duelelweng lekgetho. Teropokgolo ya eThekwini, Buffalo City, City of Tshwane, Mangaung le wa Nelson Mandela di thusiwa ka go nopola diporojeke tse di ka tlamelwang ka matlole. 4.1.1.3. Lefapha la Naga la Matlole, ka letsholo la lona la go dirisana le maphata a poraefete le a puso, le thusana le masepala wa City of Johannesburg gore maphata a poraefete a kgone go o thusa ka go fokotsa seelo sa metsi a a sa duelelweng.
4.1.2. Kemonokeng ya Ditheo tsa Ditirelo tsa Metsi4.1.2.1. Kabinete e itsisitswe gore mo godimo ga go ema nokeng dimasepala tse di tsewang jaaka tse di nang le Dithata tsa go Abelana ka Ditirelo tsa Metsi ka go di tlamela ka matloe, go na le matsholo a le mabedi a go fetola maemo a a ntseng a tsenngwa tirisong ke Lefapha la Metsi le Kgeleloleswe mmogo le Lefapha la Naga la Matlole. ka go latelana ga ona. Tse di latelang ke dikarolo tse di kwalolotsweng sešwa tsa Molao wa Ditirelo tsa Metsi wa ngwaga wa 1997 (Molao wa bo 108 wa 1997) mmogo le mo Letsholong la go Fetola Ditirelo tsa go Gweba tsa Diteropokgolo.
4.1.3. Leano la Paka e Telele la go Laola Metswedi ya Metsi 4.1.3.1. Kabinete e tlhaloseditswe gore go maano a go samaganweng le ona go netefatsa gore metsi ka fa nageng ga a tlhaele4.1.3.1.1. Porojeke ya go Bokeletsa Metsi ya kwa Olifantspoort le kwa Ebenezer maitlhomo a yona ke go oketsa tlamelo ya metsi kwa masepaleng wa Polokwane le wa Capricon. Kgato e go samaganweng le yona ga jaanong ya porojeke eno e simolotswe mo ngwageng wa matlole wa 2022/23 mme e tlile go garelwa ka Phukwi 2025. Tiro e go samaganweng le yona eno e tsenyeletsa go tsenya dipeipi le diteišene tsa metsi mo metsi a tla pompiwang gone go tswa kwa lefelong la go tlhatswetsa metsi la kwa Olifantspoort le kwa Ebenezer. 4.1.3.1.2. Porojeke ya Mmetela wa Metsi ya Sinthumule Kutama maitlhomo a yona ke go tlamela metsi a mangwe gape kwa Makhado mme yona go solofetswe gore e tla garelwa ka Ferikgong 2025.4.1.3.1.3. Porojeke ya Mmetela wa Metsi ya Mooihoek e samagane le go godisa Lefelo la go Tlhatswetsa Metsi la Mooihoek, go tsenya peipi e e tsamaisang mmetela wa metsi go a isa kwa metseng e e kwa magaeng e le 13, mmogo le kwa Burgersfort. Rakonteraka o santse a feleletsa go garela porojeke eno mme ga jaanong go letetswe fela gore masepala a tlhomele mafaratlhatlha a one. 4.1.3.1.4. Porojeke ya Mmetela wa Metsi ya Nebo maitlhomo a yona ke go tlamela metse e e kwa magaeng e le 40 ka metsi kwa masepaleng wa Makuduthamaga le wa Greater Fetakgomo Tubatse. Go solofetswe gore masepala o tla thapa rakoneraka mo ngwageng wa matlole wa 2025/26 go garela porojeke eno.4.1.3.1.5. Porojeke ya Mmetela wa Metsi ya Moutse maitlhomo a yona ke go tlamela ka metsi go tswa kwa Lefelong la go Tlhatswetsa Metsi la kwa Groblersdal go ya kwa metseng e e kwa magaeng e le 40 ya kwa Moutse mo masepaleng wa Ephraim Mogale le wa Elias Motsoaledi. Lefapha la Metsi le Kgeleloleswe le rometse baitseanape ba lona go dira bonnete jwa gore fa Lwetse 2025 o goroga porojeke eno e bo e garetse.4.1.3.1.6. Porojeke ya Mmetela wa Metsi ya Loskop maitlhomo a yona ke go tlamela ka metsi metse e e kwa magaeng kwa Botlhaba jwa Moutse, Mpumalanga le Limpopo, mme go solofelwa gore e tla re ka Mopitlwe 2025 porojeke eno e garelwe.4.1.3.1.7. Porojeke ya go tlamela ka metsi ya Mametja maitlhomo a yona ke go tlamela ka metsi metse e e kwa magaeng e le 28 mo Masepaleng wa Selegae wa Maruleng, mme Kgato ya Ntlha ya porojeke eno go lebeletswe gore e tla garelwa ka Sedimonthole 2024 fa Kgato ya Bobedi yona e tla simololwa ka ngwaga wa 2025.4.1.3.1.8. Porojeke ya Metsi ya Giyani: Tiro ya go tsosolosa lefelo la go tlhatswetsa metsi e garetswe ka Seetebosigo 2024, mme metse e e kwa magaeng e le 11 mo go e le 24 e e tshwanetswng go tswelwa mosola ke lefelo leno e setse e na le metsi mo dijarateng tsa bona. Metse e e kwa magaeng e mengwe e le 13 e e santseng metsi a ise a fitlhe mo go yona go solofetswe gore ka Sedimonthole 2024 le yona e tla bo e na le metsi. Kgato ya Bobedi ya porojeke eno e e ka ga go fetisetsa metsi ano kwa metseng e e kwa magaeng e le 31 go solofetswe gore e tla simolola ka Moranang 2025.4.1.4. Tlamelo ya Metsi kwa Hammanskraal4.1.4.1. Kabinete e itumeletse gore Kgato ya Ntlha ya ditirelo tsa bodutelo jwa metsi jwa Klipdrift, jo go solofelwang bo tla tlamela setšhaba sa Hammanskraal ka metsi a a kanaka dilitara di le dimilione di le 12.5 ka letsatsi, e garetswe. Setlamo sa Magalies Water mmogo le Masepala wa City of Tshwane ga jaanong ba samagane le go phepafatsa dipeipi tsa go tsamaisa metsi tse di tla dirisediwang go isa metsi kwa baaging. Fa tiro eno e sena go garelwa, go tla diriwa diteko tse dingwe gape tsa metsi go netefatsa gore metsi ano ke a a phepa e bile a siametse go ka nwewa. Fa dikgato tsotlhe di setse di garetswe ka botlalo, dilitara di le dimilione di le 50 tsa metsi a a tlhatswitsweng di tla tsenngwa mo lenaneong la metsi a a ffepelwang setšhaba.C. Ditshwetso tsa Kabinete
1. Leano la go Tsamaisa Tiro ya Pholisi ya Naga e e ka ga Metshameko ya Basadi 1.1. Kabinete e neseditse pula dikgato tsa go tsenya tirisong Leano la go Tsamaisa Tiro ya Pholisi ya Naga e e ka ga Metshameko ya Basadi. 1.2. Maitlhomo a pholisi eno ke go tlhatlosa palo ya basadi ba ba nnang le seabe mo metshamekong le mo go eteleleng kwa pele, mmogo le go tlhaloganya sentle gore go okediwa ga seabe sa basadi mo metshamekong le mo ditirong tsa boeteledipele mo metshamekong go tla fokotsa thata kgang ya go se lekalekane ga batho ba bong jo bo farologaneng mo dikarolong di le dintsi tsa metshameko tse di tlhaolang basadi. Pholisi eno e batla gore go nne le tekatekano mmogo le go dira gore basadi ba neelwe tlotlo e e ba tshwanetseng le go se tlhaelediwe matlho mo ditirong tsa seporofešenale, go akaretsa le gore ba neelwe megolo e e lekanang fela le ya banna ba le bona e leng batshameki ba metshameko.1.3. Pholisi eno e tlhagisa dikgato tse di tla tsewang go tsholetsa le go ema nokeng basadi mo metshamekong mmogo le go tsenya tirosng matsholo a a tla samaganang le go fedisa go se lekalekane ga batho ba bong jo bo farologaneng mo metshamekong le mo mekgatlhong ya metshameko. E samagana gape le dikgoreletsi tse di thibelang basadi go tsena mo mererong ya metshameko tse di jaaka go tlhokagala ga matlole go thusa basadi mo metshamekong, go se enngwe nokeng ka matlole ga metshameko ya basadi mmogo le go naya basadi megolo e e sa lekaneng le ya banna.
2. Leano la go Fokotsa Ditshenyegelo tsa Dijo le go Senyega ga Dijo2.1. Kabinete e neseditse pula Leano la go Fokotsa Ditshenyegelo tsa Dijo le go Senyega ga Dijo gore le ka tsenngwa tirisong.2.2. Maitlhomo a leano leno ke go fokotsa ditshenyegelo mo dijong le go bola ga dijo mo dikgwebong tse di tlhagisang dijo, go fokotsa palo ya dijo tse di senyegang go sa tlhokagale mme seno se tla diriwa ka go dirisa didirisiwa le thekenoloji, ka go oketsa dijo mmogo le go fokotsa maemo a loapi a a sa siamang. Ntlha eno e tsamaisana le dikgato tsa puso tsa go fokotsa ditlhwatlhwa tse di kwa godimo tsa go reka dijo.2.3. Gare ga tse dingwe tse dintsi, leano leno le tlhagisa melao le ditharabololo, maitsholo le maemo, kemonokeng e e maleba ya matlole mmogo le dituelelo tsa go leboga bao ba tsayang dikgato go fokotsa tatlhegelo le tshenyegelo ya dijo.Leano leno le tla nna le mosola mo go fokotseng tlala le mo go direng gore go nne le dijo tse di lekaneng.3. Sekwalwa sa Masupatsela se se Buang ka Bonno jwa Baagi3.1. Kabinete e neseditse pula Sekwalwa sa Masupatsela se se Buang ka Bonno jwa Baagi, mme eno ke kgato e kgolo e e setseng e tserwe ke naga mo dikgatong tsa yona tsa go dira gore re nne le setšhaba se se lekalekanang, se botlhe ba nang le seabe e bile se semeletse.. 3.2. Maitlhomo a sekwalwa seno ke go dira gore go tliwe ka leano la go tsamaisa tiro le le nang le pholisi e e manontlhotlho fa go tla mo mererong ya go agela setšhaba bonno, go thusa go rarabolola matsapa ao re itemogetseng one mo nakong e e fetileng mmogo le go kopanya megopolo ya go samagana le dithulaganyo tsa go fedisa go kgaoganya madulo go ya ka sebomorafe, go dira gore setšhaba se kopane mmogo le go dira gore go nne le tirisanommogo. 3.3. Maitlhomo a sekwalwa seno ke go naya bokao jwa pholisi, go neelana ka maatla a go dira gore go nne le ditheo tse di tla tsamaisang tiro eno, go thusa go dira gore dikarolo tse dintšhwa tsa molao o o kwalolotsweng sešwa wa ga jaana di tsenngwe tirisong ka tshwanelo go ya ka leano la go tsamaisa tiro, mmogo le go dira gore go nne le dipuisano tse di tseneletseng magareng ga bannaleseabe ba merero ya bonno mmogo le go tsaya dikgato go ralala le maphata le dikgaolo ka go farologana ga tsona.3.4. Sekwalwa seno sa Masupatsela se fetile mo diatleng tse dintsi tsa bannaleseabe mo se neng sa sekasekiwa ka botlalo, mmogo le diatleng tsa baagi go utlwa maikutlo a bona ka ga sona mmogo le go bokeletsa le ditshwaelo tsa mekgatlho ya baagi, ya barutegi le ya mafapha a lephata leno. 3.5. Ditshwaelo tsotlhe tse re di kwaletsweng re di sekasekile mme ra di tsenyeletsa mo tokomaneng ya bofelo. Go nesediwa pula ga sekwalwa seno ke kgato e kgolo thata gonne go raya gore maikarabelo a lefapha jaanong ga a felele fela mo go diseng dikgatlhegelo tsa puso kanosi mme go raya gore jaanong le tla thusa, la ema nokeng, la rulaganya le go laola maano, dikgato tsa go aga le go tlhokomela madulo gore a agiwa ka mokgwa o o kopanyang setšhaba ka mokgwa o o tsepameng.3.6. Kgato eno ke e kgolo thata mo e re bayang gaufi le go fitlhelela Dipeelo tsa Tlhabololo e e Nnelang Ruri tsa Dinagakopano, segolobogolo Peelo ya bo 11, e e buang ka go aga diteropo le ditšhaba tse di tsepameng.
4. Leano la go Tlhatlosa Serodumo la go Godisa Bojanala 4.1. Kabinete e neseditse pula Leano la go Tlhatlosa Serodumo la go Godisa Bojanala gore le tsenngwe tirisong. Maitlhomo a leano leno ke go dira gore bojanala bo dirisiwa mo go godiseng ikonomi e botlhe ba nang le seabe mo go yona, go tlhola ditiro le go fokotsa tshokolo. 4.2. Leano la go Tlhatlosa Serodumo la go Godisa Bojanala le itshetlegile ka tirisanommogo ya maphata a puso le a poraefete mme maitlhomo ke go go godisa le go somarela kgato eno. Leano leno le tla matlafatsa gape le maemo a naga ya Aforika Borwa mo ditirelong tsa difofane tsa ka fa nageng.
5. Maikarabelo a Khomišene ya Aforika Borwa ya Ditshwanelo tsa Batho (SAHRC) go Dirisiwa jaaka Setheo sa Naga sa go Thibela Dikgato tsa Tlaleletso mo Kopanokgothakgotheng e e ka ga go Ema Kgatlhanong le go Sokolotiwa ga Batho (OPCAT) 5.1. Kabinete e neseditse pula dikgato tsa go rwesa SAHRC maikarabelo a go nna Setheo sa Naga sa go Thibela dithulaganyo tsa OPCAT. OPCAT ke tumelano ya boditšhabatšhaba eo maitlhomo a yona e leng go thibela ditiragalo tsa go sokolota batho mmogo le go tshwara batho setlhogo, ka tsela e batho ba sa tshwanelwang go tshwarwa ka yona kgotsa kgotsa go ba nyenyefatsa kgotsa go ba sotla.5.2. Maikarabelo ano ke a a tsamaisanang le Molaotheo wa Rephaboliki ya Aforika Borwa wa 1996 mmogo le maitlhomo a pholisi ya naga fa go tla mo mererong ya boditšhabatšhaba e e ka ga go tsholetsa le go sireletsa ditshwanelo tsa batho.
D. Molaotlhomo1. Molaotlhomo yo o Kwalolotsweng Sešwa wa Merero ya Dikgotlatshekelo tsa Molao wa Ngwaga wa 20241.1. Kabinete e neseditse pula dikgato tsa go isa kwa Palamenteng Molaotlhomo yo o Kwalolotsweng Sešwa wa Merero ya Dikgotlatshekelo tsa Molao wa Ngwaga wa 2024. 1.2. Maitlhomomagolo a Molaotlhomo ono ke go kwalola sešwa Melao e le mentsinyana e e Kwadilweng ke Ditheo tsa Molao eo e laolwang ke Lefapha la Bosiamisi le Tlhabololo ya Molaotheo. Maitlhomo a dikarolo tse di kwalolotsweng sešwa ke go samagana le matsapa a a iponagatsang le a setegeniki a a sa amogelesegeng, mmogo le a a ka ga go ikamanya le Dikatlholo tsa Kgotlatshekelo ya Molaotheo.
E. Ba Ba ThapilwengPele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang. 1. Mme Mary Lerato Morake o thapilwe go nna Mokaedikhuduthamagamogolo (CEO) wa Setheo sa Taolo ya Pokeletso ya Metsi a Vaal sebaka sa dingwaga di le tlhano.2. Rre Bernard Swaswa Ntlhoro o thapilwe go nna CEO wa Setheo sa Taolo ya Pokeletso ya Metsi a Pongola-Umzimkulu.3. Rre Cecil Khosa o thapilwe go nna CEO Setheo sa Naga ya Aforika Borwa sa Taolo ya Taemane le Dimenerale tse di Botlhokwa.4. Rre Mziwabantu Dayimani o thapilwe go nna CEO wa Setheo sa Naga sa Matlole a go Godisa Dikgwebo.5. Mme Mmakgoshi Lekhethe o thapilwe go nna CEO wa Setheo sa Tlhabololo ya Dikoporasi.6. Go thapiwa ga ditokololo tse e seng tsa khuduthamaga mo botong ya Setheo sa Dibetsa (ARMSCOR):a. Ngaka Lesiba Alex Mahapa (Monnasetulo);b. Mme Maki Ndlovu (Motlatsamonnasetulo);c. Mme Peta Nonceba Mashinini;d. Rre Zane Oswald Cleophas;e. Mme Masande Booi;f. Rre Raymond Mlungwana Vokwana;g. Ngaka Elsie Molokwane; h. Mme Mmathabo Abigail Sukati; lei. Rre Ntshengedzeni Michael Tshivhase.
7. Go thapiwa ga ditokololo tsa Boto ya Ditirelo tsa Maemo a Bosa ya Aforika Borwa:(a) Mme Sandika Daya (Monnasetulo);(b) Moporofesara Sylvester Mpandeli (Motlatsamonnasetulo);(c) Ngaka Lesley Luthuli;(d) Mme Mpho Gift Mogodi,(e) Ngaka Phumudzo Tharaga;(f) Moporofesara Thando Ndarana;(g) Mme Makua Zondi Balebetje;(h)Moatefokate Ikaneng Mokgosi;(i) Mme Ane Bruwer; le (j) Ngaka Prittish Dala
8. Go thapiwa ga ditokololo tsa boto ya Setheo sa Taolo ya Pokeletso ya Metsi a Mzimvubu- Tsitsikamma: (a) Rre Simphiwe Nicholus Khondlo; (b) Mme Fiona Sephton;(c) Mme Fezeka Mkile;(d) Rre Samir Randera-Rees;(e) Mme Margaret Wollf;(f) Mme Salome Chiloane- Nwabueze;(g) Moporofesara Winston Plaatjes;(h) Mme Nicky McLeod;(i) Ngaka Patricia-Ann Scherman; le (j) Rre Thembelani Nkele.
9. Go thapiwa ga ditokololo tsa boto ya Setlamo sa Broadband Infraco:(a) Mme Zandile Kabini (o thapilwe sešwa jaaka Monnasetulo) (b) Mme Mathapelo Mzizi;(c) Mme Ulandi Exner;(d) Rre Loyiso Tyira (o thapilwe gape);(e) Rre Patrick Makape; le (f) Mme Bojane Segooa;
10. Go thapiwa ga ditokololo tse e seng tsa khuduthamaga mo Lekgotleng la Setheo sa Melao ya go Laola Dithulaganyo tsa go Agela Setšhaba Dintlo: (a) Mme Pulane V. Thobejane (Monnasetulo);(b) Mme Ayanda Olifant;(c) Rre Justice M. Makoko;(d) Rre Tumisho M. Makofane;(e) Rre Kevin Kiewitz;(f) Mme Refilwe Rapotu;(g) Mme Keletso P. Mokoena;(h) Ngaka Xitshembiso Russel Mulamula;(i) Mme Lindiwe N. Mjobo;(j) Rre Naledzani R. Sengani;(k) Rre James M. Maboa; le (l) Ngaka Soraya Beukes.11. Go thapiwa ga Boto ya Setheo sa Kago ya Dintlo:(a) Hosi Pheni C. Ngove (Monnasetulo); (b) Mme Nelisiwe G. Baai (Motlatsamonnasetulo);(c) Ngaka Alex Lesiba Mahapa; le (d) Mme Nalini Maharaj12. Go thapiwa ga ditokololo tsa Komiti ya Setšhaba ya Dikema tsa Ditirelo tsa Moombata:(a) Rre Jacob Khawe (Monnasetulo);(b) Mme Maria Dumakude (Motlatsamonnasetulo);(c) Rre Heinrich G. April;(d) Rre Simon M. Molefe; (e) Mme Samkelisiwe F. Khumalo; le(f) Mme Lerato Moamogwa.
13. Go thapiwa ga Boto ya Setheong sa Melao ya Taolo ya Batlhankedi ba Thekiso ya Dintlo: (a) Mme Queendy R.M. Gungubele (Monnasetulo);(b) Rre Johan D. Van der Walt;(c) Mme Pamela Nonkulululeko Makhubela;(d) Moatefokate Mxolisi Sphamandla Nene;(e) Rre Kebeditswe H. Medupe;(f) Rre Dikgang M. Stock;(g) Mme Dalphline H.C. Ewerste;(h) Mme Kedibone R. Tsiloane; le(i) Mme Nomxolisi M. Moagi
14. Go thapiwa ga ditokololo tsa Lekgotla la go Kwadisa Baagi ba Dintlo tsa Bodulo ka fa Nageng: (a) Mme Noxolo Kiviet (Monnasetulo);(b) Moporofesara Mandla J. Radebe (Motlatsamonnasetulo);(c) Mme Renaire Shelley Huntley;(d) Rre Kganki S. Matabane;(e) Mme Nontuthuko Q. Chiluvane;(f) Mme Morwesi Ramonyai-Thonga;(g) Mme Siphindile S. Memela;(h) Mme Nomthandazo Lucia Ngcobo;(i) Rre Donovan Goliath;(j) Moporofesara Sijekula Mbanga; le(k) Rre M. Lehlogonolo Alfred Masoga.
F. Ditiragalo tse di Tlang
1. Kgwedi ya Poelano1.1 Ka kgwedi ya Sedimonthole maga ya Aforika Borwa e tla keteka Kgwedi ya Poelano ka molaetsamogolo yo o reng: “Go Fodisa Dintho tsa mo Nakong e e Fetileng le go Samagana le go Simolola Bokamoso jo Bontšhwa”. Kgwedi eo ke segopotso sa go ikuela mo maphateng otlhe mo setšhabeng go nna le seabe se se bonagalang mo go direng gore setšhaba se bone pholo mo dilong tse di busula tseo mo malobeng di neng di diriwa.1.2 Mokete wa monongwaga o tsamaisana le wa go keteka Dingwaga di le 30 tsa Temokerasi mme go tla lebelelwa gape le tiro eo e dirilweng ke Khomišene ya Setšhaba ya go Buwa Nnete ka Seo se Diragetseng mo Pusong ya Tlhaolele le go Boelana ga Setšhaba (TRC), e leng kgato e e thusitseng naga ya rona gore e kgone go mekamekana le kutlobotlhoko e e tlhodilweng ke puso ya tlhaolele. TRC e thusitse gore go rene kagiso, poelano, go tlhaloganyana le go ipopa seopo se le sengwe. 1.3 Moletlo wa Ngwaga wa 2024 wa go Keteka Letsatsi la Poelano o tla tshwarwa ka la bo 16 Sedimonthole 2024 kwa Masepaleng wa Matzikama kwa porofenseng ya Kapa Bophirima. O tla latelwa ke dipuisano le batlholagadi ba bagale ba naga ya rona ba ba lobileng matshelo a bona. Mo dipuisanong tseno re solofela gore go botlhale jo re tla tsamayang re itopela bona ka tsebe le go re tiisa maatla gore re kgone go tswelela pele ka leeto la go aga naga ka tsela eo bokoko le bo ntatemogolo khukhu ba rona ba neng ba fisegela go e aga ka gone.
2. Kamano le Dinaga tsa Boditšhabatšhaba 2.1 Motlotlegi Moporesitente wa naga ya Rephaboliki ya Angola, Rre João Manuel Gonçalves Lourenço, o tla jela naga ya Rephaboliki ya Aforika Borwa nala mo Leetong la Semmuso la Moporesitente go Etela ka Mabaka a Tiro Naga ya rona ka la bo 12 Sedimonthole 2024, jaaka a tla bo a tsibogela taletso e e ntshitsweng ke Moporesitente Ramaphosa. 2.2 Leeto leno le tla gagamatsa botsalano magareng ga naga ya Aforika Borwa le ya Angola mmogo le go tsepamisa mogopolo mo dipuisanong tsa boikaniso jwa go rwala marapo ga naga ya Aforika Borwa le Angola mo BNC ya ngwaga wa 2025 e e tla bong e tshwaretswe kwa nageng ya Angola. Ditlhogo tseno tsa Dipuso di tla tšhotlha gape le kgang e e ka ga go tlhabana botlhale ka maemo a dikgaolo tsa bona, kontinente ya bona mmogo le maemo a lefatshe a a ba amang.2.3 Moporesitente Ramaphosa o tla tsaya Leeto la Moporesitente go Etela ka Mabaka a Tiro Naga ya Democratic Republic of Algeria ka la bo 5 le la bo 6 Sedimonthole 2024. Leeto leno le tla sekaseka ditsela tse dingwe tse di ka dirisiwang go godisa botsalano jwa dinaga ka bobedi mo makaleng a a farologaneng mmogo le mogopolo o bobedi re nang le ona mo mererong ya Kutlwano ya Dipolotiki tsa MaAforika.
G. Melaetsa
1. Melaetsa ya go AkgolaKabinete e romela melaetsa ya yona ya go akgola le go eletsa masego kwa go:• Tona Ronald Lamola, yo a rwesitsweng Tlotla ya Naledi e e Dirang ka Botswerere go bontsha tlotla mo tirong ya gagwe ya go ema nokeng naga ya Palesetina le mo boeteledipeleng jwa gagwe jwa go goga kwa pele kgetse e naga ya Aforika Borwa e e tlhatlhetseng kgatlhanong le naga ya Iseraele e e ka ga polao ya batho ekete ke ditshenekegi.• Lefapha la Naga la Matlole, jaaka le rebotse dibonte tsa Amerika di le kanaka dibilione di le R3,5 ka mogobagoba wa dingwaga di le 12 le di le 30 mo Lepatlelong la kwa Nageng ya London la Dimaraka tsa go Reka le go Rekisa Dišere. • Moporofesara Thumbi Ndung'u, yo e leng mobatlisisi wa malwetse a HIV le TB kwa yunibesiting ya KwaZulu-Natal, yo a tlhophilweng go emela dikabo tsa tlotla tsa Ditheo tsa Naga ya Amerika mo Dithutong tsa Bongaka. Go fenya tlotla eno ke kgato e e tlotlegang thata mo lephateng la boitekanelo le la bongaka.• Moporofesara Thuli Madonsela, jaaka a tlhophilwe ke Komiti ya Boditšhabatšhaba ya Metshameko ya Diolimphiki go nna karolo ya Lekgotla la Boditšhabatšhaba le le Tlotlegang la go Utlwanela Tharabololo e e Tshitshintsweng mo Tshekatshekong ya Kgotlhang mo Mererong ya Metshameko mme o tla okama maemo ano sebaka sa paka e e setseng ya go tloga go ngwaga wa 2023 go fitlha go wa 2026, go tsena mo legatong la Moatlhodimogolo Yvonne Mokgoro go latela gore a thule botala ka tlhogo.• Setlhopha sa Bafana Bafana, se se kgonneng go fitlhelela maemo a go tsenela metshameko ya Sejana sa Dinaga tsa Aforika sa Ngwaga wa 2025. • Setlhopha sa di-Springboks, ka go fenya maemo a a kwa godimo mo Metshamekong ya Lefatshe ya Rakabi morago ga gore se fenye motshameko wa sona le setlhopha sa Engelane, mmogo le go akgola le Pieter-Steph du Toit, yo a gapileng maemo a Motshameki yo o Diphatsa mo Metshamekong ya Lefatshe ya Rakabi mo Ngwageng. • Nkosinathi Maphumulo, yo a tumileng ka leina la DJ Black Coffee, jaaka a fentse Maemo a go Nna DJ yo o Diphatsa mo Lefatsheng mo Ngwageng wa 2024.• Palesa Desiree Shilabje, yo a tumileng ka leina la DJ DESIREE, jaaka a fitlheletse Maemo a Lefatshe a go Nna Setswerere se se Dirileng Bontle mo Ngwageng wa 2024 mo Dikabong tsa Lefatshe tsa Ngwedi wa Gauta tse di neng di tshwaretswe kwa nageng ya Spain. • Wouter Kellerman, yo a fentseng Dikabo tsa Grammy, yo e leng moAforika Borwa yo a letsang fulutu, moitlhamedi wa dipina le motlhagisi wa dipina, jaaka a tlhophilwe go tsenela Dikabo tsa Grammy tsa Baopedi ba Dipina tsa Segompieno, mo karolong ya mebino ya Mmino wa Molotsana kgotsa Alebamo ya Megwanto jaaka alebamo ya gagwe ya sešweng ya Triveni e tsamaisana le mebino eno.• Johan Lange, lepodisi la batshwariwa la Aforika Borwa jaaka a abetswe maemo a go nna Raditshipi wa Moganka mo Dikgaisanong tsa Lefatshe tsa go Gaisana ka Dikgoka mo Metshamekong ya go Tlhokomela Mebele mo Metshamekong e e kwa godimo ga e le 40.• Magau Ramaila yo a fentseng korone ya go nna Mošwa wa Mabontle yo a Gaisang mo Dikgaisanong tsa Ngwaga wa 2024.2. Melaetsa ya MatshedisoKabinete e romela matshediso a yona kwa ba lelapa le ditsala tsa:• Mme Louise Asmal, moeteledipele wa letsholo la boditšhabatšhaba la go lwantshana le puso ya tlhaolele yo gape e neng e le mookapelo wa ga Tona ya mo malobeng e e ithobaletseng ya Thuto e Kgolwane, e bong Moporofesara Kader Asmal. E ne e le yo mongwe wa batho ba ba tlhamileng Mokgatlho wa Batho ba Iriland ba ba Emang Kgatlhanong le Puso yaTlhaolele.• Ngaka Faustine Ndugulile, Tona ya Boitekanelo ya maloba ya naga ya Tanzania, yo a neng a tlhophiwa go nna Mokaedi wa Mokgatlho wa Lefatshe wa Merero ya Boitekanelo (WHO) mo Kgaolong ya Aforika yo a neng a tshwanetse go tsaya marapo mo ngwageng yo o tlang. Kabinete e romela matshediso kwa Pusong ya Naga ya Tanzania mmogo le kwa baaging ba naga eo, mmogo le kwa Kgaolong ya Aforika ya WHO jaaka leso la Ngaka Ndugulile le ne le sa solofelwa.• Rre Naphtall Manana, yo botshelo jwa gagwe jotlhe a ineetseng mo go lweleng phimolakeledi le kgololesego ya maAforika Borwa otlhe. Go ikentsha setlhabelo ga gagwe mmogo le go ineela mo go lweleng kgololesego ke selo se se re rotloetsang gore re tswelele go dirisana mmogo gore re kgone go aga isago e e botoka mo go maAforika Borwa otlhe. Mo boeteledipeleng jwa gagwe o dirile go tlala seatla, a dira jaaka modiredipuso yo o tshepagalang le go dira jaaka motipolomate mo maemong a boditšhabatšhaba. Moambasatara Naphtal Manana o ne a emelela meetlo ya temokerasi, go se tlhaolane ka semorafe, go se tlhaolane ka song, go ipopa ngatana le go nna setšhaba se se atlegileng.• Rre Mallele Petje, yo e neng e le Monnasetulo wa Komiti ya Merero ya Boruni mo Lefapheng la Thuto la Porofense ya Mpumalanga, yo ka motsi mongwe a neng a direla Puso ya Porofense ya Gauteng (GPG) jaaka Mokaedi yo Mogolo wa Lefapha mo Kantorong ya Tonakgolo. Mo maemong a mantsi a a kileng a a okama, one a dira jaaka Motlhankedimogolo mo Lefapheng la Thuto la Porofense ya Gauteng (GDE).• Moporofesara Enos Ngutshane yo e neng e le monnasetulo wa Mokgatlho wa Tsamaiso ya Taolo ya Kgotlatshekelo ya Khomišene ya Thuanyo, Tsereganyo le Katlholelo mo Mererong ya Dikgogakgogano tsa kwa Tirong (CCMA). E ne e le molweladitshwanelo tsa batho mme o tla gopolwa ka seabe sa gagwe se segolo se a nnileng le sona mo mererong ya ditiro ka fa nageng. • Rre Imran Vanker, yo a nnileng le seabe se segolo mo lephateng la boruni, mo a kileng ya nna Monnasetulo wa Komiti ya Boruni ya Setheo sa Dinagakopano, ya nna Mokaedi wa Maemo mo Botong e e Ikemetseng ya Bolaodi jwa Baruni mo a neng a tlhoma Komiti ya Maiseo a Bruni mmogo le Komiti ya Maemo a Boruni mo Nageng ya Aforika Borwa. • Rre Lucas “Masterpieces” Moripe, motshameki yo a tumileng wa kgwele ya dinao ka fa nageng ya Aforika Borwa yo a tumileng ka leina le a le neilweng ke barati ba kgwele ya dinao la ""Modingwana wa Kgwele ya Dinao"". Leina la gagwe le tla sala le rona jaaka Lebala la Metshameko la kwa Atteridgeville la Lucas ""Masterpieces"" Moripe, le reeletswe ka ene ka ngwaga wa 2010.• Rre Breyten Breytenbach, yo e neng e le mokwadi wa moAforika Borwa wa dipoko, dibuka tsa dinaane, e le motaki le molweladitshwanelo tsa batho. O ne a itsege thata ka gore ke moboki yo a sa ithapeletseng puso e e gatelelang batho e bile o ne a sa batle go utlwa sepe ka puso ya tlhaolele.• Rre Jean-Jacques Cornish, motlhankedi wa go bega dikgang yo a neng a tlotlega, morulaganyi wa dikgang e bile gape e le motlhankedi yo a dirang ditshwaelo mo dikgang tse di amang Aforika, yo a dirileng bonnete jwa gore dikgang tsa naga ya Aforika Borwa di a gasiwa mo lefatsheng ka bophara. O nnile gape le seabe mo go direng gore batho ba tlhaloganye sentle gore matsapa a kontinente le ditšhono tsa yona di tlhodiwa ke eng sentlentle.
Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete Pegelo ya Kopano ya Kabinete ya Laboraro, 12 Tlhakole 2025 e e Kopaneng le Pegelo ya Kopano ya Kabinete ya Laboraro, 29 Ferikgong 2025",21 Feb 2025,https://www.gov.za/news/cabinet-statements/statement-cabinet-meeting-12-february-2025-and-special-cabinet-meeting-29,https://www.gov.za/tn/news/cabinet-statements/pegelo-ya-kopano-ya-kabinete-pegelo-ya-kopano-ya-kabinete-ya-laboraro-12,"A.    Merero ya ga Jaanong
1.    Puo ya Maemo a Setšhaba (SoNA) ya Ngwaga wa 2025
1.1.    Kabinete e tlhagisitse kemonokeng ya yona e e tsetsepetseng mo go seo Moporesitente Cyril Ramaphosa a buileng ka sona mo go SoNA ya gagwe ya ngwaga wa 2025 fa a ne a eme setšhaba ka lefoko ka la bo 06 Tlhakole 2025 fa a bua ka ponelopele e kgolo ya go aga setšhaba se mo go sona maAforika Borwa otlhe a iponelang ka go lekalekana khumo le ditšhono tsa naga eno. 1.2.    Moporesitente o ikuetse mo go maAforika Borwa otlhe go tshwaragana mme ba tsaye dikgato tsa go tla ka ponelopele e botlhe ba dumelanang ka yona mmogo le lerato le botlhe ba nang le lona mo go ageng Aforika Borwa e e tswelang botlhe molemo.1.3.    Leano la Tlhabololo la Pakagare (MTDP) le lentšhwa le ema nokeng matsholo a puso gore a tle a direle setšhaba sotlhe mo nageng mme e leng seo se tla dirang gore maikaelelo a Puso e e Tshwaraganetsweng ya Naga (GNU) a kgone go diragadiwa. Gare ga tse dingwe, maitlhomo a MDTP ke go fokotsa botlhokatiro, tshokolo mmogo le ditlhwatlhwa tse di tsweletseng go tlhatloga tsa dilwana tse setšhaba se iphedisang ka tsona mmogo le go lwantshana le ditiragalo tsa botlhokotsebe le tsa bogodu.1.4.    Letsholo la dipeeletso tse dikgolo la bokanaka dibilione tsa diranta di le 940 le Moporesitente Ramaphosa a buileng ka lona, le le tla tshegetsang kago ya mafaratlhatlha a mantšhwa le kgodiso ya a a ntseng a le teng mo pakeng ya dingwaga di feta di le tharo tse di tlang, le baya kwa setlhoeng kago ya mafaratlhatlha mo kgolong ya ikonomi ya naga ya rona le mo go tlholeng ditiro.1.5.    Puo eno e tlhagisitse ditsela tse di tlhamaletseng tse di tla samaganang le dikgwetlho tse di leng teng mo mebasepaleng, segolobogolo mo go tlhokomeleng mafaratlhatlha a a botlhokwa. Puo eno e tlhagisitse gape le tshedimosetso e e tseneletseng e e ka ga ka fao go tla samaganwang le dikgwetlho tsa go tlhaela ga metsi mo nageng ya rona, go tsenyeletsa le go godisa mafaratlhatlha a mentsi mme seo se tla diragadiwa ka go beeletsa dibilione tsa diranta di le 23 mo diporojekeng di le supa tse dikgolo tsa mafaratlhatlha a metsi.1.6.    Moporesitente Ramaphosa o tlhagisitse maikano a puso a go ema nokeng maAforika Borwa ka go ba tlamela ka matsholo a a farologaneng a go tlhokomela setšhaba mo mererong ya kalafo, thuto, tlhokomelo ya baagi, katiso le tlhatlhelelo ya baagi mmogo le matsholo a go thapa baagi mo metseng, diphesente di ka nna 60 tsa letlole la naga a dirisediwang go duela megolo ya go tlhokomela setšhaba.1.7.    Moporesitente o totobaditse ntlha ya gore naga ya rona e a ipusa e bile e na le temokerasi ya molaotheo, mmogo le gore naga ya Aforika Borwa e tla tswelela go emelela batho, mmogo le ba bangwe go ralala le lefatshe ba ba santseng ba le ka fa tlase ga go busiwa ka molao wa tshipi le ka fa tlase ga kgatelelo 1.8.    Kabinete e ikuetse mo makaleng otlhe mo setšhabeng go ema nokeng matsholo otlhe a Moporesitente a buileng ka ona mo go SoNA mme ba dirisane le puso jaaka re rulaganya setšhaba sa rona go tsaya leeto le re tla tsenang mo go lona mo ngwageng yo re o tobileng.
2.    Go Tshwaraganela Naga ya Aforika Borwa
2.1.    Kabinete e ikuela mo go maAforika Borwa otlhe go ipopa ngatana go ema nokeng naga ya rona e ntle mo dinakong tsa gompieno tse go gasaganeng tshedimosetso e e latlhetsang, ya maaka le ya go menelana lemena eo maitlhomo a yona e leng go buelela puso ya naga ya rona maaka mmogo le go thuba kgolaganyo mo setšhabeng sa rona.2.2.    Ga re a tshwanela go letlelela maaka go re phuaganya; re setšhaba se se nonofileng se se nang le dilo di le dintsi tse re tshwanang ka tsona e bile mo hisetoring ya rona go itshupile gore ga go kgwetlho epe e re kileng ra mekamekana le yona ya re palela. Maina a rona a a bediwa gore re emelele naga ya rona e re e ratang, e leng naga e e ikokotletseng ka meetlo ya temokerasi e e buang ka go se tlhoane ka ntlha ya semorafe, go itshokelana, go utlwelana botlhoko, go nna le kagiso, go nna le phimolakeledi, go nna le kgololesego le go dira gore batho ba nne le seriti.2.3.    Jaaka re itse sentle seo se kileng sa re diragalela mo nakong e e fetileng, ga re kitla re ikgatolosa ditiragalo tse di diragalang mo lefatsheng tse di iponagatsang gore ke tsa dikgatakako tsa ditshwanelo tsa batho, e bile ga re kitla re itlhokomolosa batho ba ba tlhokileng lesego ba ba itlhokelang fela gore re ba emelele ka lentswe la rona gore re kgaleme ditiragalo tse di diragalang ba tle ba se boge phetelela. Kabinete e boeletsa mafoko a ga Moporesitente Ramaphosa gore setšhaba sa rona ga se kitla se iteseletsa gore go tshamekelwe fa godimo ga tlhogo ya sona.2.4.    Naga ya Aforika Borwa ke legae la mang le mang yo a nnang mo go yona, e bile re seoposengwe le fa re ntse re farologane. Tla re emeng ka lefoko le le lengwe re emeleleng dikgatlhegelo tsa naga ya rona, boipuso jwa yona le temokerasi ya yona e e ikaegileng ka molaotheo. Mmogo re aga setšhaba se se rotloetsang puisano le setšhaba, go ipopa ngatana le go rata mongwe le mongwe jaaka re ithata, go sa kgathalesege gore motho yoo ke wa morafe ofe.
3.    Ikonomi
3.1.    Molao wa go Amogiwa ga Lefatshe
3.1.1.    Molao wa go Amogiwa ga Lefatshe wa ngwaga wa 2024, yo mo malobanyaneng o saenilweng gore jaanong o ka amogelwa go nna molao wa semmuso, morago ga gore go latelwe dithulaganyo di gana go fela tsa go batla maikutlo le ditshwaelo tsa baagi, ke molao yo dithulaganyo tsa ona di ikaegileng ka molaotheo yo o netefatsang gore lefatshe le amogiwa ka mokgwa yo o sa tseyeng letlhakore le go latela mabaka a a utlwagalang go abelwa ditlhokwa tsa setšhaba fela jaaka Molaotheo wa Rephaboliki ya Aforika Borwa wa 1996 o kaela. Molao yono ga se semaka mo lefatsheng go nne dinaga tse dingwe mo lefatsheng lotlhe le tsona di na le melao ya go amogiwa ga lefatshe e e lebelelang gore setšhaba se tlhoka dilo tse di rileng mme lefatshe le le rileng le ka solwa mosola go diragatsa ditlhokwa tseo mme e bile gape melao eo e tlhokomela gape le ditshwanelo tsa beng ba mafatshe ao.3.1.2.    Kabinete e tsibogetse molao wa puso ya Amerika yo o rebotsweng ke Moporesitente Donald Trump, yo o ntshitseng matshwenyego a yona mo ditatofatsong tsa gore naga ya rona e rebola dipholisi tse di tlhaolang batho go ya ka semorafe mmogo le tseo di gatakakang ditshwanelo tsa batho, e leng dilo tseo di gakadiwang thata ke Molao wa go Amogiwa ga Lefatshe. Molao wa Amerika ka bomadimabe o ikeme ka maaka e bile o gata mo motlhaleng wa ditiragalo tsa go phasalatsa maaka mmogo le mo setlwaeding sa go latlhetsa setšhaba ka go se bue nnete ka ga maitlhomo a nnete a molao wa go amogiwa ga lefatshe mme ditiragalo tseno maitlhomo a tsona ke go fuduwa mmudubudu wa go se utlwane ga merafe ka fa nageng ya rona.3.1.3.    Kabinete e tšhwela ka mathe ditatofatso tsa gore Puso ya Naga ya Aforika Borwa e setse e rebotse letsholo la go amoga batho mafatshe e bile “e tshawra morafe yo o rileng wa batho makgwakgwa”. Naga ya Aforika Borwa ke naga e e nang le temokerasi e e tswang mo molaotheong mme molaotheo ono o ikaegile ka tshireletso ya ditshwanelo tsa batho botlhe ba ba nnang ka fa nageng mme tshireletso eno e tsamaisana le karolo ya Molaotlhomo wa Ditshwanelo tsa Batho le ya Molaotheo. Molaotheo wa naga ya rona o kwadilwe ka mokgwa yo o kgontshang maAforika Borwa otlhe go dirisana mmogo go fedisa ditiragalo tse di saletseng tse di tlhodilweng ke tlhaolele, go tsenyeletsa le tsa go amogiwa ga mafatshe mo pusong ya tlhaolele. 3.1.4.    Naga ya Aforika Borwa e santse e eme ka le le reng go tshwanetswe go batliwe ditharabololo tse di sa tsenyeletseng tirisodikgoka fa go sa utlwanwe kgotsa mo mefuteng yotlhe ya dikgogakgogano. Naga ya rona e fela pelo gore e tla kopana neng le baemedi ba puso ya Amerika go ba tlhalosetsa ka pholisi ya go fetola batshodi ba lefatshe mmogo le ka merero ya botsalano jwa dinaga tsa rona ka bobedi.
3.2.    Bojanala 
3.2.1.    Kabinete e itumedisitswe ke tshedimosetso ya sešweng e e ka ga dipalopalo tsa batsayamaeto ba ba etelang ka fa nageng e e totobatsang gore lekala la bojanala la naga ya Aforika Borwa le tswelela go gola, mo go amogetsweng baeng ba le dimilione di le 8.92 ka ngwaga wa 2024, e leng palo e e gagamaditseng e e oketsegileng ka diphesente di le 5.1 fa e bapisiwa le ya mo ngwageng wa 2023.3.2.2.    Kontinente ya Aforika ke yona e e nang le baeng ba bantsi ba ba etelang naga ya Aforika Borwa, mo dimilione di le 6.8 tsa bajanala mo ngwageng wa 2024 e neng e le ba Aforika, mme palo eno e raya gore mo dipalong tsotlhe tsa batho ba ba etelang naga ya rona diphesente di le 76 ke tsa ba ba tswang mo Aforika. Go ya ka Lekgotla la Lefatshe la Merero ya go Tsaya Maeto le ya Bojanala, intaseteri ya bojanala e balelwa mo diintasetering tse di dirang letseno le le kanaka diphesente di le 8.8 mo go Seelosotlhe sa Ditlhagisiwa tsa Naga mo Ngwageng (GDP) mmogo le go tshegetsa ditiro di le dimilione di le 1.68. 3.2.3.    Kabinete e rotloetsa makala otlhe go sola mosola tšhono eno ka go ema nokeng intaseteri ya bojanala, go tshwara baeng sentle ka fa nageng ya rona mmogo le go rotloetsa baagi ka fa nageng gore le bona ba ikentshe ba tlhabelwe ke phefo ka go jela nala mafelo a bojanala a ka fa nageng a Sho’t Left. Bojanala ba ba batlang tshedimosetso ka botlalo ka ga mafelo a bojanala a naga ya Aforika Borwa e nang le ona ba ka etela webesaete ya www.southafrica.net
3.3.    Kopano e Kgolo ya Beng ba Meepo mo Nageng ya Aforika 
3.3.1.    Kabinete e itumedisitswe ke tiro e e tsamaileng sentle ya go amogela baeng ba ba neng ba tsenetse Kopano e Kgolo ya Beng ba Meepo mo Nageng ya Aforika e e neng e tshwaretswe kwa Motsekapa go tloga ka la bo 02 go fitlha ka la bo 06 Tlhakole 2025 e molaetsamogolo wa yona o neng o re: “Go Dira Bonnete jwa gore Meepo ya Aforika e Tswelela go Dira le mo Isagong”. Kopano eno e tshwerwe lekgetlo la ntlha ka ngwaga wa 1994 mme mo sebakeng sa dingwaga di feta di le 30 tsa temokerasi e setse e godile mo jaanong e leng e nngwe ya dikopano tse dikgolo mo lefatsheng tse go kopanang batlhankedi ba ba nang le seabe se segolo mo meepong.3.3.2.    Kopano ya monongwaga e ne e tsenetswe le ke baemedi ba metse e meepo e leng mo go yona go fatlhosa beng ba meepo ka ditlhokwa tsa baagi ba metse eo, matshosetsi a ba nang le ona le seabe se diporojeke tsa meepo eno di nang le sona mo baaging bano. E thusitse gape le ka go tlhatlhelela baagi ka go nna le kitso fa go tla mo go nneng le seabe mo go tseyeng ditshweetso ka diporojeke tsa meepo.3.3.3.    Kabinete e itumeletse tšhono e e tlhodilweng ke kopano eno mo go direng gore naga e nne e nngwe ya tseo di di gogang kwa pele mo dikgwebong tsa meepo mmogo le mo go tlhagiseng ditšhono tsa go dira dipeeletso mo lekaleng la meepo. Bokgoni jwa naga ya rona fa go tla mo meepong ke jwa go epa diminetale tse di farologaneng tsa polatinamo (di-PGM), tshipi ya mankanese mmogo le gauta. Mo ngwageng wa 2023, naga ya Aforika Borwa e ne e le yona mo lefatsheng e e di gogagng kwa pele fa go tla mo go epeng di-PGM, ya thopa maemo a bo 13 mo dinageng tse di tlhagisang gauta ka bontsi mme e bile gape naga ya Aforika Borwa ke e nngwe ya dinaga tse mo lefatsheng di tshwereng diphesente di le 37 mo lefatsheng tsa tshipi ya mankanese
4.    Merero ya Boditšhabatšhaba
4.1.    Paka ya Aforika Borwa ya go Okama Maemo a Boporesitente jwa Mokgatlho wa Dinaga di le Masomeamabedi (G20) 
4.1.1.    Paka ya Aforika Borwa ya go okama maemo a Boporesitente jwa G20 e gatela pele ntle le go kgorelediwa ke sepe mme naga e tla nna le dikgolagano tse dikgolo le dinaga tse dingwe tse e leng karolo ya G20 maitlhomo e le go rarabolola dintlha tse di tlhobaetsang tse lefatshe le tobaneng le tsona gore go fitlhelelwe ditharabololo tse di tla nnelang ruri tse selo sa ntlha se di tla lebanang le sona e tla nnang tlhokomelo ya batho botlhe.4.1.2.    Go na le dikopano tse dikgolo di le dintsinyana tse di rulaganyeditsweng go tshwarwa mo tsamaong ya ngwaga otlhe, mme tsona di tsenyeletsa kopano ya G20 e e ka ga Setlhopha sa Tiro ya go Tlhola Ditiro mme yona e tla tshwarwa go tloga ka la bo 18 go fitlha ka la bo 21 Tlhakole 2025 mo go tla tsepamisiwang mogopolo mo mererong ya ditiro le ya bathapiwa.4.1.3.    Kopano ya Ntlha ya Ditona tsa Mafapha a Merero ya Botsalano jwa Dinaga tsa Boditšhabatšhaba e tla tshwarwa go tloga ka la bo 20 go fitlha ka la bo 21 Tlhakole 2025 kwa Johannesburg. Go solofetswe gore mo kopanong eo go tla atlhaatlhiwa merusu e e renang mo lefatsheng ka bophara mmogo le go buisana ka diphetogo tsa go fetola ditheo tsa go busa tsa lefatshe.4.1.4.    Naga ya rona e ithulaganyetsa go roma baromiwa ba puso mmogo le baeteledipele ba bangwe go leba kwa dinageng tse di farologaneng mo kontinenteng ya Aforika le mo lefatsheng ka bophara go isa molaetsa kwa dinageng tseo wa gore ke eng se naga ya rona e batlang go se diragatsa mo pakeng ya yona ya Boporesitente jwa G20.4.1.5.    Naga ya Aforika Borwa e tla tshwara gape le kopano ya Ditona tsa Mafapha a Matlole a Dinaga tsa Boditšhabatšhaba e e tla tsenelwang gape le ke Ditlhogo tsa Dibankakgolo tsa Dinaga tseo e e tla tshwarwang go tloga ka la bo 26 go fitlha ka la bo 27 Tlhakole 2025 kwa Cape Town International Convention Centre. Morago ga kopano eno go tla latela kopano e e tshwarwang ke Batlatsi ba Ditlhogo tsa Dibankakgolo tsa Dinaga tseo mme yona e tla tshwarwa ka la bo 24 le la bo 25 Tlhakole 2025. 4.1.6.    Naga ya Aforika Borwa e okame maemo a Boporesitente jwa G20 ka la bo 01 Sedimonthole 2024 mme ga jaanong go samaganwe le dipuisano tse di tsamaisanang le molaetsamogolo yo o reng: “Go Ipopa Seoposengwe, Go Tlisa Tekatekano le Go Ritibatsa Maemo” mme maitlhomo ke go dira matsapa a gore go se nne le ope yo a tlogelwang kwa morago.
4.2.    Maemo kwa Nageng ya Democratic Republic of the Congo (DRC)
4.2.1.    Kabinete e roletse hutshe bagale ba masole ba le 14 ba naga ya Aforika Borwa ba ba tlhokafetseng kwa DRC mo malobanyaneng fa ba ne ba samagane le letsholong la go tlisa kagiso la go ema nokeng letsholo la Dinagakopano (UN). Masole ano a ne a rometswe kwa nageng eo go ya ka Letsholo la Dinaga tse di Dirisanang Mmogo tse di kwa Borwa jwa Aforika mo Seemong sa DRC (SAMIDRC) mmogo le go ya ka Letsholo la Mokgatlho wa go Ritibatsa Maemo wa Dinagakopano kwa DRC (MONUSCO). 4.2.2.    Kabinete e totobaditse ntlha ya gore naga ya Aforika Borwa e tla tswelela go tshameka karolo ya yona ya go tlisa kagiso mmogo le ya go ema nokeng dinaga tse dingwe tsa Aforika tseo di re thusitseng gore le rona re gololesege jaaka di ne di tshegetsa lefoko la rona le go re tlamela ka dilwana tse dingwe tse re neng re di tlhoka.4.2.3.    Kabinete e lomilwe tsebe gape le ka seo se diragalang ga jaana kwa botlhaba jwa DRC mme e dirile boikuelo jwa gore maphata otlhe a ikobele maiteko otlhe a ga jaana ao maitlhomo a ona e leng go fitlhelela ditharabololo, mmogo le go ikobela boikuelo jwa gore ntwa e fedisiwe ka ponyo ya leitlho mme ditirelo tse di botlhokwa di busediwe tirong.4.2.4.    Kabinete e itumedisitswe gape le ke dikgato tseo baeteledipele ba SADC ba di tsereng tseo maitlhomo a tsona e leng go tla ka tharabololo ya ntwa eo mmogo le go rulaganyetsa gore batho ba ba tlhokafetseng le ba ba gobetseng ba naga ya Aforika Borwa, Malawi le Tanzania ba busediwe kwa dinageng tsa bona. Ditlamorago tsa Kopano ya Ditlhogo tsa Mebuso e e neng e tshwaretswe kwa Tanzania ka la bo 8 Tlhakole 2025 e e neng e le mabapi le ntwa eno e re neile tsholofelo e e seng kana ka sepe fa go tla mo karolong e e aparetsweng ke meruso ya botlhaba jwa DRC. 4.2.5.    Kabinete e touteletse maikaelelo a setšhaba sa rona a gore go tshwanetswe go fitlhelelwe ditharabololo ntle le ntwa mme ditharabololo tseno di tshwanetse go dira bonnete jwa gore kwa DRC go nna le taolo fa ka fa letlhakoreng le lengwe baagi ba naga ya Congo ba tshwarwa sentle.
5.    Letsholo la Operation Vala Umgodi
5.1.    Kabinete e akgotse matsapa a a dirilweng ke Tirelo ya Sepodisi sa Aforika Borwa (SAPS) a go lwantshana le ditiragalo tsa bogodu jwa dirašwa tsa meepo ka go dirisa letsholo la Operation Vala Umgodi. Letsholo leno fa e sale ka Sedimonthole 2023 le setse le thusitse gore go tshwarwe batho ba feta 18 000. Magodu a dirašwa tsa meepo a ka nna 1 700 a tshwerwe kwa moepong wa kwa Stilfontein fa e sale go simololwa ka Phatwe 2024. Mo tiragalong eno ya go lwantshana le bogodu jwa dirašwa tsa meepo, go thopilwe gape le ditlhobolo di le 458, dikolo di le 12 000, diteroko di le 283, dijanaga di le 303 mmogo le metšhini e megolo e le 84. Go thopilwe gape le madi a mo seatleng a a kanaka dimilione tsa diranta di le tlhano mmogo le ditaemane tse di tala tse di ka dirang madi a le kanaka dimilione tsa diranta di le 32.5.2.    Kabinete e itumedisiwa ke matsapa otlhe a a ntseng a diriwa ke sepodisi mo go lwantshaneng le bogodu jwa dirašwa tsa meepo jaaka mo mafelong a a farologaneng ka fa nageng go samaganwe le letsholo leno la Operation Vala Umgodi. 5.3.    Kabinete e akgotse gape le matsapa a sepodisi a go tshwara mapodisi a le mane a a belaelwang gore ke ona a a fitlhileng le go thusa go tshabisa komangkanna wa digongwana tsa bogodu jwa dirašwa tsa meepo, e bong Neo James Tsoaeli, yo a itsegeng gape ka leina la ‘Tiger’. Kabinete e gateletse gore mapodisi ka dinako tsotlhe a tshwanetse go ipaya mo maemong a a kwa godimo fa go tla mo mekgweng ya bona le mo go direng tiro ya bona ka manontlhotlho. 5.4.    Kabinete e ikuetse mo go Setheo sa Bosekisi jwa Naga gore se dire bonnete jwa gore batho botlhe ba ba amegang mo ditiragalong tsa mothale ono tsa bogodu ba rwesiwe maikarabelo mme ba rebolelwe katlholo e e bogale go gaisa.
6.    Merero ya Kemonokeng ya Setšhaba 
6.1.    Lephata la Thuto
6.1.1.    Kabinete e akgotse barutwana ba materiki ba ngwaga wa 2024 jaaka ba fitlheletse dipholo tse dintle go gaisa fa e sale go tloga ka ngwaga wa 1994, jaaka go falotse palo ya barutwana ba le kanaka diphesente di le 87,3, mme seno se raya gore palo eno e tlhatlogile ka diphesente di le 4,4 go tloga ka ngwaga wa 2023. Barutwana ba le 615 429 ba falotse ditlhatlhobo tsa bona tsa Lekwalo la Naga la Dithuto tse Dikgolwane, mme mo go bona botlhe, barutwana ba ba batlileng go dira halofo ya palo ya bona ba falotse ka dipholo tse di ba letlang go ka tsweletsa dithuto tsa bona kwa diyunibesiting, fa barutwana ba le 320 000 bona ba falotse ka dinaledi.6.1.2.    Dipholo tseno tsa barutwana ba materiki ba ngwaga wa 2024 ke sesupo sa kgatelopele e re setseng re e dirile, jaaka re tla bo re keteka Dingwaga di le 30 tsa Kgololesego le Temokerasi. Di supa gape le gore re busetsa kwa morago lefa le le neng le logetswe maano la puso ya tlhaolele la go dira gore tshika morago ga tshika e palelwe ke go tswa mo tshokolong, la khumanego le la go tlhoka ga baagi ba bantsi ba naga ya Aforika Borwa.
6.2.    Madi a loago 
6.2.1.    Kabinete e ikuetse mo go batho botlhe ba ba amogelang megolo ya go thusa setšhaba ya puso go leba kwa dikantorong tsa Postbank go ya go fetola Karata ya Mmala wa Gauta ya bona ya Setheo sa Tshireletso ya Loago sa Aforika Borwa (SASSA) mme ba ikwadisetse Karata ya Mmala o Montsho pele ga Labotlhano wa la bo 28 Tlhakole 2025 gore ba tle ba kgone go tswelela go amogela dituelelo tsa megolo ya bona ya SASSA.6.2.2.    Baagi ba ba amogelang megolo ya go thusa setšhaba ba ka leba kwa dikantorong tse di gaufi le bona tsa Postbank tse di fitlhelwang mo meagong ya mabentlele go tshwana le ya Checkers, Shoprite, Pick n Pay, Usave, mmogo le Boxer ko ba ka iponelang Dikarata tsa bona tsa Mmala o Montsho.6.2.3.    Fa la bo 28 Tlhakole 2025 le sena go garela, Dikarata tsa Mmala wa Gauta tsa SASSA ga di sa tlhole di tla dira fa o batla go e dirisa kwa ATM le kwa mabentleleng.
6.3.    Dipalopalo tsa Dikotsi tsa mo Mebileng mo Pakeng ya Dikeresemose
6.3.1.    Kabinete e nopotse gore dipalopalo tsa ntlha tsa ngwaga wa matlole wa 2024/25 tsa matsholo a Dikotsi tsa mo Mebileng mo Pakeng ya Dikeresemose di bontsha gore dikotsi tsa mo mebileng, segolobogolo tse di tlhodiwang ke maitsholo a a botlhaswa a batho, di tsweletse go dira gore naga ya rona e aparelwe ke leru le lentsho.6.3.2.    Mo dipalopalong tsotlhe tsa dikotsi tseno, diphesente di le 87 tsa tsona ke tse di bakilweng ke maitsholo a a botlhaswa mo mebileng mme ona a tsenyeletsa a batho ba ba thulang batho ba bangwe ka dijanaga mme morago ba le botse phokoje, a batho ba ba kgabaganyang mebila gongwe le gongwe le mo ba sa tshwanelang go kgabaganya teng, a batho ba ba kgannang ba lapile, a batho ba ba retelelwang ke go laola dijanaga tse ba di kgannang, a go siana ka lebelo le le kwa godimo go feta selekano mo mebileng, a go kganna ba bo hupile mmogo le a go sega tsebe ka sejanaga le mo go sa tshwanelang.6.3.3.    Kabinete e ikuetse mo go batho botlhe ba ba dirisang mebila ya naga ya rona go fetola maitsholo a bona, mmogo le mo go mapodisi a mo mebileng go dira gore botlhe ba ba gatakakang melao ya tsela ba di game ba sa di tlhapela. Dikotsi tseno tsa mo mebileng di tlhakatlhakanya matshelo a batho ba ba senang molato, di tlogela malapa a le mo khutsafalong e e seng kana ka sepe mmogo le go dira gore ikonomi ya naga ya rona e dirise dibilione tsa diranta ka ngwaga go dirolola diphoso tseno.
B. Ditshwetso tsa Kabinete tse di Tserweng mo Kopanong e e Itlhophileng ya Kabinete e e Neng e Tshwerwe ka la bo 29 Ferikgong 2025 
Kopanong e e Itlhophileng ya Kabinete e tshwerwe ka la bo 29 Ferikgong go atlhaatlha dintlha di le dintsinyana tse di botlhokwa tse di amang merero ya ka fa nageng le ya boditšhabatšhaba.
1.    Maemo a Pabalesego mo Kgaolong e e kwa Borwa jwa DRC
1.1.    Kabinete e lomilwe tsebe ka maemo a pabalesego kwa kgaolong ya borwa jwa DRC ao a dirileng gore masole a SAMIDRC mmogo le a MONUSCO a naga ya Aforika Borwa, Tanzania, Malawia le Uruguay a latlhegelwe ke matshelo a ona. 1.2.    Kabinete e rometse matshediso a yona kwa go ba malapa le ditsala mmogo la kwa masoleng a a neng a dira mmogo le masole a maAforika Borwa a le 14 a a latlhegetsweng ke matshelo a bona mo matsholong a go tlisa kagiso a SAMIDRC le a MONUSCO 1.3.    Kabinete e rometse matshediso a yona gape le kwa mebusong kwa ditšhabeng tsa dinaga tsa United Republic of Tanzania, Malawi mmogo le Uruguay jaaka le bona ba latlhegetswe ke matshelo a masole a bona. 1.4.    Puso ya naga ya Aforika Borwa e tswelela go ema nokeng matsholo otlhe a a etelelwang kwa pele ke SADC, Mokgatlhotshwaraganelo wa Aforika (AU) mmgo le a UN mo go tliseng kagiso kwa botlhaba jwa DRC jaaka seno e le karolo ya maiteko a AU a 2063 a a mabapi le go fedisa dintwa.
2.    Go Gogelwa kwa Morago ga Matlole a go re tswa Thuso a Puso ya Amerika
2.1.    Kabinete e tsopoletswe ka ga dikgato tsa Puso ya Amerika tsa go gogela kwa morago matlole o go re tswa thuso le gore dikgato tseno di tla nna le seabe se se kanakang mo nageng ya Aforika Borwa, segolobogolo mo matsholong a HIV/AIDS le a TB. 
2.2.    Naga ya Aforika Borwa mo ngwageng wa matlole wa 2024/25 e ne e samagane le letsholo le le namagadi la go thibela HIV/AIDS, go dira diteko, go okobatsa bolwetse le go bo tlhokomela mo ditikologong di le 52 mme letsholo leno le biditse madi a le kanaka dibilione tsa diranta di le 46.8. Mo kemonokeng eo re neng re e amogela ka Letsholo la Moporesitente wa Naga ya Amerika mo Leanong la go Tsibogela Kalafo ya AIDS (PEPFAR), leo le enngwang nokeng gape le ke Setheo sa Puso ya Amerika sa Merero ya go Tlisa Tlhabologo mo Dinageng tsa Boditšhabatšhaba, le thusa naga ya rona ka go nna le seabe se se kanaka diphesente di le 17 tsa madi otlhe a re buileng ka ona ano mme le thusa mo ditikologong di le 27 mo diporofenseng di le robedi.
2.3.    Puso ya naga ya Aforika Borwa ke yona e e tlamelang letsholo la melemo ya go okobatsa le go thibela go tshwaetsana ka kokwanatlhoko ya lebolelateng ka diphesente di le 90 mme Letlole la Thuso ya Lefatshe lona le thusa ka go tlamela ka matlole a a ka dirang diphesente di le 10 tse di setseng. Mo ntlheng eno, matlole a PEPFAR a duelela fela megolo ya badiredi ba ba thusang mo ditikologong tseno di le 27 mmogo le go duelela dithulaganyo tse di ba kgontshang go dira tiro ya bona.
2.4.    Puso e a itse gape le gore tshwetso eno ya go gogela kwa morago matlole le yona ka boyona e gogetswe morago nakwana sebaka sa matsatsi a le 90 go kgontsha Puso ya Amerika go itshekatsheka sentle pele e ka tsaya tshwetso ya bofelo.
2.5.    Kabinete e batla go netefaletsa maAforika Borwa otlhe gore puso ga e kitla e letlelela gore maemo a tswe mo taolong mo a tla dirang gore moAforika Borwa mongwe le mongwe yo a nwang melemo a iphitlhele a palelwa ke go nwa melemo ya gagwe.
C. Bao ba Thapilweng
Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
1.1.    Kabinete e dumelane mo ntlheng ya gore go atolosiwe konteraka ya tiro ya ga Mme Nompumelelo Mpofu gore a tswelele go okama maemo a Mokaedikhuduthamagamogolo (CEO) wa Setlamo sa Mafelo a Boemafofane a Aforika Borwa (ACSA) SOC Limited ka sebaka sa dikgwedi di le 17, go simolola ka la bo 01 Tlhakole 2025.
1.2.    Kabinete e ikuetse mo go ACSA go baya kwa setlhoeng tlhokomelo le tsosoloso ya meago le dithoto, mmogo le go dira bonnete jwa gore monongwaga setheo seno se dira tiro e e tswileng diatla fa go tla mo tsamaisong ya batsayamaeto le dithoto ka go dira bonnete jwa gore di tsamaisiwa ka nako le ka thulaganyo e e tshwanetseng mo meagong yotlhe ya boemelafofane .1.3.    Kabinete e dumelane gape le mo ntlheng ya go thapiwa ga ditokololo tse e seng tsa khuduthamaga mo Botong ya Sekema sa Naga sa Thuso ya Baithuti ka Ditšhelete tsa go Tsweletsa Dithuto (NSFAS): a.    Ngaka Karen Stander (Monnasetulo);b.    Mme Ndileka Portia Loyilane;c.    Moatefokate Richardt Tlou Ramashia;d.    Rre Lavandran Nanda Gopaul;e.    Mme Philisiwe Sibiya;f.    Mme Clarinda Elizabeth Simpson;g.    Mme Prashika Mahesh; h.     Ngaka Siyanda Brightboy Mngadi;i.    Mme Karabo Mohale;j.    Mme Mampiane Johanna Maphutha;k.    Ngaka Mugwena Maluleke; mmogo lel.    Ngaka Marcia Socikwa.
1.4.    Ditokololo tseno e tla nna karolo ya Boto eno, go ya fela jaaka Molao o kaela.
D. Ditshwetso tsa Kabinete tse di Tserweng mo Kopanong ya Kabinete e e Neng e Tshwerwe ka la bo 12 Tlhakole 2025
1.    Go Nna Karolo ya Thulaganyo ya Tlhokomelo ya Mafelo a a Kopanetsweng a Mawatle - Tumelano e go Dumelanweng ka yona kwa Nairobi 
1.1.    Kabinete e amogetse dikgato tsa go isa kwa Palamenteng Tumelano ya ICZM e e ka ga Mawatle a a ka fa Kgaolong ya Bophirima jwa India.1.2.    Tumelano eno e go Dumelanweng ka yona kwa Nairobi ke leano la go tsamaisa tiro le le thusang maphata otlhe gore ka bo ona kgotsa ka go ipopa ngatana a diragatse dikgato tse go utlwanweng ka tsona tsa ICZM mo Kgaolong ya Bophirima jwa India. Tirisanommogo eno e e magareng ga puso, mekgatlho ya baagi le makala a poraefete e tla tlisa Kgaolong ya Bophirima jwa India e e nang le dinoka tse di itumedisang, mafelo a a gaufi le mawatle mmogo le mawatle. Naga ya Aforika Borwa e tsentse tirisong tumelano eno ka la bo 12 Lwetse 2023. 1.3.    Tumelano eno e bulela ditšhono di gana go fela mo nageng ya Aforika Borwa, mme di akaretsa le tsa bokgoni jwa naga jwa go samagana le seabe se phetogo ya maemo a loapi e nang le sona,fa ka fa letlhakoreng le lengwe e samagana le go rotloetsa tiriso ya dimela le ditshedi tse di farologaneng go tlhagisa melemo le go nna le tlhago e e senang bana ba phefo.
2.    Khonferense ya Ditona tsa Mafapha a Lefatshe ka Bophara a a Emang Nokeng Dkgwebopotlana le tse Dikgolonyana (di-SME) 
2.1.    Kabinete e neseditse pula dikgang tsa gore naga ya Aforika Borwa ke yona e e tla tshwarang Khonferense eno ya Ditona tsa Mafapha a Lefatshe ka Bophara a a Emang Nokeng di-SME, mme e tla diragatsa maikarabelo ano ka go thusana le Tikwatikwe ya Boditšhabatšhaba e e ka ga go Gwebisana, mme e tla tshwarelwa kwa Durban go simolola ka la bo 22 go fitlha ka la bo 24 Phukwi 2025. Khonferense eno e tla tsenelwa ke baromiwa go tswa kwa dinageng di le 190 mme maitlhomo ke go rulaganya gore re nne le tirisanommogo e e tla re thusang mo go ageng dikgwebopotlana, tse dikgolwane le tse dikgolo tsa maemo a boditšhabatšhaba (di-MSME). 2.2.    Khonferense eno e tla naya naga ya Aforika Borwa tšhono ya gore le yona e bontshe bokgoni jwa yona mo go buleng di-MSME mme seno se tla dira gore naga eno e nne mo maemong a a itumedisang fa go tla mo go ngokeleng dipeeletso le mo go rulaganyetseng go dirisana mmogo mo go tlhomeng di-MSME.
3.    Go Tshwara Samiti ya Lefatshe ya Batlhankedi ba ba Fofisang Difofane ba mo Nakong e e Tlang (NGAP) 
3.1.    Kabinete e neseditse pula dikgang tsa gore go tla tshwarelwa ka fa nageng Samiti ya Lefatshe ya NGAP mme go tshitshinngwa gore e tshwarelwe kwa Johannesburg go tloga ka la bo 22 go fitlha ka la bo 25 Moranang 2025. Setheo sa Taolo ya Difofane tse di Rwalang Baagi tsa Naga ya Aforika Borwa se tla tshwara samiti eno ka go dirisanammogo le Mokgatlo wa Boditšhabatšhaba wa Difofane tse di Rwalang Baagi, e leng setheo sa UN se se dirang ka ditiro tse di sa tlwaelegang. 3.2.    Samiti eno e botlhokwa thata mo lephateng la difofane gonne e rotloetsa mebuso go dirisana mmogo gore e kgone go bona gore ke fa kae fao e tlhaelang gone fa go tla mo go thapeng badireding mmogo le mo go nopoleng ditlhokwa tsa lephata leno. Ga se fela gore seriti sa naga se tla fetoga mo lephateng la difofane la boditšhabatšhaba, jaaka naga ya Aforika Borwa e tla bo e le yona e go tshwaretsweng kopano eno kwa go yona, mme se sengwe gape ke gore kopano eno e tla naya naga ya Aforika Borwa tšhono ya go kopanya lephata la difofane gore le tle le kgone go loa maano a a tla dirang gore NGAP e se nyelele. Kopano eno e tla naya gape le bašwa ba naga ya Aforika Borwa tšhono ya gore ba iponele kitso le tlhatlhelelo e ba e tlhokang go ka feletsa ba iponetse ditiro mo lephateng la difofane.
E. Bao Ba Thapilweng
Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
1.    Rre Riedewaan Bakardien o thapilwe go nna Mokaedikhuduthamagamogolo (CEO) mo Setheo sa Naga sa go Sela Ditlakala tsa Didirisiwa tse di Dirisang Matlhasedi a Lesedi. 
2.    Go thapiwa ga ditokololo tsa Boto ya Postbank SOC Limited (a)    Rre Khayalethu William Ngema (Monnasetulo);(b)    Mme Karabo Joyce Siyila;(c)    Rre Krishen Ganas Sukdev;(d)    Rre Ismail Adam Mamoojee;(e)    Mme Nthatho Minyuku;(f)    Mme Wongakazi Faith Helen Majola; mmogo le (g)    Mme Noluyolo Yoza Jekwa.
F.    Ditiragalo tse di Tlang
1.    Lekgotla la Lephata la Thuto ya Motheo
1.1.    Moporesitente Ramaphosa o tla ema ka lefoko Lekgotla la Thuto ya Motheo ka Labone wa la bo 27 Tlhakole 2025 kwa Hoteleng ya Birchwood kwa OR Tambo Conference Centre kwa Johannesburg. Kopano eno e tla tshwarwa ka molaetsamogolo yo o reng: “Go Gagamatsa Metheo ya go Ithuta gore re tle re nne le Bokamoso jo bo Senang Bana ba Phefo jo bo Siametseng Thulaganyo ya Thuto.”.
G.    Melaetsa
1.    Melaetsa ya go Akgola
Kabinete e romela melaetsa ya yona ya go akgola le go eletsa masego kwa go:

Mme Tshego Gaelae, yo a fentseng korone ya go nna Mmabontle wa Lefatshe mo Ngwageng wa 2025 mme ke ene mosadi wa ntlha wa motho yo montsho go ka fenya korone eno e e tlotlomadiwang. 
Rre Wouter Kellerman, moAforika Borwa yo a tumileng ka mmino wa dilediiwa tsa melotsana jaaka a fentse Kabo ya Grammy mo Moletlong wa bo 67 wa Dikabo tsa di Grammy o o neng o tshwaretswe kwa Los Angeles, kwa Amerika, ka la bo 2 Tlhakole 2025. Kellerman o fentse Kabo ya Grammy ya Best New Age, ka alebamo ya gagwe ya Ambient or Chant Album for Triveni, e mo go yona a dirisaneng le motshameki wa tšhelo wa naga ya Japan e bong Eru Matsumoto mmogo le seopedi sa naga ya India e bong Chandrika Tandon.
Moatefokate Andy Mothibi, yo e leng Tlhogo ya Yuniti e e Batlisisang Dikgetse tse di Itlhophileng (SIU), jaaka a tlhophilwe lekgetlo le lengwe gape go nna Motlatsi wa Moporesitente mo Setheong sa Kgaolo ya Aforika mmogo le go nna karolo ya Komiti ya Khuduthamaga mo Setheong sa Boditšhabatšhaba sa go Lwantshana le Ditiragalo tsa Bogodu. 
Mme Maria Ramos, jaaka a thapilwe go nna Monnasetulo yo montšhwa wa banka e kgolo kwa nageng ya United Kingdom e bong Standard Chartered.
Moporofesara Refiloe Masekela jaaka a nopotse monongwaga gore e nne ene yo a amogelang Kabo e e tlotlegang ya Lefatshe ya Kalafo ya Malwetse a Mafatlha. Moporofesara Masekela e ne e le ene mosadi wa ntlha wa motho yo montsho dingwaga di le 18 tse di fetileng go ka nna ngaka ya malwetse a mafatlha. Ke moAforika Borwa wa boraro go ka fenya kabo eno.
Rre Dricus du Plessis, jaaka a dirile bontle mo go sireletseng lepanta la gagwe la Mogale wa Metshameko ya Ultimate Fighting Championship la batshameki ba boima jo bo fa gare lekgetlo la bobedi morago ga gore a fenye motshameki ka ene wa naga ya Amerika Sean Strickland ka tshwetso e e tserweng ke balaodi ba motshameko mme motshameko o ne o tshwaretswe kwa Sydney, kwa nageng ya Australia ka la bo 09 Tlhakole 2025. Du Plessis o tokafaditse gape le ka fao a fentseng motshameko ka teng jaaka jaanong a setse a fentse metshameko e le robongwe, e leng palo e e kwa godimo fa e sale metshameko ya batshameki ba boima jwa fa gare e nna teng.
Mme Prudence Sekgodiso jaaka a phimotse rekoto e e saleng e tlhodiwa ke ene ka go feta dimitara di le 800 mo dikgaisanong tsa metshameko ya basadi fa a ne a gaisana mo metshamekong ya World Athletics Indoor Tour Gold e e neng e Karlsruhe, kwa nageng ya Germany ka la bo 07 Tlhakole 2025. O garetse lebelo la gagwe morago ga gore le mo tsaye sebaka se se kanaka 1:59.88.

2.    Melaetsa ya Matshediso
Kabinete e romela matshediso a yona kwa ba lelapa le ditsala tsa:

Masole a Naga ya Aforika Borwa a mabedi a a tlhokafetseng fa serori se ba neng ba se nametse se menoga mo mmileng wa R31 fa gare ga Koopmansfontein le Delportshoop.
Baagi le puso ya Namibia go latela gore Rre Sam Nujoma, Moporesitente wa ntlha wa Namibia fa e sena go gololwa, a thule botala ka tlhogo. Rre Nujoma o ne a eteletse kwa pele ntwa ya go lwela gore naga ya gaabo e gololwe ka 1990 morago ga gore a tlhome mokgatlho wa dipolotiki wa naga ya Namibia yo o neng o itsege ka South West Africa People’s Organisation ka dingwaga tsa bo ma1960.
Mme Senamile Masango, mosadi wa ntlha wa mothomontsho wa moAforika Borwa go ka nna motlhankedi wa disaense tsa nyutleliya. E ne e le ene mosadi wa mothomontsho wa ntlha go nna karolo ya Setlhopha se se neng se goga Aforika kwa pele mo go direng dipatlisiso kwa Mokgatlhong wa Yuropa wa go Dira Dipatlisiso ka Nyutleliya, e leng laboratori e kgolo go di gaisa tsotlhe mo lefatsheng e e dirang dipatlisiso ka dikarolo tsa fisekise. 
Rre Douw Steyn, radikgwebo, moitlhamedi wa dikgwebo le motho yo a ratang go thusa ba bangwe yo tsholofelo ya gagwe e e sa tseyeng ke ditsuatsue mo bokgoning jo naga ya Aforika Borwa e nang le jona e mo kgarameditseng gore a dire dipeeletso le go thankgololo matsholo ka fa nageng. Rre Steyn o tswetse naga mosola ka botlhale jwa gagwe jwa dikgwebo, ka go nna moeteledipele yo a nang le ponelopele mmogo le go thusa ditšhaba di le dintsi ka tiro ya gagwe ya go thusa ba ba tlhokang thuso.

Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete ya Laboraro, 26 Tlhakole 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/tn/news/cabinet-statements/statement-cabinet-meeting-26-february,"A.    Merero ya ga Jaanong
1.    Kamano le Dinaga tsa Boditšhabatšhaba 1.1.    Maemo a Boporesitente a Aforika Borwa mo Mokgatlhong wa Dinaga di le Masomeamabedi (G20)1.1.1.    Maemo a Boporesitente a Aforika Borwa mo Mokgatlhong wa G20 a ragogile ka molaetsamogolo yo o reng: “Go Tshwaragana, Go Lekalekana le Go Tlhokomelana”, mme go setse go garetswe ka katlego Kopano ya Ntlha ya Ditona tsa Dinaga tsa G20 tsa Merero ya Botsalano le Dinaga tsa Boditšhaba e e neng e tshwaretswe kwa Johannesburg go tloga ka la bo 20 go fitlha ka la bo 21 Tlhakole 2025, mmogo Kopano e nngwe gape ya Ntlha ya Ditona tsa Dinaga tsa G20 tsa Merero ya Matlole le Ditlhogo tsa Ditheo tsa Dibanka tse Kgolo tsa Dinaga tseo mme kopano eo e santse e tshwaretswe kwa Motsekapa go tloga ka la bo 26 go fitlha ka la bo 27 Tlhakole 2025. 1.1.2.    Kopano ya ntlha ya Ditona tsa G20 tsa Merero ya Boditšhabatšhaba mo dinageng tsa bobona e neile ditona tseno tšhono ya go itshekatsheka mabapi le dikgwetlho tsa sepolotiki tsa mo dikgaolong tsa bona mme go ne ga buisanelwa ditsela tseo ba ka iponelang ditharabololo tsa dikgwetlho tseno. Kopano eno e eme nokeng ditshitshinyo tsa naga ya Aforika Borwa tse di ka ga go tlhokomela maemo a sepolotiki mo dikgaolong tsa bona, mmogo le go ema nokeng le dintlha tse naga ya Aforika Borwa e di beileng kwa setlhoeng go samagana le tsona mo maemong a yona a Boporesitente jwa G20, mmogo le go totobatsa ntlha ya gore Kopano ya G20 e botlhokwa mo go maswe fa go tla mo go direng gore ikonomi ya lefatshe ka bophara e dirisane mmogo. 1.1.3.    Mo godimo ga kopano eo, naga ya Aforika Borwa e kgonne go tshwara gape le Dikopano tse di latelang tsa Tiro:1.1.3.1.    Kopano ya ntlha ya Setlhopha sa Tiro e e ka ga Merero ya Thuto (e tshwerwe ka mafaratlhatlha a ditlhaeletsano go tloga ka la bo 12 go fitlha ka la bo 13 Tlhakole 2025). Maitlhomo a yona e ne e le go abelana ka tshedimosetso le go dira gore go dumelanwe ka ditharabololo mo dikarolong di le tharo tse di botlhokwa tsa Setlhopha sa Tiro eno, mme tsona ke: (a) Karolo e e Botlhokwa ya 1: Go Nna le Thuto ya Bana ba Bannye e e Boleng: go dira gore dikolo tsa bomapimpana di nne le seabe mo go tlhabololeng boleng jwa thuto ya bana ba bannye; (b) Karolo e e Botlhokwa ya 1: Go Nna le Makwalothuto a a Rebolwang ka fa Nageng a a Amegelwang jaaka a Mangwe mo Lefatsheng ka Bophara; mme (c) Karolo e e Botlhokwa ya 3: e ka ga Go Tlhatlhelela Barutabana gore ba Nne le Kitso e e Tsepameng gore ba kgone go mekamekana le diphetogo tse di nnang teng mo lefatsheng.1.1.3.2.    Kopano ya ntlha ya Setlhopha sa Tiro e e ka ga Merero ya Go Matlafatsa Basadi (e tshwerwe ka mafaratlhatlha a ditlhaeletsano go tloga ka la bo 17 go fitlha ka la bo 18 Tlhakole 2025). Bao ba neng ba tsenetse kopano ya setlhopha seno ba eme nokeng dintlha tse di botlhokwa tseo naga ya Aforika Borwa e batlang go di diragatsa mme dintlha tseno di tsamaisana gape le tseo dinaga tsa bobona di samaganeng le tsona mo mererong ya basadi mme di tsamaisana gape le matsholo le dintlha tse di botlhokwa tsoeo Boporesitente jwa naga ya Brazil bo ipeetseng tsona.1.1.3.3.    Kopano ya ntlha ya Setlhopha sa Tiro e e ka ga Merero ya Didirisiwa tsa Thekenoloji mo Ikonoming (e tshwerwe ka mafaratlhatlha a ditlhaeletsano go tloga ka la bo 17 go fitlha ka la bo 19 Tlhakole 2025). Maitlhomo a yona e ne e le go abelana ka tshedimosetso le go dira gore go dumelanwe ka ditharabololo mo dikarolong tse di botlhokwa tsa Setlhopha sa Tiro eno. Dikarolo di le nne tsa teng ke tsona tseno: (a) Go gokelela batho botlhe mo mafaratlhatlheng a thekenoloji gore a tswele setšhaba mosola; (b) Go tsenye le go fetola mafaratlhatlha a thekenoloji a setšhaba; (c) Tirisanommogo mo go itshimololeleng didirisiwa tsa thekenoloji: go kgontsha gore bokgoni jwa go itshimololela dikgwebopotlana, tse dikgolwane le tse dikgolo mo lephateng leno bo atlege; mmogo le (d) Go dira gore batho botlhe, ka go lekalekana, ba fitlhelele dithekenoloji tsa maemo a a kwa godimo tse di dirang ditiro tse di diriwang ke batho.1.1.3.4.    Kopano ya ntlha ya Setlhopha sa Tiro e e ka ga Merero ya Go Tlhola Ditiro (e tshwaretswe kwa Gqeberha go tloga ka la bo 18 go fitlha ka la bo 21 Tlhakole 2025). Mo Kopanong ya Tiro eno go tšhotlhilwe kgang ya kgolo ya ikonomi e botlhe ba nang le seabe mo go yona, go tlholela bašwa ditiro, go dira gore batho ba bong jo bo sa tshwaneng ba thapiwe ka go lekalekana, go fedisa setlwaedi sa megolo ya batho ba ba dirang tiro e e tshwanang mme ba sa gole mogolo o o lekalekanang mmogo le seabe se thekenoloji e tla nnang le sona mo ditirong tsa mo isagong. 1.1.3.5.    Kopano ya ntlha ya Setlhopha sa Tiro e e ka ga Merero ya Setso (e tshwerwe ka mafaratlhatlha a ditlhaeletsano go tloga ka la bo 20 go fitlha ka la bo 21 Tlhakole 2025). Dintlha tse di botlhokwa tsa Setlhopha seno sa Tiro, tseo bao ba neng ba tsenetse kopano ya setlhopha seno ba di emeng nokeng, ke tse di latelang (a) Karolo e e Botlhokwa ya 1: Go dira bonnete jwa gore tshwetso e e tserweng ya Ngwaobošwa jwa Setso e Tlhokomela Ditshwanelo tsa Batho; (b) Karolo e e Botlhokwa ya 2: Go Golaganya Dipholisi tsa Merero ya Setso mo maanong a go samagana le ikonomi ya go thusa setšhaba e leng se se tla dirang bonnete jwa gore go nna le tlhabololo e e tsenyeletsang tlhabololo ya Ditshwanelo tsa batho botlhe; (c) Karolo e e Botlhokwa ya 3: Go sola mosola Dithekenoloji tsa Segompieno mo go Sireletseng le mo go Tsoletseng Setso le mo go direng gore go nne le Diikonomi tse di Tsetsepetseng; mmogo le (d) Karolo e e Botlhokwa ya 4: Ka fao Setso le Maemo a Loapi di Golaganang ka Gone: mo go Samaganeng le ka fao Lefatshe le Tsibogelang ka Gona dintlha tseno.
1.1.4.    Dikopano tse di latelang ke tsa Ditlhopha tsa Tiro tsa G20 mmogo le tsa Ditlhopha tsa go Phetagatsa Tiro mme tsona di tla tshwarwa go tloga gompieno go fitlha Mopitlwe 2025 o konosela:1.1.4.1.    Kopano ya ntlha ya Setlhopha sa Tiro e e ka ga Merero ya go Fetola Metswedi ya Motlakase: e tla tshwarwa ka mafaratlhatlha a ditlhaeletsano go tloga ka la bo 27 go fitlha ka la bo 28 Tlhakole 2025.1.1.4.2.    Kopano ya ntlha ya Setlhopha sa Tiro e e ka ga Merero ya Temothuo: e tla tshwarwa ka mafaratlhatlha a ditlhaeletsano go tloga ka la bo 3 go fitlha ka la bo 4 Mopitlwe 2025.1.1.4.3.    Kopano ya ntlha ya Setlhopha sa Tiro e e ka ga Merero ya go Lwantshana le Bogodu: e tla tshwarelwa kwa Motsekapa go tloga ka la bo 3 go fitlha ka la bo 5 Mopitlwe 2025.1.1.4.4.    Kopano ya ntlha ya Setlhopha sa Tiro e e ka ga Merero ya Bojanala: e tla tshwarwa ka mafaratlhatlha a ditlhaeletsano ka la bo 5 Mopitlwe 2025.1.1.4.5.    Kopano ya ntlha ya Setlhopha sa Tiro e e ka ga Merero ya go Fokotsa Dikotsi tse di Tlhodiwang ke Masetlapelo: e tla tshwarwa ka mafaratlhatlha a ditlhaeletsano ka la bo 5 Mopitlwe 2025.1.1.4.6.    Kopano ya ntlha ya Setlhopha sa go Phetagatsa Tiro e e ka ga Merero ya go Dira gore Naga e se Tlhaele Dijo: e tla tshwarwa ka mafaratlhatlha a ditlhaeletsano ka la bo 5 Mopitlwe 2025.1.1.4.7.    Kopano ya ntlha ya Setlhopha sa Tiro e e ka ga Merero ya Kgwebisano le Dipeeletso: e tla tshwarwa ka mafaratlhatlha a ditlhaeletsano go tloga ka la bo 18 go fitlha ka la bo 20 Mopitlwe 2025. 1.1.4.8.    Kopano ya ntlha ya Setlhopha sa go Phetagatsa Tiro e e ka ga Merero ya go Kgolo ya Ikonomi e e Tswelang Botlhe Mosola, go Tlhola Diintaseteri, go Tlhola Ditiro le go Fokotsa go se lekalekane ga setšhaba: e tla tshwarwa ka mafaratlhatlha a ditlhaeletsano ka la bo 17 Mopitlwe 2025.1.1.4.9.    Kopano ya bobedi ya Setlhopha sa Tiro e e ka ga Merero ya Maokelo: e tla tshwarelwa kwa Durban go tloga ka la bo 26 go fitlha ka la bo 28 Mopitlwe 2025.1.1.4.10.    Kopano ya ntlha ya Setlhopha sa Tiro e e ka ga Merero ya Tlhokomelo ya Tikologo le ya Maemo a Loapi: e tla tshwarwa ka mafaratlhatlha a ditlhaeletsano go tloga ka la bo 26 go fitlha ka la bo 28 Mopitlwe 2025.1.1.5.    Tshedimosetso ka botlalo ka ga go tshwarelwa ga dikopano tse di farologaneng tsa G20 ka fa nageng ya Aforika Borwa mmogo le eo e leng ka ga tseo di tšhotlhilweng mo dikopanong tseo o ka tsena mo webesaeteng ya: www.g20.org KGOTSA mo go ya: www.g20.org.za
1.2.    Dipuisano tsa Sepolotiki Magareng ga Naga ya Aforika Borwa le Mokgatlho wa Dinaga tsa Yuropa (EU)1.2.1.    Kabinete e itumeletse kemonokeng ya EU mo maemong a naga ya Aforika Borwa e a okameng mo dipolotiking tsa lefatshe mmogo le mo dintlheng tse di botlhokwa tsa Boporesitenteng jwa G20 morago ga gore Aforika Borwa le EU di tshware Dikopano tsa Ditona tse di ka ga Dipuisano tsa Dipolotiki ka la bo 19 Tlhakole 2025 tse di neng di tshwaretswe kwa Motsekapa. 1.2.2.    Kopano eno e neile EU le Aforika Borwa tšhono ya go gatelela dintlha tseo ba dumelanang ka tsona mo go emeng nokeng ntlha ya gore dinaga ka go farologana ga tsona di nne le seabe mo ditshwetsong tsa lefatshe, mo kagisong e e ikaegileng ka melawana ya boditšhabatšhaba, mmogo le mo botlhokweng jwa Lekwalo la Ditshwanelo lwa Dinagakopano (UN). Makoko ano ka bobedi a dumelane gape le ka gore go na le tlhokego e kgolo thata ya gore Lekgotla la Merero ya Pabalesego la Dinagakopano (UNSC) le fetolwe, mo go dumelwaneng gore tlhokagalo eno e tshwanetswe go diragadiwa ka bonako gore lekgotla leno le kgone go emela dinaga tsotlhe, le nne le ditokololo tsotlhe tsa dinaga tse di farologaneng, merero ya lona e se nne bofitlha, le dire ka botswapelo e bile gape le nne le maikarabelo.1.2.3.    EU le Aforika Borwa ba boisane gape le ka tirisanommogo ya bona mo mererong ya tirisanommogo mo mererong ya dipolotiki le mo dikopanong tsa dikgaolo tsa tsona, segolobogolo mo matsapeng a ba a dirang mmogo mo go tsholetseng ditshwanelo tsa batho le mo go tliseng tlhabololo e e tsepameng mmogo le mo go samaganeng le maemo a legodimo a a fetogetseng ruri. Go sekasekilwe gape le ditšhono tsa go godisa tirisanommogo mo go ditirelong tse di botlhokwa tse di sa feleng, go tsenyeletsa le mo go tlameleng ka dirašhwa tse di iseng di apeiwe tse di botlhokwa, mo maitlhomo e leng go tswelela go godisa dikgaisano tse bobedi bo samaganeng le tsona, mo go direng gore ikonomi e se kgwetlhe mmogo le go direng matsapa a go fedisa kuelelo ya mesi. 1.2.4.    Kopano eno e sotswe mosola gape jaaka kopano ya go ipaakanyetsa kopano e e tlang ya EU le Aforika Borwa mme yona e tla tshwarwa ka la bo 13 Mopitlwe 2025 mme yona e tla tshwarelwa ka fa nageng ya Aforika Borwa. Mo kopanong eno go tla atlhaatlhwa dintlha tse di jaaka go fetola botsalano fa go tla mo mererong ya ikonomi, go fetola metswedi ya motlakase go dirisa e e sa phuaganyeng lefatshe, merero ya pabalesego le tshireletsego, tirisanommogo mo mererong ya dipolotiki tsa lefatshe le mo go nneng le botlhokwa jo bo tla nnelang ruri.1.2.5.    Mo kopanong go tlhalositswe gape le gore go botlhokwa go tshwara Kopano ya Ngwaga wa 2025 ya Ditona tsa Dinaga tsa EU le Dinaga tsa Aforika.
1.3.    Lekgotla la Tshireletsego le Kagiso (PSC) la Mokgatlhotshwaraganelo wa Aforika (AU) le la Tshwetso ya Lekgotla la Tshireletsego la Dinagakopano (UNSC) mo ntlheng ya seo se diragalang kwa karolong ya botlhaba jwa naga ya Democratic Republic of Congo (DRC)1.3.1.    Kabinete e itumeletse mmogo le go ema nokeng AU PSC mmogo le Tshwetso ya UNSC mabapi le maemo a kwa botlhaba jwa DRC.1.3.2.    AU PSC e itumeletse tshwetso e e tserweng ke Mokgatlho wa Dinaga tsa Botlhaba jwa Aforika (EAC) mmogo le Mokgatlho wa Dinaga tse di Dirisanang Mmogo tse di kwa Borwa jwa Aforika (SADC) mo go dumelanweng ka lefoko la gore ntwa e e tsweletseng e emisiwe ka ponyo ya leitlho, go se kgorelediwe ga mebila e e dirisediwang go isa thuso kwa bathong ba ba leng mo tlalelong, mmogo le go koba masole otlhe a a sa lalediwang kwa botlhaba jwa DRC, go tlotliwa ga melelwane ya naga ya DRC mmogo le go nna le seabe ga maphata otlhe a mebuso le ao e seng a mebuso mo dipuisanong tsa sepolotiki ka go latela thulaganyo ya Dipuisano tsa go Tlisa Kagiso ya Luanda-Nairobi.1.3.3.    Tshwetso ya UNSC e laela makoko otlhe (a puso le ao e seng a puso) kwa botlhaba jwa DRC go fedisa ka ponyo ya leitlho ntwa e e tsweletseng koo ntle le go duelela kgomo epe, jaaka baeteledipele ba EAC le ba SADC ba dirile boikuelo jono. 1.3.4.    Tshwetso eno e laela gape le gore masole a digongwana tsa menolopuso a M23 a tswe mo dikarolong tsa botlhaba jwa DRC tseo a di thopileng mmogo le go laela Masole a Naga ya Rwanda go ikgogela morago mo go thuseng masole ano a M23 mmogo le go tswa ka ponyo ya leitlho mo lefatsheng la Congo “ntle le go duelela kgomo epe”. 1.3.5.    Kabinete e rometse molaetsa wa go eletsa pholo ya ka bonako go masole otlhe a le 10 a a buseditsweng ka fa nageng a a gobetseng, mme ga jaanong ba alafelwa mo maokelong a naga ya bobona ya Aforika Borwa.
1.4.    Kopanokgothakgothe ya AU e e ka ga go Fedisa Tirisodikgoka e e Tlhasetseng Basadi le Basetsanyana (AU-CEVAWG)1.4.1.    Kabinete e itumeletse dikgato tsa AU tsa go amogela AU-CEVAWG, e leng sedirisiwa sa molao seo maitlhomo a sona e leng go fedisa tirisodikgoka mo basading le mo basetsaneng mo kontinenteng ya Aforika. 1.4.2.    Gore AU-CEVAWG e tsenngwe tirisong ke ka ntlha ya tshwetso e e saleng e tsewa mo nakong e e fetileng moo Ditlhogo tsa Dinaga tsa AU ka Tlhakole 2023 di neng tsa dumelana ka ntlha eno kwa Kopanong ya AU.1.4.3.    Maitlhomo a kopanokgothakgothe eno ke go tla ka leano la go tsamaisa tiro le le nang le dintlha tsotlhe mmogo le tsa melao e e gapeletsang go obamelwa e leng tsela ya go thibela le go fedisa mefuta yotlhe ya tirisodikgoka mo basading le mo basetsanyaneng ba kontinente yotlhe ya Aforika. Seno se tla diriwa ka go samagana le setlhodisegolo sa mefuta ya tirisodikgoka eno, go naya ditheo tsa molao maatla, mmogo le go tsholetsa setlwaedi sa gore batho ba tlotle ditshwanelo tsa batho ba bangwe, tsa batho ba bong jo bongwe mmogo le seriti sa basadi le basetsanyana.1.4.4.    Seno se tla dira gape le bonnete jwa gore ditheo tsa mebuso di dirisa dikgato tse di tshwanang mo go lwantshaneng le tirisodikgokga mo basading le mo basetsanyaneng.
2.    Ikonomi2.1.    Go Fetolwa ga Letlha la go Tshwara Kopano ya Puo ya Tekanyetsokabo ya Naga2.1.1.    Kabinete e batla go totobatsa ntlha ya gore go fetolwa ga letlha la go tshwara kopano ya Puo ya Tekanyetsokabo ya Naga go tloga mo go la bo 19 Tlhakole 2024 gore e tla tshwarwa ka la bo 12 Mopitlwe 2024 ke ka ntlha ya Kabinete mo ntlheng ya go tšhotlha kgang ya gore e tswe jang mo go rarabololeng dikgwetlho tsa tlamelo ka matlole mo nageng e matlole a yona a seng mantsi go le kalo.2.1.2.    Kabinete e netefaletsa maAforika Borwa gore dipuisano magareng ga ditokololo tsa Kabinete mabapi le Puo ya Tekanyetsokabo ya Naga ya ngwaga wa 2025 di tsweletse mme go buisanelwa gore ke mokgwa ofe o o gaisang o o ka dirisiwang go tlamela naga ya rona ka matlole mmogo le go netefatsa gore tekanyetsokabo eno e bontsha seo re batlang go se fitlhelela rotlhe re le maAforika Borwa. 2.1.3.    Tiragalo eno ya go fetola letlha la kopano eno, le fa e le lantlha seno se diragala fa e sale mo hisetoring ya naga ya Aforika Borwa, ga se selo se e leng gore mo lefatsheng ka bophara ga se diragale, e bile ke sengwe seo Molao wa Taolo ya Tiriso ya Madi a Puso (PFMA) wa ngwaga wa 1999 (Molao wa bo 1 wa 1999) o se letlelelang.
2.2.    Pegelo ya Dipatlisiso tsa Palo ya Badiri mo Kotareng (QLFS)2.2.1.    Kabinete e itumeletse palo e e yang kwa godimo ya batho ba ba thapilweng mme seno se tla morago ga gore diaplopalo tsa batho ba ba senang ditiro e fokotsege ka tlhomagano, mme seno ke palo e e kwa tlase thata fa e sale kotara ya boraro ya ngwaga wa 2023.2.2.2.    Dipalopalo tsa batho ba ba senang ditiro di fokotsegile ka diphesente di le 31.9 mo kotareng ya bone ya 2024 mme e fokotsegile go tloga mo diphesenteng di le 32.1 mo kotareng e e fetileng. Palo ya batho ba ba nang le ditiro e oketsegile ka 132 000 mme ga jaanong palo yotlhe e eme mo go dimilione di le 17.1 fa ka fa letlhakoreng le lengwe palo ya batho ba ba senang ditiro e fokotsegile ka ba le 20 000 go fitlha go ba le dimilione di le robedi mo kotareng yona eo.2.2.3.    Palo ya ditiro mo kotareng eno e tlhatlogile mo diintasetering di le 10 tseo Setheo sa Dipatlisiso tsa Dipalopalo sa Aforika Borwa (StatsSA) se dirileng dipatlisiso mo go tsone, mme tsona di tsenyeletsa le tsa matlole (mo go tlhodilweng ditiro di le 232 000), mme tsona di latelwa ke tsa tlhagiso ya dikuno (mo go tlhodilweng ditiro di le 41 000), go latele ditiro tsa go thusa mo malapeng (mo go tlhodilweng ditiro di le 18 000) mmogo le dipalangwa (mo go tlhodilweng ditiro di le 232 000). 2.2.4.    Kabinete e totobaditse maikemisetso a puso a go tlhola ditiro mo leitlho le le ntšhotšho le tsepamisitsweng mo go thapiweng ga bašwa. Ka ntlha ya Letsholo la Maditshegetso a go Tlholela Bašwa Ditiro la Moporesitente, ditiro di ka nna dimilione di le 2.2 di setse di tlholetswe bašwa.
2.3.    Kgwebisano le Dipeeletso Magareng ga Naga ya Aforika Borwa le ya China 2.3.1.    Kabinete e itumeletse katlego e e nnileng teng mo dipuisanong magareng ga Monnasetulo wa Lekgotla la Naga ya China le le Samaganang le Merero ya Kgwebisano le Dinaga tsa Boditšhabatšhaba (CCPIT) Rre Ren Hongbin le Motlatsamoporesitente Paul Mashatile mo go neng go atlhaatlhiwa ditsela tse di botoka tsa go gwebisana le go beeletsa magareng ga naga ya Aforika Borwa le ya China.2.3.2.    Leeto leno le latela leeto la bobedi Leeto la Moporesitente go Etela ka Mabaka a Tiro Naga ya China leo le neng le tserwe ke Moporesitente Cyril Ramaphosa ka Lwetse 2024. Leeto leno le samagana segolobogolo le dipoelo tsa dipuisano tsa dikgwebo tse di neng di tlhomilwe kwa pele ke kantoro ya Moporesitente, go tsenyeletsa le Foramo ya Moporesitente ya Dikgwebo tsa Naga ya Aforika Borwa le China, kopano magareng ga Moporesitente le Baeteledipele ba le 20 ba maemo a a kwa godimo mo dipeeletsong tsa naga ya China, mmogo le Kopano ya Beng ba Dikgwebo e e tshwaretsweng kwa Shenzhen eo go tsepamisitsweng mogopolo mo go yona e e ka ga dipeeletso tse di botlhokwa mo nageng ya China tse di dirang gore go nne le thekenokji le mafelo a oitlhamedi.2.3.3.    Naga ya Aforika Borwa e ngoketse dikgwebo tsa naga ya China go tsenela dikopano tse di farologaneng tsa merero ya dikgwebo tse di mabapi le Kopano ya G20 e e tshwarelwang ka fa nageng monongwaga fa ka fa letlhakoreng le lengwe CCPIT yona e laleditse naga ya Aforika Borwa go tsenela Kopano ya Boraro ya Dipontsho tsa Ditlhagisiwa tsa Naga ya China tse di Rekisediwang Dinaga tsa Boditšhabatšhaba e e tla tshwarelwang kwa Beijing ka Phukwi 2025.2.3.4.    Botsalano magareng ga naga ya Aforika Borwa le China bo gagamaditswe gape le ke go goroga ga setlhopha sa ntlha sa bajanala go tswa kwa nageng ya China ba ba nebg ba dirisa Sekema se se ntšhwa sa Balaodi ba ba Tshepagalang ba Ditirelo tsa Bojanala (TTOS). Sekema seno sa TTOS se letlelela dikgwebo tsa balaodi ba ba tlhotlhomisitsweng gore ba ka dira dikopo mo legatong la setlhopha sa bajanala ba le kwa nageng ya China le ya India ba dirisa mafaratlhatlha a a tshepagalang a thekenoloji mme ba iponele dikarabo tsa dikopo tsa bona mo nakonyaneng e khutshwane e e sa tseyeng diura di le kalo.
3.    Boitekanelo3.1.    Bolwetse jwa Leruo (HFMD)3.1.1.    Kabinete e itumeletse lepotlapotla le ditheo tsa molao le kgonneng go thibela go anama ga bolwetse jwa leruo bo bo runtseng kwa porofenseng ya KwaZulu-Natal le ya Kapa Botlhaba, jaaka bo iponagatsa ka masole a a jaaka go tswa diso tse di botlhoko le go rurua diatla. Bolwetse jono ga bo tshwane le jo bo amang diphologolo gonne bona ga bo bolaye batho.3.1.2.    Go dipalo di le mmalwanyana tsa balwetse ba ba gatelegileng thata ka ntlha ya bolwetse jono mme bona ba fitlhetswe mo dikolong tse di potlana le mo dikolong tsa bo mapimpana di le mmalwa mo diporofenseng di le pedi tseno. 3.1.3.    Bagokgo ba dikolo go ikuelwa mo go bona go dira bonnete jwa gore letsatsi le lengwe le le lengwe mo dikolong tsa bona ba lekola barutwana gore ga go na ba ba nang le matshwao a bolwetse jono.
3.2.    Malwetse a Dijo3.2.1.    Letlha la bofelo la go kwadisa mabetlele otlhe a di-spaza le a a rekisang dijo mo dimasepaleng tseo a direlang mo go tsona ke Labotlhano wa la bo 28 Tlhakole 2025. Mabentlele otlhe a di-spaza a a sa kwadisiwang ebile a sa latele maemo a boitekanelo a tlile go tswalelwa.3.2.2.    Puso e tsentse tirisong dikgato tseno ka Ngwanaitseele 2024 jaaka e ne e le karolo ya go leka go dira gore mabentlele a di-spaza a latele molao gore go tle go thibelwe dipalo tsa bana ba ba neng ba tlhokafala mo go sa tlhokagaleng ka ntlha ya fa ba rekiseditswe dijo tse di nang le botlhole tse di ka tswang di rothetswe ke botlhole jono gona kwa mabentleleng ano. Ditlhopha tsa maphata a a farologaneng di tsweletse go sekaseka maemo go ralala le naga go dira bonnete jwa gore barekisi botlhe ba dijo ba latela molao le go obamela maemo a boitekanelo le a pabalesego.3.2.3.    Kabinete e ikuela mo bareking, batsading le mo bagodising ba bana gore ba reke dijo mo mabentleleng a a nang le dilaesense tsa gore ba rekise dijo mmogo le go ela tlhoko melao ya dijo tse di femelesegileng. Go ikuelwa le mo baaging go itlwaetsa go latela mekgwa e e siameng ya go tlhokomela dijo go tshwana le go tlhapa diatla tsa bona ka metsi le sesepa pele ba ka dira dijo kgotsa ba di ja.
4.    Merero ya Tlhokomelo ya Baagi4.1.    Setheo sa Tshireletso ya Loago sa Aforika Borwa (SASSA) 4.2.    Nako e e neng e beilwe ya gore batho ba ba golang madi a tlhokomelo ya setšhaba a puso ba tle go tlise Dikarata tsa kgale tsa Gauta tsa SASSA mme ba tle go tsaya tse dintšhwa tse Dintsho e fetotswe gore jaanong e nne ka la bo 20 Mopitlwe 2025.4.3.    Batho ba le 716 900 ba ba amogelang megolo eno ba kgonne go fetola dikarata tsa bona go dirisa tsa ga jaanong tse dintsho tsa Postbank, mme le mafelo a go ka latiwang dikarata tseno kwa go ona a okeditswe go ralala le naga ka bophara gore go kgonwe go fokotsa dilaene le go thusa gore motho yo mongwe le yo mongwe yo a amogelang megolo eno a kgone go latelela karata eno gaufi le mo a nnang teng. Postbank e okeditse gape le palo ya badiredi ba lebentlele ba ba thusang ka ditirelo tsa go thusa ba ba latlhegetsweng ke dikarata tsa bona mme palo eno e okeditswe go tloga go badiredi ba le babedi go fitlha go ba le batlhano, mme seno se ya ka gore lebentlele leo le tlhoka thuso ya badiredi ba le ba kae.4.4.    Bao ba amogelang madi ano ba rotloediwa go leba kwa lebentleleng lengwe le lengwe le le gaufi le bona la Checkers, Shoprite, Pick n Pay, Usave, kgotsa Boxer go ya go dira dikarata tsa bona tse dintsho tsa Postbank teng. Go tlhokagala lekwaloitshupo la semmuso la Aforika Borwa kgotsa la nakwana. Dijanaga tsa dikantoro tsa Postbank le tsona di tla iponagatsa mo mafelong a a leng kwa metseselegaeng e e kgakala le mabentlele go thusa batho ba ba amogelang megolo eno. Mo godimo ga seo, Postbank e tla dirisana gape le Setlamo sa mabentlele a Spar, mme sona se tla abelana ka ditirelo tseno mo mabentleleng a sona a le 200 go ralala le naga ka bophara.4.5.    Kabinete e ikuela mo bathong botlhe ba ba amogelang megolo eno go gakologelwa gore Dikarata tsa Mmala wa Gauta tsa SASSA di ka se tlhole di dira fa la bo 20 Mopitlwe 2025 o goroga mme e bile gape batho botlhe ba ba iseng ba dire dikarata tse dintšhwa ba tla tshwanela ke go leba kwa dikantorong tsa Postbank go ya go gola megolo ya bona teng.
5.    Go Lwantshana le Botlhokotsebe 5.1.    Kabinete e amogetse pegelo ya Dipalopalo tsa Dikgetse tsa Botlhokotsebe e e bontshang gore dikgetse mo dikarolong tse di farologaneng tsa botlhokotsebe di fokotsegile mo nageng ka bophara. Kotara ya boraro ya ngwaga wa matlle wa 2024/25, e bontsha gore dipalopalo tsa dikgetse tsa dipolao e fokotsegile ka diphesente d le 9.8, dipalopalo tsa dikgetse tsa dipetelelo di fokotsegile ka diphesente di le 3.3, mme dipalopalo tsa dikgetse tsa maiteko a petelelo di fokotsegile ka diphesente di le 3.2. Go nnile gape le phokotsego mo botlhokotsebeng jwa go amogiwa ga dijanaga ka dikgoka mmogo le tsa go kgothisiwa.5.2.    Le fa dipalopalo tsotlhe tsa botlhokotsebe di tsweletse go nna mo maemong a a kwa godimo a a sa amogelesegeng, diphokotsego tse di leng teng tseno di bontsha gore maiteko a Tirelo ya Sepodisi sa Aforika Borwa (SAPS) a na le mosola.5.3.    Twantsho ya botlhokotsebe ke maikarabelo a a leng mo diatleng tsa mapodisi, baagi le lephata la dikgwebo. Kabinete e ikuela mo maAforika Borweng otlhe go nna le seabe mo go lwantshaneng le ditiragalo tsa botlhokotsebe ka go begela seteišene sa sepodisi se se gaufi le bona ka tiragalo nngwe le nngwe fela ya botlhokotsebe e e diragalang fa pele ga matlho a bona kgotsa ka go letsetsa Mogala wa go Lwantshana le Ditiro tsa Bosenyi mo go: 08600 10111.
6.    Dikabo tsa Bobegakgang tsa SADC6.1.    Kabinete e ikuetse mo babegakgang ba ka fa nageng ya Aforika Borwa go romela maina a bona mo go tseneleng dikgaisano tsa Dikabo tsa Bobegakgang tsa SADC tsa ngwaga wa 2025. Letlha la bofelo la go tsenela dikgaisano tseno ke la bo 28 Tlhakole 2025.6.2.    Babegakgang botlhe ba ba batlang go tsenela dikgaisano tseno ba ka bona tshedimosetso ka botlamo mo webesaeteng ya www.gcis.gov.za. Mmegakgang yo mongwe le yo mongwe yo a tla fenyang maemo a ntlha mo dikgaisanong o tla thopa madi a a kanaka didolara tsa Amerika di le 2500 mme ba ba fentseng maemo a a tlang fa morago ga maemo a ntlha bona ba tla thopa madi a a kanaka didolara tsa Amerika di le 1000. Bafenyi ba maemo a ntlha ba tla abelwa disetifikeiti tsa go fenya mo matsatsing a gaufi le go tshwarwa ga Kopano ya Ditlhogo tsa Dinaga le Mebuso ya SADC ka Phatwe 2025.
B.    Go Baya Kabinete mo Dinakong1.    Dikgato tsa go Busetsa Motlakase le go Supoga mo Dinaleng tsa Phage ya Motlakase o o Tshabetseng Ruri 1.1.    Kabinete e amogetse le go leboga go bewa mo dinakong ka dikgato tse Eskom e di tsereng go busetsa motlakase sekeng go latela gore go itemogelwe matsapa mo diteišeneng di le mmalwa tsa motlakase mo kwa bofelong go feleditsweng go buseditswe tirong ditiragalo tsa motlakase o o tshabetseng ruri mo maitlhomo e neng e le go sireletsa diyuniti tsa tlamelo ya motlakase tsa ka fa nageng.1.2.    Ditiragalo tseno tse di sa tlwaelegang le tse di sa tsamaisaneng tse di diragetseng ka la bo 22 Tlhakole 2025 di dirile gore motlakase o o neng o bolokilwe o fele ka bonako. Tsona di tsenyeletsa go kgaoga ga motlakase mo Seteišeneng sa Motlakase sa Majuba, go tima ga dipompo tsa metsi a a rurufatsang mogote wa dijenereitara tsa motlakase kwa Seteišeneng sa Motlakase sa Camden mmogo le go tima ga yuniti ya motlakase kwa Seteišeneng sa Motlakase sa Medupi. 1.3.    Kabinete e leboga ka fao batlhankedi ba setegeniki ba Eskom ba rarabolotseng bothata jono ka bonako ka gone mo go busetseng dimekawate tsa motlakase di le 4 800 mo go buseditsweng tirisong diyuniti di le nne mo go di le tlhano tse di neng di timile kwa Seteišeneng sa Motlakase sa Majuba fa diyuniti di le pedi mo go di le nne tse di neng di timile kwa Seteišeneng sa Motlakase sa Camden le tsona di buseditswe tirisong fa ura ya borobedi bosigo jwa la bo 23 Tlhakole 2025 e goroga.1.4.    Mo go tsenyeng tirisong leano la go tsosolosa motlakase, setheo seno sa motlakase se bonela kwa pele gore seno se tla dira gore ditiragalo tsa motlakase o o tshabetseng ruri di fokotsege. Go samaganwe le matsapa a go bokeletsa motlakase wa tlaleletso, segolo mo go rekeng disele, gore go kgonwe go samagana le go ritibatsa maemo a motlakase mo matsatsing a a tlang. 1.5.    Le fa go na le matsapa ano, go na le kgatelopele e e setseng e dirilwe mo go tokafatseng maemo a tlhagiso ya motlakase mmogo le mo go tlhokomeleng tlamelo e e tshepagalang ya motlakase. Fa e sale go tloga ka la bo 1 Moranang 2024 go fitlha ka la bo 20 Tlhakole 2025 go ntse go sena ditiragalo tsa motlakase o o tshabetseng ruri sebaka sa matsatsi a le 323, fa go bapisiwa le matsatsi a le 32 mo pakeng yona eno mo ngwageng wa 2023. Mo pakeng eno motlakase o ne o ntse o le teng sebaka se se ka lekanang diphesente di le 99 fa go bapisiwa le sebaka sa diphesente di le 9.8 tsa mo ngwageng wa 2023. 1.6.    Kabinete e nopotse gore motlakase o o leng mo tseleng wa dimekawate di le 1 600 go oketsa o re nang le ona o tla golaganngwa le Yuniti ya bo 6 ya Seteišeneng sa Motlakase sa Kusile ka la bo 9 Mopitlwe 2025 mmogo le Yuniti e nngwe gape ya bo 4 fa Mopitlwe 2025 o garelwa mme seno se tla oketsa motlakase wa naga ya rona.
C.    Ditshwetso tsa Kabinete1.     Leano la Tlhabololo mo Pakeng ya Dikgwedi di le Tharo (MTDP) Go Tloga ka Ngwaga wa 2024 go Fitlha ka wa 20291.1.    Kabinete e neseditse pula leano la MTDP la ngwaga wa 2024-2029, mme lona le tlhagisa dintlha tse di botlhokwa mo tsamaisong ya Puso ya Bosupa. MTDP e agelela mo godimo ga Leano la Tlhabololo la Naga, Polelwana ya Maitlhomo ya Puso e e Tshwaraganetsweng ya Naga (GNU), mmogo le mo godimo ga ditumelano tse go dumelanweng ka tsona mo kopanong ya Cabinet Lekgotla e e tshwerweng go tloga ka la bo 29 go fitlha ka la bo 30 Ferikgong 2025. 1.2.    Mo godimo ga seno, MTDP e tsenyeletsa gape le dintlha di le tharo tse di botlhokwa thata mo togomaanong e Moporesitente Ramaphosa a buileng ka yona mo Puong ya Gagwe ya Pulo ya Palamente ka la bo 18 Phukwi 2024. Leano leno le ema nokeng matsholo a puso gore a tle a direle setšhaba sotlhe mo nageng mme e leng seo se tla dirang gore maikaelelo a GNU a kgone go diragadiwa. Maitlhomo a lona, gare ga tse dingwe, ke go aga kgolo ya ikonomi e e tswelang botlhe mosola, go fokotsa botlhokatiro, tshokolo mmogo le ditlhwatlhwa tse di tsweletseng go tlhatloga tsa dilwana tse setšhaba se iphedisang ka tsona mmogo le go go dira bonnete jwa gore re aga puso e e nang le bokgoni, e e tlisang tlhabologonang e bile e na le seriti.
2.    Leano la go Tsamaisa Tiro ya Ditlhaeletsano la Bosetšhaba (NCSF) – 2024-20292.1.    Kabinete e neseditse pula NCSF gore e ka tsenngwa tirisong mo maphateng otlhe a puso. NSCF ke karolo ya tiro e e tsweletseng ya go godisa dithulaganyo tsa ditlhaeletsano mo pusong ka bophara, mo go emeng nokeng dikgato tsa go tsenya tirisong MTDP 2024-2029 jaaka go tlhalositswe mo Pholising e e ka ga Ditlhaeletsano tsa Puso, e e neseditsweng pula ke Kabinete mo ngwageng wa 2018, mme ga jaanong e santse e sekasekiwa sešwa.2.2.    NCSF e tsibogela megopolo e e reng ditlhaeletsano tsa puso di tshwanetse go bua ka lefoko le le esi, lefoko la puso le tshwanetse go tshepagala mo setšhabeng mme le babeeletsi ba tshwanetse ba nne le tshepo mo nageng, lefoko la puso le tshwanetse go dira gore setšhaba se tshwaragane mme se ipope seoposengwe mmogo le go dira gore baagi ba nne le seabe mo mererong ya naga ka go dira matsapa a gpre go rotloediwe maAforika Borwa go dirisa tshedimosetso go fetola matshelo a bona mmogo le go sola mosola ditšhono tsa go thusa setšhaba tse di thusang gore re nne le naga e e tlhabologileng.
3.    Go Tsenya Tirisong Semolao ga Melao ya Kgwebisano le Basadi le Bašwa ka go Dirisa Letsholo le le Sutisang Dikgoreletsi mo Kgwebisanong ya Dinaga tsa Aforika (AfCFTA) 3.1.    Kabinete e neseditse pula dikgato tsa go tlisa kwa Palamenteng AfCFTA ya Melao ya Kgwebisano le Basadi le Bašwa gore e tsenngwe tirisong semolao. 3.2.    Maitlhomo a melao eno ke go oketsa seabe se basadi le bašwa ba nang le sona mo kgwebisanong fa go tla mo letsholong la AfCFTA, mme ebile melao eno e ranola dintlha tse di rileng tse di jaaka go thusa basadi le bašwa ba ba leng mo dikgwebong gore ba kgone go tsaya karolo ya bona ka botlalo mo dimarakeng. Melao eno e leka go tsenyeletsa gape le boleng le boitlhamedi jwa basadi le bašwa mo dikgwebong tsa go reka le go rekisetsa dinaga tsa kwa ntle, mmogo le go rotloediwa go gwebisana le dikgwebo tsa mo kgaolong ya rona le mo kontinenteng ya rona. 3.3.    Melao eno gape e tlhagisa le mekgwa e e tshwanetsweng go dirisiwa go gatoga setlwaedi sa go tlhaolola ba bangwe, mekgwa ya go tsholetsa tekatekano le go akaretsana e leng dilo tse di tla dirang bonnete jwa gore basadi le bašwa le bona ba unngwelwe mo ditšhonong tsa go gwebisana. E mengwe ya melao e e botlhokwa e tsenyeletsa ya go fedisa dikgoreletsi tsa go duelela lekgetho tse di nang di dira gore basadi le bašwa ba retelelwe ke go tsenela dikgwebo tseno, go tlhotlheletsa gore ba nne le seabe fa go tla mo go kwaleng dipholisi tsa dikgwebo tseno, mmogo le go fetola maemo a bona gore ba se tlhole ba ketefalelwa ke go adimiwa matlole ke ditheo tsa matlole.3.4.    Melao eno go solofetswe gore e tla ema basadi le bašwa nokeng mo lephateng la kgwebisano gore ba kgone go iponela ditšhono tse di tlang le letsholo la AfCFTA e leng se se tla ba bulelang dikgoro gore ba kgone go nna le seabe mo dikgwebong tse di gwebisanang magare ga dinaga tsa kontinente ya Aforika.
4.    Go Tsenya Tirisong Semolao ga Melao ya Pholisi ya Dikgaisano tsa Dikgwebo mo Letsholong la AfCFTA 4.1.    Kabinete e neseditse pula dikgato tsa go tlisa kwa Palamenteng Melao ya Pholisi ya Dikgaisano tsa Dikgwebo mo Letsholong la AfCFTA gore e tsenngwe tirisong semolao. Melao eno dinaga tsa AU di dumelane ka yona gore e netefatse gore dikgaisano tsa dikgwebo mo kontinenteng di tswela mosola kgwebisano, di tswela mosola kgolo ya ikonomi e e tswelang botlhe mosola, di tswela mosola go bulwa ga diintaseteri mmogo le go dira gore ikonomi e se nne bodipa.4.2.    Melao eno e tsepamisitse megopolo mo go thibeleng dikgato tse di dirang gore dikgwebo tse dingwe di se kgone go gaisanela dimaraka mme e dira seno ka go tla ka leano la go tsamaisa tiro le le tla tlhagisang dikakanyo tsa gore go ka rarabololwa jang mathata a a jaaka bothata jwa go nna le dikgwebo tse dintsi tse di tshwanang, go dirisa maatla botlhaswa ga dikgwebo tse dingwe mmogo le mathata a mangwe a mantsi a a tsamaisanang le dikgaisanelo tsa dimaraka. 4.3.    AU e a dumela gore ka ntlha ya go se nne le dipholisi tse di samaganang le mathata a dikgaisanelo tsa mebaraka kwa bofelong seno se feletsa se dirile gore go nne le ditiragalo tse di thibelang kgaisanelo ya dimaraka tse di jaaka digongwana tsa borukhutlhi mmogo le tsa go ithera ga dikgwebo go rekisa ditlhagisiwa ka ditlhwatlhwa tse di boitshegang e leng ditiragalo tse di bontshang gore dikgwebo tseno di dirisa maemo a bona mo dimarakeng ka tsela e e seng mo molaong.4.4.    Melao eno e tla dirisiwa mo ditiragalong tsotlhe tsa ikonomi tse di itshetlegileng ka mebaraka ya AfCFTA mme e tla sala morago ditiragalo tse di dirang gore go se nne le dikgaisanelo tsa dimaraka, mmogo le tsona ditiragalo tsa borukhutlhi tse di diragalang mo mebarakeng ya boditšhabatšhaba le mo dikgwebong tse di kgabaganyang melelwane jaaka go se melao e e gagametseng e e laolang dikgwebo tseno, mmogo le go samagana le ditiragalo tsa go gaisanela mebaraka tse di tlhodilweng ke dikgwebo tse dikgolo tse dikgwebo tsa teng di sa tlhageng ka fa kontinenteng.
5.    Dipoelo tsa Aforika Borwa Morago ga Gore e Nne le Seabe mo Dingangisanong tsa Kopanikgothakgothe ya bo 79 ya UN (UNGA 79) 5.1.    Kabinete e sekasekile le go nesetsa pula pegelo ya dipoelo tsa UNGA 79 ka molaetsamogolo yo o reng: “Ga go ope yo re mo tlogelang kwa morago: re tsaya dikgato mmogo ka maitlhomo a go godisa go rena ga kagiso, tlhabololo e e tsepameng le go nna le seriti ga batho ba re tshelang le bona gompieno le ba ba tla tshelang mo lefatsheng leno mo isagong”.5.2.    Maitlhomo a Aforika Borwa mo go tseyeng karolo mo Kopanong ya UN e e ka ga isago ke go tsepamisa mogopolo mo tšhonong ya go dira gore lefatshe ka bophara le dumelane ka selo se le sengwe mmogo le mo go direng kgatelopele mo dintlheng tse di botlhokwa tse di jaaka Dipeelo tsa Tlhabololo e e Nnelang Ruri mmogo le mo dinageng tsa Aforika, mo go direng gore kopano eno e tsepamise mogopolo mo dikgatong tsa lefatshe tsa go ema nokeng maitlhomo a go tlhabolola kontinente.
D.    Go ThapiwaPele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
1.    Moporofesara John Lamola o thapilwe go nna Mokaedikhuduthamagamogolo wa Setlamo sa Difofane sa Aforika Borwa sebaka sa dingwaga di le pedi. 2.    Moporofesara Busani Ngcaweni o thapilwe go nna Mokaedikakaretso (DG) mo Lefapheng la Sekolo sa Naga sa Katiso le Tlhatlhelelo ya Badiredipuso (NSG) (konteraka ya gagwe ya tiro e atolositswe ka dingwaga di le tlhano).3.    Rre Lindelwa Simphiwe Hamilton o thapilwe go nna DG mo Lefapheng la Kgwebisano, Intaseteri le Dikgaisano tsa Dikgwebo (dtic). 4.    Rre Tebogo Seokolo o thapilwe go nna Motlatsamokaedikakaretso (DDG) mo Lephateng la Merero ya Aforika ka fa Lefapheng la Dikamano le Tirisano le Dinaga tsa Boditšhaba (DIRCO). 5.    Mme Angela Sizakele Magangoe o thapilwe go nna DDG mo Lephateng la Merero ya Ditirelo tsa Tlhokomelo ya Setšhaba ka fa Lefapheng la Thuso ya Baagi (DSD).6.    Mme Thandeka Gloria Ngcobo o thapilwe go nna Motlhankedimogolo wa Matlole wa DSD.
7.    Batlhankedi bao e Seng ba Khuduthamaga mo Botong ya Nakwana ya Setheo sa Puso sa Merero ya Tlhokomelo ya Didirisiwa tsa Tshedimosetso le tsa Thekenoloji: (i)    Mme Sedzani Mudau (Monnasetulo);(ii)    Rre Willie Vukela (Moemedi wa Lefapha la Tirelopuso le Tsamaiso);(iii)    Rre Willie Mathebula (Moemedi wa Lefapha la Matlotlo a Naga);(iv)    Moatefokate Johannes Collen Weapond; mmogo le (v)    Rre Omega Shelembe (Lefapha la Ditlhaeletsano le Thekenoloji ya Dijithale).
E.    Ditiragalo tse di Tlang
1.    Kgwedi ya Ditshwanelo tsa Batho1.1.    Naga ya Aforika Borwa ka Mopitlwe e tla keteka Kgwedi ya Ditshwanelo tsa Batho ka molaetsamogolo yo o reng: “Go oketsa dikgato tsa go phimola baagi keledi ka go tsosolosa seriti sa bona e leng selo se se ikaegileng ka ditshwanelo tsa batho”. Segopotso se segolo sa Kgwedi ya Ditshwanelo tsa Batho se jadilwe ke Matlhotlhapelo a kwa Sharpeville a a diragetseng ka la bo 21 Mopitlwe 1960, fa mapodisi a puso ya tlhaolele a neng a thuntsha batho ba ba neng ba le mo mogwantong o o neng o sena mmudubudu mme ba bolaya batho ba le 69.1.2.    Masaledi a dipholisi tse di sa siamang tsa puso ya tlhaolele a santse a iponagatsa le mo dinakong tsa segompieno mme a dirile gore batho ba bantsi ba tswelele go nna mo tshokolong le go tlhoka ditiro. Molaotheo wa Rephaboliki ya Aforika Borwa wa 1996, yo e leng ona yo huparetseng metheo ya go aga setšhaba se se gololesegileng se se dumelang mo temokerasing, o ema nokeng dikgato tsotlhe tsa go phimola baagi keledi ka go tsosolosa seriti sa bona ka go dirolola ditiragalo tsa mo nakong e e fetileng.1.3.    Molao wa go Amogiwa ga Lefatshe wa ngwaga wa 2024 o o saenilweng go nna molao wa semmuso mo malobanyaneng (Molao wa bo 13 wa 2024) o tlhagisa dikgato tse di latelang molaotheo tsa dithulaganyo tsa molao tse di nayang puso maatla a go fetola lefa le le hutsafatsang la mo nakong e e fetileng la go amogiwa ga mafatshe le go tlhodiwa ga tshokolo mme e dira jalo gore puso e kgone go baakanya bothata jono gore setšhaba se kgone go tshwana gore baagi ba bantsi le bona ba kgone go sola mosola ditšhono tsa go iphedisa, tsa go iponela ditirelo tse di botlhokwa le go iponela lefatshe. 1.4.    Mokete wa naga wa go keteka Letsatsi la Ditshwanelo tsa Botho ka la bo 21 Mopitlwe 2025 o tla tshwarelwa kwa Constitution Hill mo teropong ya Johannesburg, e leng lefelo le mo go lona go fitlhelwang Kgotlatshekelo ya Molaotheo ya Aforika Borwa mo go lona.
2.     Kopano ya Ditheo tsa Motlakase tsa Aforika 2.1.    Mo nageng ya Aforika Borwa go tla tshwanrelwa Kopano ya Ngwaga wa 2025 ya Ditheo tsa Motlakase tsa Aforika go tloga ka la bo 4 go fitlha ka la bo 6 Mopitlwe 2025 kwa Cape Town International Convention Centre. Kopano eno ke e kgolo thata mo kontinenteng jaaka e dira gore baeteledipele ba intaseteri eno ba kopane le go tlhagisa ditharabololong tse dintšhwa tsa maemo a a kwa godimo mo lekaleng leno2.2.    Kopano eno e tshwarwa mo nakong e naga ya Aforika Borwa e lekang go dira gore lephata la yona la motlakase le gole ka iketlo jaaka naga e samagane le go dira gore e nne le tlamelo ya motlakase mo isagong. Mo ngwageng yo o fetileng puso e phasaladitse Molao o o Kwalolotsweng Sešwa wa Taolo ya Motlakase wa ngwaga wa 2024 (Molao wa bo 38 wa 2024) mo go kwalolotsweng dikarolo tse di tla dirang gore go nne le kgaisanelo ya dimaraka tsa motlakase le go dira gore lekala la motlakase le nne le motlakase o o sa feleng o o tla kgonang go mekamekana le ditlhokwa tsa motlakase tsa setšhaba sa rona tse di tswelelang go anama.2.3.    Mo go direng gore mo isagong re kgone go nna le motlakase, go samaganwe le diporojeke tse di tla tlhagisang dikikawate di le 11 tsa motlakase mme go solofetswe gore di tla simololwa go agiwa mo dingwageng di le tharo tse di tlang. Ka Sedimonthole 2024, go ne ga phasaladiwa maina a ditlamo di le robedi tse di fentseng tse di neng di gaisanela dithendara mo Kopong ya Bosupa ya Dithendara tsa Letsholong la Dithendara tsa Ditlamo tse di Ikemetseng tsa Tlhagiso ya Motlakase o o Ntšhwafaditsweng mo go itsisitsweng gore dikonteraka tsotlhe tseno fa di kopane di tla tlhagisang motlakase o o kanaka dimekawate di le 1 760.
F.    Melaetsa
1.    Melaetsa ya go AkgolaKabinete e romela melaetsa ya yona ya go akgola le go eletsa masego kwa go:•    Tona Nomakhosazana Meth jaaka a tlhophilwe go nna Monnasetulo wa Tikwatikwe ya Tsamaiso ya Merero ya Ditiro le Badiri mo Kgaolong ya Aforika.•    Mme Lerato Mataboge go latela kgagamatso e e diragetseng ya gore a tlhophiwe go nna Mokomišenara wa Mafaratlhatlha le Motlakase wa AU. •    Mme Tyla Laura Seethal, yo a tumileng ka leina la Tyla, yo e leng seopedi sa naga ya Aforika Borwa yo e leng seopedi sa ntlha se se opelang se le esi sa Ngwana wa Mmala wa Sebilo yo pina ya gagwe e e bediwang “Water” e reeditsweng gantsintsi go feta sebaka sa bilione mo mafaratlhatlheng a go gasa mmino a Spotify. •    Rre Wouter Kellerman, moAforika Borwa yo a tumileng ka mmino wa dilediiwa tsa melotsana mmogo le Mme Eru Matsumoto mmogo le Mme Chandrika Tandon jaaka ba fentse Kabo ya Grammy ka alebamo ya Triveni.2.    Melaetsa ya MatshedisoKabinete e romela matshediso a yona kwa ba lelapa le ditsala tsa:•    Mme Suthukazi Arosi (yo a neng a na le dingwaga di le 64), yo a kileng a fenya dikabo ka go opela, go ikwalela mmino le go tshameka mo metshamekong ya ditshwantsho. O ne a tumile mo Aforika ka lentswe la gagwe le le bogale mmogo le ka tiro e e tswileng diatla mo a diragaditseng mo metshamekong ya ditshwantsho tse di farologaneng ka fa nageng ya Aforika Borwa.
Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano e e sa Tlwaelegang ya Kabinete e e Tshwerweng ka Mosupologo wa la bo, 03 Mopitlwe 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/tn/news/cabinet-statements/pegelo-ya-kopano-e-e-sa-tlwaelegang-ya-kabinete-e-e-tshwerweng-ka,"A.    Ditshwetso tsa Kabinete
1.     Puo ya Tekanyetsokabo ya Ngwaga wa Matlole wa 2025-2026
1.1.    Go ne go tshwerwe Kopano e e sa Tlwaelegang ya Kabinete ka Mosupologo wa la bo 03 Mopitlwe 2025 go sekaseka dikakanyo di le dintsinyana tse di dirilweng ke ditokololo tsa Kabinete mabapi le ntlha ya gore ke dikgato dife tse di ka tsewang, re lebeletse maemo a re lebaganeng le ona, tse di ka re thusang go tlamela ka matlole ditiro tse di tshwanetseng gore re di dire mo ngwageng wa matlole wa 2025/26. Kopano eno e tshwarwa morago ga gore go tshwarwe kopano e nngwe gape e e sa tlwaelegang ya Kabinete e e neng e tshwerwe ka Mosupologo wa la bo 24 Tlhakole 2025, mo go neng ga buisanelwa ka tsenelelo dipuisano tse di mabapi le matlole a mannye a naga e nang le ona mmogo le tlhokagalo ya go tsenya tirisong ka bonako maano a mararo a a botlhokwa a Tsamaiso ya Puso ya Bosupa e e leng mo diatleng tsa Puso e e Tshwaraganetsweng ya Naga (GNU). Kwa kopanong eo ya la bo 24 Tlhakole 2025, Moporesitente Cyril Ramaphosa o ne a tlhoma setlhopha sa Ditona se se eteletsweng kwa pele ke Motlatsamoporesitente Paul Mashatile go thusana le Tona ya Matlole mmogo le setlhopha sa gagwe sa Setheo sa Matlole a Naga go rulaganya ditshitshinyo tsa Kabinete gore ba di sekaseke go ya pele.
1.2.    Setlhopha se Motlatsamoporesitente a se eteletseng kwa pele se se enngweng nokeng ke Setheo sa Matlole a Naga se sekasekile ditshitshinyo tse di farologaneng tse di sekasekilweng ke Kabinete. Mo go sekegeleng tsebe kgaolo ya bo 27 ya Molao wa Taolo ya Tiriso ya Madi a Puso (PFMA) (Molao wa bo 1 wa 1999), Kabinete e ne ya laela Tona ya Matlole go itlhophela mo ditshitshinyong tse di atlhaatlhilweng gore ke efe tshitshinyo e e ka e dirisang go tlamela ditiro tsa puso ka matlole ka mokgwa o o sa ikgatoloseng dintlha tse di latelang:
(a)     Matlole a mannye a naga e nang le ona;(b)     Go se imetse bahumanegi le bao ba golang megolo e e seng e mentsi; mmogo le,(c)     Go ema nokeng kgodiso ya ikonomi.
1.3     Jaaka jaanong thulaganyo ya go sekaseka ditshwaelo tsa Kabinete e garetswe, Tona ya Matlole mmogo le Setheo sa Matlole a Naga jaanong ba ipaakanyetsa go garela Puo ya Tekanyetsokabo ya Naga mmogo le go e tlhagisa ka la bo 12 Mopitlwe 2025.
Dipotsolotso: Rre Sathasivan (Terry) Vandayar – Mmueledi wa Puso wa NamaotshwereMogala: 082 444 9092"
"Pegelo ya Kopano ya Kabinete e e Tshwerweng ka Laboraro la bo,  12 Mopitlwe 2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/tn/news/cabinet-statements/pegelo-ya-kopano-ya-kabinete-e-e-tshwerweng-ka-laboraro-la-bo-12-mopitlwe,"A.    Merero ya ga Jaanong
1.    Ikonomi
1.1.    Puo ya Tekanyetsokabo ya Naga ya Ngwaga wa 2025
1.1.1.    Kabinete e itumeletse Puo ya Tekanyetsokabo ya Naga ya Ngwaga wa 2025 e e lekang go lekanyetsa leano la go tsamaisa tiro ya matlole la Aforika Borwa, gore ka fa letlhakoreng le lengwe e kgone go tlamela ka matlole ditiro tsa Tsamaiso ya Puso ya Bosupa, tse Motlotlegi Moporesitente Cyril Ramaphosa a di umakileng mo Puong ya Maemo a Setšhaba (SoNA), fa ka fo le lengwe e leka go samagana le go fokotsa boima jo batho ba ba humanegileng le ba ba sa itsholelang go le kalo ba leng mo go bona. 1.1.2.    Go tlamela tiro ya go aga mafaratlhatlha ka matlole a le kanaka tirilione o le mongwe mo pakeng ya Letlhomeso la Tirisomatlole ya Pakagare (MTEF), go agiwa ga mafaratlhatlha a mangwe a tlaleletso ka dithulaganyo tsa go ema nokeng dikoloto mmogo le go tsenya tirisong dithendara di le dintsinyana ka go di tsenya mo Lenaneong la Tekanyetsokabo ya mafaratlhatlha e leng sesupo se se bontshang maikemisetso a go godisa ikonomi ka go e godisa ka matsholo a magolo a go aga mafaratlhatlha fa ka fa letlhakoreng le lengwe a thusa go tokafatsa kabo ya ditirelo. 1.1.3.    Dithulaganyo tse di tlhomilweng go kgontsha lephata la poraefete go nna le seabe, jaaka di adilwe mo Puong ya Tekanyetsokabo – e leng karolo ya letsholo la Operation Vulindlela le le tlisang diphetogo mo lephateng la motlakase, dipalangwa le lekala la dijanaga tse di rwalang dithoto – di bontsha maikemisetso a puso a go dira bonnete jwa gore makala a poraefete a kgona go beeletsa ka botlalo mmogo le go dira gore botlhe ba nne le seabe mo go godiseng ikonomi 1.1.4.    Le fa tota re dumela gore go tlhatlosiwa ga phesente ya tuelo ya lekgetho go tla nna le seabe se se sa jeseng diwelang, Puo ya Tekanyetsokabo e adile dikgato tse di jaaka tseno tse di tla dirisiwang go fokotsa bogale jwa tlhatloso eno:1.1.4.1.    Lekgetho la leokwane le ka se tlhatlosiwe1.1.4.2.    Megolo ya puso ya go thusa setšhaba ya batsofe le bagolofadi e tla tlhatlosiwa ka phesente ya go fokotsa bogale jwa maemo a a fetogetseng ruri a ditlhwatlhwa mo ikonoming e leng madi a le kanaka R130 mme seno se tla dira gore mo ngwageng wa 2025 ba amogele madi a a kanaka R2 315.1.1.4.3.    Tlamelo ka matlole a mantsi mo Setheong sa Banamedi ba Diterene sa Aforika Borwa (PRASA) go dira gore dipalangwa tsa diterene di tlhabologe go tla thusa matlole a a dirisiwang ka fa lapeng fa go tla mo go dueleleng dipalangwa. 1.1.5.    Se se botlhokwa se se tshwanetsweng ke go tlhaloganngwa ke gore, tlhatloso ya tuelelo ya lekgetho e tlile go thusa naga thata ka go e tlamela ka matlole a gore e kgone go tswelela ka tiro ya yona, ka go kgona go tswelela go duelela megolo ya barutabana ba le 11 000 mo dikolong, megolo ya badiredi ba maokelo ba le 9 300, megolo ya dingaka di le 800 tse e leng gona di garela dithuto tsa bona tse di thusang kwa maokelong a a leng mo ditšhabeng tsa rona mmogo le go dira gore bana ba ba nang le dingwaga di le nne ba le 700 000 ba kgone go tsena dikolo tsa bomapimpana (ECD), e leng dikolo tse di botlhokwa thata gore di kgone go ba baakanyetsa go ya sekolong.
1.2.    Kgolo ya Ikonomi
1.2.1.    Tlhatlogo ya Palogotlhe ya Letseno la Ditlhagisiwa Tsotlhe tsa ka fa Nageng (GDP) ka diphesente di le 0.6% mo kotareng ya bone ya ngwaga wa 2024 e bontsha gore maphata otlhe jaanong a simolola go itharabologelwa, mme re bona kgolo eno mo kotareng e e fetileng ya monongwaga mo kgolong e nnileng teng mp lephateng la temothuo, la matlole, la kgwebisano le la ditirelo tsa go thusa kwa malapeng a batho. 1.2.2.    Intaseteri ya temothuo e itharabologetswe ka diphesente di le 17,2%, e leng se se dirileng gore GDP e tlhatloge ka dipoente tsa diphesente di le 0,4. Dikgwebo tsa ditirelo tsa matlole, tsa ditirelo tsa go rekisa dintlo le meago mmogo le tsa intaseteri ya ditirelo tsa dikgwebo di setse di gola lekgetlho la bo robedi ka dikotara tse di tlhomaganeng, mme dikgwebo tsa ditirelo tsa matlole, tsa ditirelo tsa go rekisa dintlo le meago mmogo le tsa intaseteri ya ditirelo tsa dikgwebo ke tsona tse di tsentshang letsogo thata mo go godiseng ikonomi.1.2.3.    Kabinete e na le tshepo ya gore go oketsa tsepamiso ya mogopolo le lebelo mo go fetoleng maemo a ikonomi, mo go fetoleng kabo ya ditirelo le dithata tsa puso, mmogo le mo go oketseng seabe se makala a poraefete a nang le sona mo go nneng le seabe mo go godiseng ikonomi, tseno tsotlhe di tla dira gore re nne le kgolo ya ikonomi e kgolo mo ngwageng wa 2025 le mo dingwageng tse di tla latelang ono.
1.3.    Depeeletso
1.3.1.    Kabinete e itumedisitswe ke tsiboso ya setlamo sa Microsoft South Africa mabapi le go beeletsa dibilione tsa diranta di le 5.4 mo go tsenyeng ka fa nageng mafaratlhatlha a Dithekenoloji tsa Maemo a a kwa Godimo tse di Dirang Ditiro tse di Diriwang ke Batho(AI).1.3.2.    Setlamo seno se tsibositse gape le gore se tsaya karolo mo go tlhagiseng dithuto tsa thekenoloji ka fa nageng ya Aforika Borwa jaaka se duelela dithuto tsa batho ba le 50 000 ba ba ithutelang dithuto tsa lekwalo la setegeniki le le tlhokagalang mo lephateng la thekenoloji.1.3.3.    Mo go oketseng dipeeletso ka fa nageng ya rona, setlamo sa naga ya India sa go aga dijanaga sa Mahindra se saenile Mmemorantamo wa Ditumelano (MoU) le Koporasi ya Tlhabololo ya Diintaseteri (IDC) ya naga ya Aforika Borwa mme maitlhomo ke go sekaseka kgonagalo ya go ka tlhoma setlamo se se feletseng sa go aga dijanaga tsa bona ka fa nageng. 1.3.4.    Kabinete e gakolotse maAforika Borwa otlhe gore ba na le maikarabelo a go bua ka leina la naga ya rona ka mafoko a a molotsana mo ditsebeng jaaka e le bona bao ba unngwelwang ke dipoelo tsa seno mo go direng gore naga e tshologelwe ke dipeeletso mo lefatsheng ka ntlha ya South Africa Incorporated (SA Inc.). Re tshwanetse go tswelela go ema ka lefoko le le esi mo go sireletseng dikgatlhegelo tsa naga, boipuso jwa yona le temokerasi ya molaotheo wa naga ya rona.
2.    Kamano le Dinaga tsa Boditšhabatšhaba
2.1.    Maemo a Boporesitente a Aforika Borwa mo Mokgatlhong wa Dinaga di le Masomeamabedi (G20)
2.1.1.    Ntle le go atlegeng mo go okameng Maemo a Boporesitente jwa G20, naga ya Aforika Borwa e kgonne gape le go tshwara ka katlego dikopano tse di latelang tsa ditlhopha tsa ditiro tse di farologaneng mmogo le dikopano tsa ditlhopha tsa phetagatso ya ditiro tse di farologaneng fa kgwedi ya Tlhakole a garela mmogo le mo kgweding eno: 2.1.1.1.    Kopano ya G20 e e ka ga Setlhopha sa Tiro ya Dipatlisiso le Boitlhamedi (RIWG), e e neng e tshwaretswe kwa Yunibesiting ya Foreistata kwa Mangaung go tloga ka la bo 23 go fitlha ka la bo 25 Tlhakole 2025, mo go atlhaatlhilweng mekgwa e go ka solwang mosola dipatlisiso le boitlhamedi go rarabolola dikgwetlho tse lefatshe le tobaneng le tsona, mmogo le go tlhotlheletsa tiriso ya saense le thekenoloji. Mo kopanong eno go ne gape ga tšhotlhwa dintlha tse di botlhokwa tse go tla samaganwang le tsona mo tsamaong ya ngwaga, mme tsona ke tse di latelang: (a)    Ntlha ya bo 1: Go Bulela Boitlhamedi gore bo Tlisa Tlhabologo; (b)    Ntlha ya bo 2: Go Tlisa Tlhabololo e e Tsepameng ka go Dirisa Tiriso ya Dimela le Ditshedi tse di Farologaneng go Tlhagisa Melemo; mmogo le(c)    Ntlha ya bo 3: Go Tlisa Pharologano, Tekatekano, Tsenyeletso ya Batho Botlhe le Phitlhelesego mo Mererong ya Saense, Thekenoloji le Boitlhamedi.2.1.1.2.    Kopano ya ntlha ya Setlhopha sa Tiro ya go Lwantshana le Bonweenwee (e e tshwaretsweng kwa Motsekapa, go tloga ka la bo 3 go fitlha ka la bo 5 Mopitlwe 2025) mme yona e sekasekile dithulaganyo tse di ka dirisiwang go potlakisa dikgato tsa go tsenya tirisong melao ya go lwantshana le bonweenwee. Kopano eno e neile bao ba neng ba e tsenetse tšhono ya go nna le seabe mo go tleng ka mogopolo ono mmogo le go simolola tiro ya ntlha e mo isagong go tla agelelwang mo godimo ga se e se dirileng, e leng selo se se tla gagamatsang gore go nne le dipuisano le tirisanommogo mabapi le go gagamatsa maano a go lwantshana le bonweenwee. Mo kopanong eno, batsayakarolo ba buisane le go dumelana ka dintlha di le mmalwa tse di latelang: (a) Ntlha ya bo 1: Go Oketsa Seabe sa Lekala la Poraefete; (b) Ntlha ya bo 2: Go Tlhatlosa Tiro e e Diriwang ka Manontlhotlho ya go Busa Dithoto tsa Puso tse di Utswitsweng; (c) Ntlha ya bo 3: Go Dira gore Tiro e Diriwe ka go Tshwaraganelwa ke Baagi Botlhe; mmogo le (d) Ntlha ya bo 4: Go Sireletsa Batho ba ba Ntshang Mosi ka Sekhurumelo. 2.1.1.4.    Kopano ya ntlha ya Setlhopha sa Tiro ya Merero ya Temothuo, e e neng e tshwerwe mo mafaratlhatlheng a inthanete go tloga ka la bo 3 go fitlha ka la bo 4 Mopitlwe 2025, go atlhaatlhilwe dintlha tse di botlhokwa tse di amang bannaleseabe mo lekaleng la temothuo mo lefatsheng ka bophara mmogo le go dumelana ka dintlha tse di botlhokwa tse go tla samaganwang le tsona mo tsamaong ya monongwaga. Tsona ke tse di latelang: (a)    Ntlha ya bo 1: Go bulela dikgoro tsa dimaraka gore botlhe ba nne le seabe mmogo le go thiba tlhokego ya dijo; (b)    Ntlha ya bo 2: Go thusa bašwa le basadi gore ba nne le seabe mo thulaganyong ya dikgwebo tse di tlhagisang dijo; (c)    Ntlha ya bo 3: Go tlisa boitlhamedi le phetisetso ya thekenoloji; mmogo le (d)    Ntlha ya bo 4: Go dira gore phetogo ya maemo a loapi e tsetsepele gore lephata la temothuo le se tlhole le bogisega.2.1.1.5.    Kopano ya ntlha ya Setlhopha sa Tiro ya Merero ya Bojanala, e e neng e tshwerwe mo mafaratlhatlheng a inthanete ka la bo 5 Mopitlwe 2025, go atlhaatlhilwe dintlha tse di ka ga tsela e go ka solwang mosola lephata la bojanala gore le tle le tokafatse matshelo a batho, baagi le lefatshe ka bophara. Go buisanwe gape le ka dintlha di le nne tse di tshwanetsweng go diragadiwa monongwaga mme go ne ga dumelanwa ka tsona, mme tsona ke tse: (a)    Ntlha ya bo 1: Go tla ka dithekenoloji tsa AI le go tla ka ditsela tse di tla thusang batho mo go tlhabololeng dikgwebo tse e leng gona di simolola tsa go tsaya maeto le tsa bojanala mmogo le go thusa Dikgwebopotlana, tse Dikgolwane le tse Dikgolo (di-SMME); (b)    Ntlha ya bo 2: Go Tlamela Lephata la Bojanala ka Matlole le ka Dipeeletso go Gagamatsa Tekatekano le go Tlhotlheletsa Tlhabololo e e Tsepameng; (c)    Ntlha ya bo 3: Go Golaganya Ditirelo tsa Ditlamo tsa Difofane gore go Tsaya Maeteo e Nne Selo se se Bonolo; mmogo le (d)    Ntlha ya bo 4: Go Gagamatsa Kakatlelo ya Lephata la Bojanala gore le Kgone go Tshwaraganelwa, le Tsepame mmogo le go Tlhabologa.2.1.1.6.    Kopano ya ntlha ya Setlhopha sa Tiro ya Merero ya go Fokotsa Dikotsi tsa Matlhotlhapelo, e e neng e tshwerwe mo mafaratlhatlheng a inthanete ka la bo 5 Mopitlwe 2025, mo go atlhaatlhilweng dikgato tsa go potlakisa dikgato tsa go supa dikotsi tse di ka nnang teng mo matsholong otlhe nako e santse e le teng, e leng ntlha e e botlhokwa e e beilweng ke Mokgatlho wa Dinagakopano (UN) mme e gatelela gore dinaga di dirise Leano la go Tsamaisa Tiro ya go Fokotsa Dikotsi tsa Matlhotlhapelo la Sendai 2015-2030. Naga ya Aforika Borwa e tsaya kopano eno jaaka serala se se botlhokwa sa boditšhabatšhaba se mo go sona go ka toutelelwang ntlha ya go rwala maikarabelo mmogo gore re kgone go mekamekana le dikotsi tseno, re godise tirisanommogo magareng ga rona mmogo le go tsaya dikgato tse di utlwagalang go thibela go gakatsa kgotsa go galefisa dikotsi. Mo kopanong eno go dumelanwe ka dintlha tse di latelang: (a)    Ntlha ya bo 1: Go Rarabolola go se Lekalekane ga Baagi le go Fokotsa Dikotsi; (b)    Ntlha ya bo 2: Go Disa Lefatshe ka Bophara ka Thulaganyo ya go Okola Dikotsi di Santse di Simolola; (c)    Ntlha ya bo 3: Mafaratlhatlha a a Kgonang go Mekamekana le Ditiragalo tsa Matlhotlhapelo; (d)    Ntlha ya bo 4: Go Tlamela ka Matlole Ditiragalo tsa go Thibela Matlhotlhapelo;(e)    Ntlha ya bo 5: Dikgato tsa go Itharabologelwa mo Matlhotlhapelong; mmogo le (f)    Ntlha ya bo 6: Mekgwa ya Botshelo e e Ikaegileng ka Ditshedi le Dijalo/Ditharabololo tse Tlhago e re Nayang Tsona. 2.1.1.7.    Kopano ya ntlha ya Setlhopha sa Phetagatso ya Tiro ya Merero ya go Thiba Tlhokego ya Dijo, e e neng e tshwerwe mo mafaratlhatlheng a inthanete ka la bo 5 Mopitlwe 2025, mo go atlhaatlhilweng dipholisi le matsholo a go thiba tlhokego ya dijo. Mo kopanong go dumelanwe ka go dira gore go tlhomiwe thulaganyo e e gagametseng, e e sa tseyeng letlhakore le e e sa sitisegeng ya tlamelo ka dijo. Go dumelanwe gape le ka go rarabolola dintlha tse di botlhokwa tse di jaaka dikgoreletsi tsa kgwebisano, tlamelo ka matlole a tlhagiso ya dijo, mmogo le seabe se phetogo ya maemo a loapi se nang le sona mo lephateng la tlamelo ya dijo. Tse dingwe tsa dintlha tse di botlhokwa tse go builweng ka tsona ke tse di latelang: (a)    Ntlha ya bo 1: Go tlhoma dipholisi tse di nang le mooko tse di ka ga go thibela tlhokego ya dijo; (b)    Ntlha ya bo 2: Go dira gore ditlhwatlhwa tsa dijo di se itlhatlogele fela; (c)    Ntlha ya bo 3: Go dira gore melao le maemo a nne mo pepeneneng;(d)    Ntlha ya bo 4: Go tla ka Leano la G20 la go Tsaya Dikgato mo go Thibeng Tlhokego ya dijo; mmogo le (e)    Ntlha ya bo 5: Go rulaganyetsa lefoko la ditona la go nesetsa pula dikgato tsa go tsenya leano tirisong.2.1.1.8.    Letsholo la go ya kwa Baaging la G20 le le neng le tshwaretswe kwa Yunibesiting ya Venda kwa Thohoyandou ka la bo 7 Mopitlwe 2025 maitlhomo a lona ke go dira gore baagi naga ka bophara ba buisane le go tsaya karolo mo Boporesitenteng jwa Aforika Borwa jwa G20. Kopano eno e diriseditswe go rotloetsa baagi ka fa nageng go amogela baengg ba ba tla thologelang ka fa nageng jaaka re tla bo re ntse re tshwara dikopano tse di farologaneng mo mafelong a a farologaneng ka fa nageng, mmogo le go ba rotloetsa gore ba tswe ka makatlanamane ba bontshe baeng ditso le dingwao tsa bona tse di farologaneng. MaAforika Borwa a ne gape a rotloediwa gore ba tlotlele baeng ka dinaane tse di itumedisang tsa naga ya bona. 2.1.2.    Dikopano tse di latelang ke tsa Ditlhopha tsa Tiro tsa G20 mmogo le tsa Ditlhopha tsa go Phetagatsa Tiro mme tsona di tla tshwarwa go tloga gompieno go fitlha Mopitlwe 2025 o konosela: 2.1.2.1    Kopano ya ntlha ya Setlhopha sa go Phetagatsa Tiro e e ka ga Merero ya go Kgolo ya Ikonomi e e Tswelang Botlhe Mosola, go Tlhola Diintaseteri, go Tlhola Ditiro le go Fokotsa go se lekalekane ga setšhaba: e tla tshwarwa ka mafaratlhatlha a ditlhaeletsano ka la bo 17 Mopitlwe 2025.2.1.2.2    Kopano ya ntlha ya Setlhopha sa Tiro e e ka ga Merero ya Kgwebisano le Dipeeletso: e tla tshwarwa ka mafaratlhatlha a ditlhaeletsano go tloga ka la bo 18 go fitlha ka la bo 20 Mopitlwe 2025.2.1.2.3    Kopano ya bobedi ya Setlhopha sa Tiro e e ka ga Merero ya Maokelo: e tla tshwarelwa kwa Durban go tloga ka la bo 26 go fitlha ka la bo 28 Mopitlwe 2025.2.1.2.4    Kopano ya ntlha ya Setlhopha sa Tiro e e ka ga Merero ya Tlhokomelo ya Tikologo le ya Maemo a Loapi: e tla tshwarwa ka mafaratlhatlha a ditlhaeletsano go tloga ka la bo 26 go fitlha ka la bo 28 Mopitlwe 2025.2.1.3    Tshedimosetso ka botlalo ka ga go tshwarelwa ga dikopano tse di farologaneng tsa G20 ka fa nageng ya Aforika Borwa mmogo le eo e leng ka ga tseo di tšhotlhilweng mo dikopanong tseo o ka tsena mo webesaeteng ya: www.g20.org KGOTSA mo go ya: www.g20.org.za
2.2    Thuso ya Baagi ba Naga ya Palesetina
2.2.2    Kabinete e kgalema ka mafoko a a bogale maitsholo a naga ya Iseraele a go ganetsa dithuso tse di lebisiwang kwa lefelong la Gaza mmogo le dikgato tsa go tswalela melelwane mo nakong eo baagi ba Gaza ba bogang go feta lefoko leo ka bolona mme ba tlhoka dijo, madulo le melemo.2.2.3    Ditiragalo tseno di tswelela go diriwa ke Iseraele ka maitlhomo a go dirisa tlala jaaka sebetsa sa ntwa le fa Kgotlatshekelo ya Lefatshe e ntse e ntshitse katlholo ya gore seo ba se dirang ke maiteko a go bolaya batho ba Palesetina ekete ke ditshenekegi.2.2.4    Kabinete e boeletsa boikuelo jwa setšhaba sa rona mo lefatsheng jwa gore Iseraele e tshwanetswe go rwesiwa maikarabelo le go dira bonnete jwa gore ditirelo tsa go tswa baagi thuso kwa lefelong la Gaza di fitlhelela mafelo otlhe a lefelo leno ka pabalesego ntle le go kgorelediwa.
3.    Bosenyi
3.1.    Go Itumelela Katlholo ya Kgotlatshekelo ya kwa Malawi e e ka ga go Busetsa ka fa Nageng Shepherd le Mary Bushiri
3.1.1.    Kabinete e itumedisitswe ke katlholo e e rebotsweng ke Moagiseterata yo Mogolo wa Kgotlatshekelo ya kwa Malawi ya gore Shepherd le Mary Bushiri ba busediwe ka fa nageng ya Aforika Borwa go tla go feleletsa tsheko ya kgetse ya bona mo ba latofadiwang ka ditatofatso di le dintsi tsa bosenyi mme mo go tsona go na le tsa petelelo, go gatakaka Molao wa Keletso ya Matlole le Ditirelo tsa go Tsereganya wa ngwaga wa 2002 (Molao wa bo 37 wa 2002), Molao wa Dibanka wa ngwaga wa 1990 (Molao wa bo 94 wa 1990), Molao wa Bofaladi wa ngwaga wa 2002 (Molao wa bo 13 wa 2002) mmogo le go ikgatolosa melao ya kgotlatshekelo e ba lailweng ka yona fa ba ne ba rebolelwa beile.3.1.2.    Katlholo eno e a bontsha gore molao ga go ope yo a ka o tshabelang e bile e bontsha gape gore ditirelo tsa dikgotlatshekelo di gogiwe ka ditsebe, mmogo le gore go na le tirisanommogo magareng ga ditheo tsa boditšhabatšhaba mmogo le go tshepana ga ditheo tsa molao tsa naga ya Aforika Borwa le ya Malawi. 3.1.3.    Re a itse gore ba lelapa la ga Bushiri ba tlhalositse gore katlholo eno ba tlile go ganetsana le yona semolao. Le fa go le jalo, re na le tshepo e e tletseng gore fano gone kgetse ya rona ga se e e botlhofo. 3.1.4.    Naga ya Aforika Borwa e letile ka ditsetsenkwane go ikopanya le Setheo sa Mapodisi a Lefatshe go re thusa ka dithulaganyo tsa go ba busetsa ka fa nageng gore ba tle go seka melato ya bona.
4.    Maemo a bosa a a bogale
4.1.    Dipula tse di bogale tsa mo malobanyaneng di fetile ka matshelo a batho ba le mmalwa, makgolokgolo a bona ga ba sa na ko ba ka nnang gone, mme magae le mafaratlhatlha a dubakane kwa porofenseng ya KwaZulu-Natal. 4.2.    Maemo a KwaZulu-Natal a a bakilweng ke maemo a a bogale ano abosa a dirile gore go ntshiwe pego ya gore porofense e wetswe ke matlhotlhapelo e leng pego e e tla kgontshang Lefapha la Merero ya Tsamaiso ya Tiro ya go Dirisana ga Maphata a Puso le Merero ya Magosi e kgone go gwetlha ditheo tsotlhe tsa puso gore di tshwaragane mme di abelane ka thuso ya baagi, e leng selo se se tla fokoletsang baagi bogale jwa matlhotlhapelo ano.4.3.    Puso e a tswelela go thusa batswasetlhabelo ba merwalela mme Lephata la go Agela Baagi Bonno lona le neetse porofense ya KwaZulu-Natal dimilione tsa diranta di le 100 go thusa go samagana le mathata a a bakilweng ke merwalela eno. 4.4.    Kabinete e ikuela mo go maAforika Borwa otlhe go nna kelotlhoko thata fa go na le maemo a a sa itumediseng a bosa. Dipula tse di bogale di ka feletsa di dirile gore go nne le merwalela, segoloboglo mo mafelong a a agilweng mo meeding, mo gaufi le maborogo le mo gaufi le ditsela. 4.5.    Fa go na le merwalela, go ikuelwa mo baaging gore ba se dirise ditsela tse metsi a leng mantsi mo go tsona, go bogela le go reetsa dikgang go tswa mo mafaratlhatlheng a ditlhaeletsano a puso a a gasang tshedimosetso e e leng mo dinakong.
B.    Go Baya Kabinete mo Dinakong
1.    Go Sireletsa le go Tokafatsa Mogolo o o kwa Tlase wa Bosetšhaba (NMW)
1.1.    Kabinete e amogetse le go sekaseka pegelo go tswa kwa Lefapheng la Merero ya Ditiro le Badiri mabapi le kgatelopele e e setseng e dirilwe mo go sireletseng le mo go tokafatseng NMW. 1.2.    Molao wa NMW wa ngwaga wa 2018 (Molao wa bo 9 wa 2018), o o tlhomilweng ka Ngwanaitseele 2018, o tlhomile motheo wa go fokotsa setlwaedi sa megolo e e sa lekalekaneng mmogo le megolo e e fetanang ka sekgala se se tlhabisang ditlhong, e bile o tswelela go tlhokomela badiredi ba ba golang megolo e mennye ka fa nageng. 1.3.    Go simolola ka la bo 1 Mopitlwe 2025, mogolo ono o okeditswe ka diphesente di le nne, e leng go tloga go R27,58 go fitlha go R28,79 ka ura. Kokeletso eno maitlhomo a yona ke go tswa thuso le go fokoletsa boima batho ba le dimilione di le thataro ba ba golang selekano sa mogolo ono.
2.    Go Tlhotlheletsa Dithuto tsa Motheo
2.1.    Kabinete e ikantse gore e tla ema nokeng leano la go rulaganya sešwa lekala la Thuto ya Motheo mo dithutong tsa go simolola sekolo. 2.2.    Ka Ferikgong 2025, Lefapha la Thuto ya Motheo le ne la tsibosa le go keteka dipholo tse di kwa godimo tsa materiki tse di gaisitseng dipholo tsotlhe tse naga e kileng ya nna le tsona mo go falotseng barutwana ba le diphesente di le 87.4%. Le fa go le jalo, kgwedi pele ga dipholo tseno lefapha le ne le sa tswa go rebola dipoelo tsa dipatlisiso go tswa mo dipatlisisong tse di farologaneng di le tharo tse di supang gore bana ba go fitlha dingwaga di le lesome (10) ba naga ya Aforika Borwa ba ba ka dirang diphesente di le 80 ga ba itse go buisa ba bo ba tlhaloganya se ba se buisang, go sa kgathalesege gore ba buisa dikwalwa tsa puo efe mo dupuong tsotlhe tsa ka fa nageng. 2.3.    Go rarabolola bothata jono Tona ya Thuto ya Motheo o thankgolotse dikgato tsa go rulaganya sešwa lephata la thuto mo go tla diragadiwang matsholo a a latelang 2.3.1.     Bana botlhe ba tla tshwanelwa ke go tsena Dikolo tsa Bomapimpana (ECD) tse di abelanang ka thuto e e boleng mme go tla tshwanela gore dikolo tseno di kwadisiwe ka bontsi, go diriwe bonnete jwa gore ngwana yo mongwe le yo mongwe o duelelwa bontlha bongwe gore a kgone go tsena dikolo tseno, go tlamela dikolo tseno ka Dibuka le Didirisiwa tsa go Ruta le go Ithuta (LTMS), mmogo le go ema nokeng barutabana ba dikolo tseno gore ba kgone go ithutela makwalo a go nna barutabana ba dikolo tseno. Tlamelo ka matlole a go phetagatsa tiro eno e setse e tsentshitswe mo Tekanyetsokabong ya Naga ya Ngwaga wa 2025. 2.3.2.     Letsholo la go sekaseka le go kwala sešwa maitsholo le maemo a thuto gore go tle go kgonwe gore diphatlhatiro tsa barutabana di kgone go okediwa mo dikolong tse di rutang bana ba dithuto tse di kwa tlase.2.3.3.     Letlole la Dibasari la Funza Lushaka le tla beelwa baithuti ba ba batlang go ithutela tiro ya go nna barutabana ba dikolo tse di rutang bana ba dithuto tse di kwa tlase.2.4.    Go rulaganngwa sešwa ga lephata leno go tla gagamatsa bokgoni jwa go buisa dibuka le go bala dipalo ga barutwana ba dikolo tse di kwa tlase, mme seno se tla ba baakanyetsa gore kwa pele ba kgone go samagana le dirutwa tse di boimanyana mme gare ga tsona ke tse di jaaka Dipalo, Disaentshe, Dithuto tsa go Ithutela go Rwala Maikarabelo a Dithulaganyo tsa Matlole a Setheo, Dithuto tsa go Buisa Maemo a Matlole a Naga.
3.    Kgatelopele e e Dirilweng mo Phetlhong ya Motlakase
3.1.    Kabinete e amogetse pegelo e e buang ka ga seo Eskom e se dirang mo go tlhabololeng phetlho ya motlakase mmogo le mo go direng gore diyuniti tsa tlamelo ya motlakase di se tlhole di tshabelwa ke bana ba phefo ka go dira gore re se tlhole re itemogela ditiragalo tsa motlakase o o tshabetseng ruri. 3.2.    Morago ga gore re kgone go busetsa motlakase o o kanaka dimekawate di le 300 mo diyuniting tsa phetlho ya motlakase mmogo le go tlaleletsa motlakase wa tlaleletso o o beelwang motsi wa tlala, go ne ga tsewa tshwetso ya gore dikgato tsa motlakase o o tshabetseng ruri di se tsewe fa e sale go tloga ka ura ya bo 10:00 ka Latshipi wa la bo 9 Mopitlwe 2025. Metšhini ya go fetlha motlakase ka malatlha kwa Diteišeneng sa Motlakase sa Kusile e dira ka botlalo jaaka diyuniti tsotlhe tsa yona, tse di neng di timile go tloga ka Labotlhano wa la bo 7 Mopitlwe jaanong di buseditswe tirisong ka botlalo mme le yuniti ya bobedi ya seteišene sa motlakase sa Koeberg le yona e buseditswe tirong ka botlalo.3.3.    Tiro yotlhe ya phetlho ya motlakase fa e sale ka selemo sa ngwaga wa 2024 e tokafetse thata mmogo le go laolega, mme seno se dirile gore diphesente di le 98 tsa matsatsi di tlhoke ditiragalo tsa motlakase o o tshabetseng ruri.
C.    Ditshwetso tsa Kabinete
1.    Go Tshwara Kopano ya Merero ya Metsi le Kgeleloleswe
1.1.    Kabinete e tshwaretse Kopano ya Merero ya Metsi le Kgeleloleswe kwa porofenseng ya Gauteng go tloga ka la bo 27 go fitlha ka la bo 28 Mopitlwe 2025. 1.2.    Kopano eno e dirisitswe jaaka tšhono ya go batla tshedimosetso ka ga se se setseng se dirilwe fa e sale go phasaladiwa Pegelo ya go Dutla ga Metsi, motsing yo go neng go tshwerwe Samiti ya Merero ya Metsi ka Ferikgong 2024, mo go neng go kopane ditheo tsotlhe tse di abelanang ka ditirelo tsa metsi mo go neng ga tšhotlhwa dikgwetlho tse lekala le tobaneng natso. 1.3.    Mo samiting eno go ne ga tlhomiwa Leano la go Tsaya Dikgato tsa go samagana le dikgwetlho tseo, mme kopano ya sešweng eno e tla re neela tšhono ya gore re sekaseke kgatelopele e e dirilweng mmogo le go nopola dikgato tse dingwe gape tse di tlhokagalang.1.4.    Se se solofetsweng go phetagadiwa ke kopano eno ke go dira gore go dumelanwe ka dikgato tse di tshwanetsweng go tsewa go boloka metsi ka fa nageng ya Aforika Borwa, kgatelopele e e dirilweng mo ditharabololong tse di iseng di garelwe go tswa mo Samiting ya Merero ya Metsi ya Ngwaga wa 2024 mmogo le dikgato tse di botlhokwa tse di tlhokagalang go tlhabolola poloko ya metsi mmogo le go tla ka leano la go tsaya dikgato le lentšhwa le le tsamaisanang le dinako. 1.5.    Kabinete e amogetse gore naga e tobane le dikgwetlho tse di mabapi le poloko ya metsi mme e totobaditse maikemisetso a yona a go netefatsa gore moAforika Borwa mongwe le mongwe o tla tsenyetswa metsi a a phepa, a a siametseng go nwewa, a a sa feleng mmogo le ditirelo tsa tlhokomelo ya kgeleloleswe.
2.     Pegelo ya Kopano ya UN e e Buang ka Maemo a Dinaga fa go tla mo Ditshwanelong tsa Batho ba ba Tshelang ka Bogolofadi (UNCRPD) ya Paka ya Bobedi, Paka ya Boraro le Paka ya Bone
2.1.    Kabinete e neseditse pula kgang ya gore Lefapha la Merero ya Basadi, Bašwa le Batho ba ba Nang le Bogolofadi e romele pegelo e e romelwang kwa UN paka e nngwe le e nngwe e e beng maemo a naga UNCRPD mo Pakeng ya Bobedi, Pakeng ya Boraro le mo Pakeng ya Bone. Pegelo eno e tlhalosa gore ke eng se naga ya Aforika Borwa e setseng e se dirile mo tirong ya go tsholetsa le go sireletsa ditshwanelo tsa batho ba ba tshelang ka bogolofadi. 2.2.    Kabinete e neseditse pula Pegelo ya Naga e e Nopolang Dintlha tse di Botlhokwa mo go Tsenyeng Tirisong UNCRPD ka ngwaga wa 2013 mme pegelo eno morago e ne ya isiwa kwa UN ka ngwaga wa 2014.2.3.    Pegelo eno ya kgatelopele, e dipaka tsa yona di sobokantsweng mo pegelong e le nngwe, e bontsha ka fao puso e tsentshitseng tirisong Sekwalwa sa Masupatsela sa Ditshwanelo tsa Batho ba ba Tshelang ka Bogolofadi. E nopola diphetogo mo dipholising le mo melaong, mmogo le dikgato tse di tserweng go sireletsa le go tsholetsa ditshwanelo tsa batho ba ba tshelang ka bogolofadi. Pegelo eno e bontsha ka gao go tserweng matsapa ka teng mo lephateng la thuto, mo go buleng baagi matlho, mo lephateng la maokelo, mo ditirelong tsa go tlhokomela baagi, mo go fitlheleleng ditirelo tsa go phimola baagi keledi ka go tsosolosa seriti sa bona mmogo le mo go direng gore go se tlhole go nna le maipato a go thapa batho ba ba tshelang ka bogolofadi. Pegelo eno e tla gatisiwa mo webesaeteng ya: www.gov.za
D.    Go Thapiwa
Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
1.    Rre Neil Jansen o thapilwe go nna Motlatsi wa Mokaedi yo Mogolo (DDG): mo lekaleng la Merero ya Tlhokomelo le Tlhatlhelelo ya Badiredi ka fa Lefapheng la Merero ya Selegae. 
2.    Go thapiwa ga ditokololo tsa boto ya Setlamo sa Alexkor:
(a)    Mme Dineo P. Peta (monnasetulo);(b)    Mme Hilary A. Swartbooi;(c)    Moporofesara wa Namaotshwere Trevor G. Fowler;(d)    Mme Shinduvi Zitha; (e)    Mme Bongi Ngxishe;(f)    Ngaka Jonty Tshipa;(g)    Rre Nico Patrick Swart; le(h)    Rre Freddy Raseote.
E.    Ditiragalo tse di Tlang
1.    Samiti ya Phetolo ya Boitlhamedi mo Dithulaganyong tsa go Tlhomiwa mo Setulong
1.1    Samiti ya Phetolo ya Boitlhamedi mo Dithulaganyong tsa go Tlhomiwa mo Setulong e tla tshwarwa go tloga ka la bo 13 go fitlha ka la bo 14 Mopitlwe 2025 mo go tla bokelediwang bokgoni jwa saentshe, thekenoloji le boitlhamedi jwa naga ya Aforika Borwa ka tsela e e tla dirang gore botlhe ba nne le seabe. 1.2    Samiti eno e tsenelwa ke makgotla a ditiro tsa saentshe, ditheo tsa dithuto tse dikgolwane, mafapha a puso, makala a dikgwebo le mekgatlho ya badiri go atlhaatlha le go bontshana gore Thulaganyo ya Boitlhamedi ya Naga e ka solwa mosola jang mo dinakong tsa gompieno le mo dinakong tse di tlang. E tla tshitshinya dikgato tse di tshwanetsweng go tsewa go dira gore re fitlhelele ka bonako kemonokeng ya dikgato tsa go thusa ikonomi le setšhaba e botlhe ba nang le seabe mo go yona e e tla nnelang ruri, e leng seo se tla tswelang maAforika Borwa otlhe molemo.
2.    Samiti ya Borobedi ya Naga ya Aforika Borwa le Mokgatlho wa Dinaga tsa Yuropa (EU)
2.1    Samiti ya Borobedi ya Naga ya Aforika Borwa le Mokgatlho wa Dinaga tsa Yuropa (EU) e tla tshwarelwa kwa Motsekapa gompieno ka la bo 13 Mopitlwe 2025, mme Moporesitente Cyril Ramaphosa e tla bo e le monnasetulo a tshwarisane tiro eo le monnasetulo Rre António Luís Santos da Costa wa Lekgotla la Yuropa, mmogo le Moporesitente wa Khomišene ya Yuropa e bong Ngaka Ursula von der Leyen, ka maitlhomo a go godisa botsalano jwa naga ya Aforika Borwa le jwa EU.2.2    Mo samiting eno go tla buisanelwa dintlha tse di ka ga kgwebisano le dipeeletso, mmogo le go oketsa tirisanommogo le go tsosolosa botsalano jwa tirisano ya dinaga ka bobedi magareng ga naga ya Aforika Borwa le ya EU. 2.3    Mo samiting eno go solofetswe gore go tla ribololwa ditsela tse go ka dirisanwang mmogo ka tsona go rarabolola dikgwetlho tse di tobaneng le dikgaolo le lefatshe ka bophara, mme tsona di tsenyeletsa phetogo ya maemo a loapi, tlhobaetso ya pabalesego ya batho, go rena ga kagiso, pabalesego le go laolega, go fetogela mo tirisong ya tshomarelo ya tlhago mmogo le go fetola ditheo tsa meso ya lefatshe.2.4    Mo samiting eno go tlatiisediwa boikano jwa go ema nokeng Boporesitente jwa G20 jwa Aforika Borwa mmogo le dintlha tse di botlhokwa bo tshwanetseng go di diragatsa, go tsenyeletsa le molaetsamogolo o o reng go tshwaragana, go lekalekana le go tlhokomelana.
F.    Melaetsa
1.    Melaetsa ya go Akgola
Kabinete e romela melaetsa ya yona ya go akgola le go eletsa masego kwa go:

Dylan Naidoo jaaka e le ene ngwana wa mmala wa sebilo wa ntlha wa moAforika Borwa go fenya kgaisano ya SA Open, e leng motshameko o mongwe wa metshameko ya kgale ya dikgaisano tsa kolofo. Phenyo ya gagwe e dirile gore a kgone go fitlhelela Metshameko ya Dikgaisano tsa Kgwedi ya Phukwi e e tla tshemekelwang kwa Royal Portrush. 
Ncazelo Mlilo jaaka a tlhophilwe mo maemong a le mabedi dikabo tsa Basadi ba ba Fetolang Lefatshe. Dikabo tseno di akgola basadi lefatshe ka bophara ba ba dirang tiro e ntle mo go fetoleng matshelo a batho ba bangwe.
Setšhaba sa Mamoseleme jaaka ba tla bo ba keteka kgwedi ya Ramadan. 
Rre Patrice Motsepe go latela gore a tlhophiwe lekgetlo le lengwe gape go nna Moporesitente wa CAF. Seabe se a nang le sona mo go tlhabololeng motshameko wa kgwele ya dinao mo Aforika Borwa le mo kontinenteng ya Afroika ka bophara ke selo se se re dirang motlotlo. 

2.    Melaetsa ya Matshediso
Kabinete e romela matshediso a yona kwa ba lelapa le ditsala tsa:

batho ba le 31 ba ba latlhegetsweng ke matshelo a bona mo dikotsing di le tharo tsa dibese tse di sa diragalang ka nako e le esi kwa bogare jwa Reddersburg le Smithfield kwa porofenseng ya Foreistata; mo tseleng ya Bokone jwa N2, gaufi le Mandeni, kwa porofenseng ya KwaZulu-Natal mmogo le mo tseleng ya R21 kwa Ekurhuleni, mo porofenseng ya Gauteng ka go latelana ga tsona.
barutwana ba le bane ba ba tsenang dikolo tse di potlana ba ba tlhokafetseng mo tseleng ya N12 kwa Daveyton, Ekurhuleni, mo porofenseng ya Gauteng.
montshadiphiri yo gape e neng e le molweladitshwanelo tsa batho e bong Pamela Mabini yo a neng a lwela basadi ba ba bogisiwang ka GBV yo gape a dirileng bonnete jwa gore ditlhokotsebe tsa GBVF ba di gama ba sa di tlhapela.
Crystal-Donna Roberts,modiragatsi le mogasi wa Aforika Borwa yo a diragaditseng mo mananeong a difilimi a a jaaka The Endless River le Krotoa mmogo le go tlhagelela gape le mo metshamekong ya Arendsvlei, Swartwater le 7de Laan.
Ngaka Gomolemo Mokae, molweladitshwanelo tsa batho yo a neng a lwantshana le puso ya tlhaolele yo gape a neng a lwela go bula bana ba mmala wa sebilo matlho, yo gape e neng e le ngaka ya ditirelo tsa kokelo e bile gape e le mokwadi wa dibuka yo a neng a lwela Dipuo tsa Bana ba Mmala wa Sebilo. O ne a amogela dikabo tsa dipuo go tswa go Pan South African Language Board go tsholetsa tiriso ya dipuo tsa seAforika mo dibukeng tsa Aforika Borwa.
Rre Athol Fugard, modiragatsi yo a tumileng mo lefatsheng, mokwadi wa dinaane le metshameko yo a nopotsweng ka fa nageng le mo lefatsheng ka bophara mo seabeng se a nnileng le sona mo ditietareng. Ka ngwaga wa 2001, leina la gagwe le ne la kwadiwa le maina a mangwe a a tlotlegang mo go American Theatre Hall of Fame mmogo le go abelwa Kabo ya Aforika Borwa ya Ikhamanga ka ngwaga wa 2005.
Ebenhaezer Dibakwane, rametlae yo a fentseng dikabo, yo gape e neng e le modiragatsi le mokwadi.
Khomotso Jacob Makwetla, molweladitshwanelo tsa go matlafatsa batho ba bantsho mo dikgwebong, yo gape a nnileng le seabe mo go godiseng motshameko wa kgwele ya dinao le wa mabole ka fa nageng.

E rebotswe ke: Setheo sa Puso sa Tlhaeletsano le Tshedimosetso (GCIS)Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete e e Tshwerweng ka Laboraro la bo, 26 Mopitlwe 2025",27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/tn/news/cabinet-statements/pegelo-ya-kopano-ya-kabinete-e-e-tshwerweng-ka-laboraro-la-bo-26-mopitlwe,"A.    Merero ya ga Jaanong
1.    Ikonomi 1.1    Depeeletso1.1.1    Kabinete e bontshitse tshepo mo ikonoming ya rona e e kakatletseng, jaaka naga e tswelela go dira botsalano jwa tirisanommogo le makala a mangwe a a botlhokwammogo le go ngokela dipeeletso tse dintšhwa. 1.1.2    Kabinete e itumeletse gape le dikgato tsa go thankgololwa ga lefelo la polokelo ya tshedimosetso ya dikhomphiutha la setlamo sa Google South Africa la go bitsa dibilione tsa diranta di le R2.5 kwa Johannesburg, e leng selo se se tla dirang gore naga ya Aforika Borwa e bolokele tshedimosetso ya yona mo mafaratlhatlheng a lefatshe a Google Cloud. Porojeke eno ke ya ntlha a Google e e dirileng mo kontinenteng ya Aforika e bile e supa ka fao go dirilweng dipeeletso tse di kgolo ka teng mo mafaratlhatlheng a thekenoloji a naga ya Aforika Borwa.1.1.3    Kabinete e ikuela mo makaleng otlhe nna le seabe mo leetong la naga ya rona la go dira gore botlhe ba nne le seabe mo go godiseng ikonomi le mo go tlholeng ditiro ka go dora gore dipeeletso di tlhatloge mmogo le ka go dira gore go gagamadiwe dilo tsetlhe tse dintle tsa naga ya rona.
1.2    Seabe sa Lekala la Poraefete mo Diporojekeng tsa Diterene le tsa Dikepe tse di Rwalang Dithoto1.2.1    Kabinete e neseditse pula dikgato tsa go thankgolola Kopo ya Tshedimosetso ka Seabe sa Lekala la Poraefete mo Diporojekeng tsa Diterene le tsa Dikepe tse di Rwalang Dithoto, jaaka seno e le karolo ya dikgato tse di botlhokwa tsa go tlhabolola lekala la go rwala dithoto la Aforika Borwa e leng selo se se tla godisang kgolo ya ikonomi ka go tokafatsa dithulaganyo tsa go tsamaisa merwalo go e isa kwa dinageng tse dingwe.1.2.2    Leano la go Rulaganya Dijanaga tse di Rwalang Dithoto ka fa nageng ya Aforika Borwa le tlhotlheletsa dikgaisano gore di oketsege mo lephateng la mafelo a boemelaterene le a boemelakepe, e leng selo se se tla godisang dipeeletso go tswa mo lekaleng la poraefete fa ka fa letlhakoreng le lengwe mafaratlhatlha a a botlhokwa a a jaaka diporo le mafelo a boemelakepe a tswelela go nna mo tlase ga taolo ya puso.
1.3    Motlakase1.3.1    Kabinete e itumedisitswe ke dikgato tsa go okediwa ga motlakase wa naga ka dimekawate di le 800 tsa phetlho ya motlakase e ntšhwa morago ga gore Eskom e atlege mo go busetseng tirisong yuniti ya bofelelo ya motlakase ya Seteišnene sa Motlakase sa Kusile. Seno se tla thusa mo go direng gore motlakase o se tlhole o tshabela ruri mmogo le mo go direng gore mo nakong e e tlang re se nne le motlakase o o tlhaelang.
1.4    Dipatlisiso tsa Kotara Nngwe le Nngwe tsa Dipalopalo tsa Batho ba ba Dirang le ba ba sa Direng1.4.1    Kabinete e itumedisiwa ke koketsego ya dipalopalo tsa batho ba ba dirang ka ba le 12 000 mo jaanong palo ya bona e balelwang mo go ba le dimilione di le 10.64 mo lephateng la ditiro tsa semmuso tseo e seng tsa temothuo mo kotareng ya bone ya ngwaga wa 2024. Dipalopalo tsa Kotara Nngwe le Nngwe tsa Dipalopalo tsa Batho ba ba Dirang le ba ba sa Direng di bontshitse dipalopalo tsa ditiro tse di tlhodilweng mo lephateng la kgwebisano, la ditirelo tsa dikgwebo, la dipalangwa mmogo le la motlakase. 1.4.2    Le fa go nnile le tlhabologonyana e nnye, dipalopalo tsa batho ba ba nang le ditiro tsa letsatsi le letsatsi di santse di le kwa tlase go gaisa tsa ngwaga yo o fetileng. Kabinete e ikotlile sehuba go lwela go tlisa diphetogo mo ditheong, mmogo le go dira gore go nne le kgolo ya ikonomi e e tsepamisitseng mogopolo mo matsholong e leng selo se se tla dirang gore go nne le maemo a a siameng a go tla tlhomiwang ditiro ka ntlha ya ona.
2.    Tsiboso e e Botlhokwa e e ka ga Molao wa Phetogo ya Maemo a Loapi, Molao wa bo 22 wa ngwaga wa 20242.1    Kabinete e itumeletse tsiboso ya Molao wa Phetogo ya Maemo a Loapi wa ngwaga wa 2024 (Molao wa bo 22 wa 2024) eo e dirilweng ke Moporesitente Cyril Ramaphosa ka Mosupologo wa la bo 17 Mopitlwe 2025, e leng selo se se kgontshang gore go nne le dipholisi tse di mosola tsa phetogo ya maemo a loapi mmogo le leano la paka e telele la go dira gore re nne le ikonomi le setšhaba se se sa kueletseng mesi.2.2    Kabinete e neseditse pula gape le Badirisanimmogo ba Rona ba Dinaga tsa Boditšhabatšhaba (IPG), e leng tirisano ya dinaga tse di akaretsang United Kingdom, Germany, France mmogo le Dinaga tsa EU, ba ba ithaopileng gore ba tla tswalela sekgala se se bulegileng golatela gore Amerika e ikgogele morago mo Letsholo la Dinaga tse di Dirisanang Mmogo go Tsenya Didirisiwa tsa Motlakase o o Fetlhiwang ka Ditsela tse Dintšhwa.2.3    Maikano otlhe a a dirilweng go tswa kwa dinageng tsa boditšhabatšhaba a go ema nokeng Aforika Borwa ka matlole jaanong a fitlha mo go dibilione tsa diranta tsa Amerika di le12.8, e leng matlole a a akaretsang dibilione tsa diranta tsa Amerika di feta di le 9 go tswa kwa go IPG mmogo le a mangwe go tswa kwa Spain, Switzerland mmogo le Canada.
3.    Kamano le Dinaga tsa Boditšhabatšhaba 3.1    Botsalano jwa Naga ya Aforika Borwa le Japan3.1.1    Kabinete e itumeletse tirisanommogo e e gagamaditsweng magareng ga naga ya Aforika Borwa le ya Japan go latela leeto le le amanang le tiro ya ga Motlatsamoporesitente Paul Mashatile fa a ne a etetse naga ya Japan go tloga ka la bo 17 go fitlha ka la bo 19 Mopitlwe 2025 mo maitlhomo e neng e le go gagamatsa botsalano jwa dinaga magareng ga Aforika Borwa le Japan mo dikarolong tse dinaga tseno di dirisanang mo go tsona.3.1.2    Dipuisano di ne tsa tshwariwa le Setheo sa Tirisanommogo le Dinaga tsa Boditšhabatšhaba sa Japan ga atlhaatlhiwa dikarolo tse go ka dirisanwang mmogo mo go tsona mo mererong ya ikonomi, ga buisanwa le Mokgatlho wa Merero ya Tlhabololo ya Ikonomi ya Aforika kwa Nageng ya Japan ka ditšhono tsa go gwebisana le dipeeletso mmogo le go kopana le Mokgatlho wa Lephata la Tlhokomelo ya Ditshipi le Motlakase wa Naga ya Japan mo go neng ga tšhotlhiwa kgang ya ditšhono tse di leng teng tse go ka beelediwang mo go tsona mo lekaleng la meepo.
4.    Boitekanelo 4.1    Go Golewa kwa Morago ga Melawanataolo ya Molao wa Tlhagiso ya Dijo tse di Dirilweng ka Sejalo sa Patše le Motekwane 4.1.1    Kabinete e itumedisitswe ke dikgato tsa Lefapha la Boitekanelo tsa go golewa kwa morago ga Melawanataolo ya Molao wa Tlhagiso ya Dijo tse di Dirilweng ka Sejalo sa Patše le Motekwane o o neng o iletsa ditiragalo tsa go rekisa dijo tse di dirilweng ka sejalo sa patše le motekwane.4.1.2    Le fa go dumelanwa gore go tlogela ditiragalo tsa go rekisa ditlhagisiwa tseno gore go diragale ntle le go latela molao ope go na le ditlamorago tse di sa itumediseng mo go nang le kgonagalo ya gore le bana ba ka iphitlhela ba jele dijo tseo, Melawanataolo eno pele e ka tsenngwa tirisong e tshwanetse go romelwa kwa baaging gore ba ntshe maikutlo a bona ka ga yona, gore go se iphitlhelwe melawanataolo eno e gatakaka Katlholo e e Rebotsweng ke Kgotlatshekelo ya Molaotheo mmogo le go ganetsana le Molao wa Tetlelelo ya Batho go Dirisa Motekwane.4.1.3    Lefapha la Bosiamisi le Tlhabololo ya Molaotheo le samagane le tiro ya go dirisana le mafapha ka go farologana go Kwala Melawanataolo e e tla emang nokeng Molao wa Tetlelelo ya Batho go Dirisa Motekwane.
4.2    Bolwetse jwa Leruo (FMD)4.2.1    Kabinete e beilwe mo dinakong ka dikgato tse di tserweng tsa go atolosa Dikgato tsa go Tlhoma Mafelo a go Runtseng Malwetse mo go Ona Leitlho le le Ntšhotšho (DMA) mo maitlhomo a go dira seno e leng go thibela go anama ga bolwetse jwa leruo. 4.2.2    Mafelo ano a akaretsa a a leng mo dimasepaleng tse di latelang: Big Five Hlabisa; Mtubatuba; Nongoma; Ulundi; Umhlabuyalingana; Jozini; Pongola; Abaqulusi; Mfolozi; uMhlathuze; Mthonjaneni; Nqutu; Nkandla; uMlalazi mmogo le Mandeni.4.2.3    Ga go phologolo epe ya tlhakwana (kgomo, nku le podi), ditlhagisiwa tse di tswang mo go tsona kgotsa karolo epe ya sele ya diphologolo tseno e e letleletsweng go ka tsena kgotsa go tswa mo mafelong ano ntle le fa e le gore ngaka ya maokelo a diphologolo a puso e rebotse phomete e e letlelelang seno go diragala.
5.    Phimolokeledi, Thibelo ya Botlhokotsebe le Pabalesego 5.1    Thibelo ya Botlhokotsebe 5.1.1    Kabinete e neseditse pula tiro e e dirilweng ke Tirelo ya Sepodisi sa Aforika Borwa (SAPS) mo letsholong la bona la Operation Shanela le le diragaditsweng go tloga ka la bo 17 go fitlha ka la bo 23 Mopitlwe 2025 mo go golegilweng babelaelwa ba le 12 892. 5.1.2    Mo palong eno go na le babelaelwa ba ba neng ba batliwa ka patla le jase ba le 1 753 jaaka ba amega mo ditiragalong tsa botlhokotsebe jo bo setlhogo jo bo jaaka polao, maiteko a polao, petelelo, kgothoso ya mafelo a dikgwebo le malapa. Mo godimo ga bao, ba le 1 794 ke babelaelwa ba ba amegang mo ditiragalong tsa go gobatsa batho ba bangwe, mme ba le 203 ke bao ba gwebang ka diritibatsi. Babelaelwa ba bangwe gape ba le 1 507 ba tshwaretswe gore ba fitlhetswe ba tshotse diritibatsi mo go bona fa babelaelwa ba bangwe gape ba le 115 ba tshwaretswe gore ba fitlhetswe ba tshotse ditlhobolo tse di seng mo molaong.
5.2    Go Tswelela ka Matsholo a Tshedimosetso ya Maaka le ya go Latlhetsa Setšhaba 5.2.1    Kabinete e tshwenngwa ke ditiragalo tse di tsweletseng tsa go tswelela ka matsholo a tshedimosetso ya maaka le ya go latlhetsa setšhaba a a diriwang ke setheo sa Solidaritiet mmogo le sa AfriForum mmogo le bao ba dirisanang mmogo le ditheo tseno, mme ka ntlha ya seno ditheo tse di disang tiragatso ya molao di samagane le go dira ditpatlisiso tsa go bona fa e le gore ditheo tseno go sengwe seo se di dirileng go gatakaka melao ya naga ya Aforika Borwa.5.2.2    Mo maitekong a go thibela gore maaka ano a se tlhole a phasaladiwa, mapodisi a Aforika Borwa a ne a rwala maoto go ikopanya le ba setheo sa AfriForum go ba bontsha gore ga go batho ba ba sweu ba ba bolawang ekete ke ditshenekegi mo ntlheng ya dipolao tsa balemirui. 5.2.3    Mo kopanong eno AfriForum e dumelane le ntlha ya gore dipalopalo tse di rebotsweng ke Tona ya Sepodisi ke nnete e e senang tshutiso, mmogo le tsona tsa dipolao balemirui.5.2.4    Mang le mang o a itse gore tse dingwe tsa ditiragalo tsa dipolao tsa balemirui di tlhodiwa ke batho bao batswasetlhabelo ba ba itseng mme bona ba akaretsa le balosika.5.2.5    Kabinete e bile gape e a itse gore ke maaka a matala gore go na le balemirui ba ka dira 72 000 ba batho ba basweu ba ba saenetseng gore le bona ba batla go fudugela kwa nageng ya Amerika go latela gore ba lalediwe ke Moporesitente wa Amerika. 5.2.6    Go ya ka tshedimosetso e e tshwerweng ke setheo sa AgriSA, Lefapha la Temothuo mmogo le StatsSA, naga ya Aforika Borwa e na le balemirui ba bagwebi ba le 41 000.
5.3    Go Lwantshana le Bonweenwee5.3.1    Kabinete e neseditse pula dikgato tsa go thankgololwa ga Foramo ya go Lwantshana le Bonweenwee ka go Tlhokomela Melelwane ka la bo 25 Mopitlwe 2025, jaaka e le karolo ya maiteko a go thibela bonweenwee mo lephateng la go tlhokomela le go disa metsamao mo melelwaneng.
B.    Go Baya Kabinete mo Dinakong1.1.    Dikopano tsa go Ipaakanyetsa Samiti ya Dinaga di le Someamabedi (G20)1.1.1.    Naga ya Aforika Borwa e tsweletse go tshwara metseletsele ya dikopano tsa maemo a a kwa godimo tsa G20 mo go ipaakanyetseng go tshwara Samiti ya G20 ka Ngwanaitseele 2025. Dikopano tse di fetileng di tshwerwe go ya ka tatelano eno: 1.1.2.    Kopano ya Ntlha ya Setlhopha sa Tiro sa G20 sa Merero ya Kgwebisano le Dipeeletso e ne e tshwerwe go tloga ka la bo 18 go fitlha ka la bo 20 Mopitlwe 2025 mme mo go yona go tšhotlhilwe kgang ya go tlhoma diikonomi tse botlhe ba nang le seabe mo go tsona, dilo tse re atlegileng mo go tsona le tseo re reteletsweng mo go tsona mo o gwebisaneng re le mefuta ya dinaga mo pakeng ya dingwaga di le 30 tse di fetileng. Go ne gape ga tšhotlhiwa le kgang ya go gwebisana le go gola mmogo, mogopolo o o nang le maikarabelo o o ka ga ditsela tseo go ka gwebisanwang ka tsona, go dira gore re nne le diintaseteri tse di dirisang motlakase o o sa kgotlheleng tikologo mmogo le go fetola Mokgatlo wa Dikgwebo tsa Lefatshwe (WTO).1.1.3.    Puisano le Setšhaba ka ntlha ya Setlhopha sa Tiro sa G20 sa Merero ya Temothuo mmogo le Kopano ya Baitseanape ba Bagolo mo Lephateng la Temothuo di ne di tshwaretswe mo mafaratlhatlheng a ditlhaeletsano ka la bo 18 Mopitlwe 2025 mme go ne ga tšhotlhwa kgang ya tlhokomelo ya temothuo, go tla ka maano a mantšhwa le go dira gore e tsetsepele. 1.1.4.     Setlhopha sa Tiro sa G20 sa Merero ya Ditheo tsa Matlole a Dinaga tsa Boditšhabatšhaba se tshwaretse kopano ya sona mo Pretoria ka la bo 18 Mopitlwe 2025 mo go neng ga tšhotlhiwa mathata a a bakiwang ke dikoloto tsa kontinente ya Aforika. 1.1.5.    Naga ya Aforika Borwa ka la bo 20 Mopitlwe 2025 e ne ya tshwara le kopano ya go ipaakanyetsa Samiti ya Mokgatlhotshwaraganelo wa Aforika ya Ngwaga wa 2025 ya Dipeeletso mo Matsholong a Metsi e e rulaganyeditsweng go tshwarwa ka Phatwe 2025. 1.1.6.    Setlhopha sa Tiro e e ka ga Merero ya Tlhokomelo ya Tikologo (ECSWG) se tshwere kopano ya sona ka la bo 25 Mopitlwe 2025 mme sa tšhotlha kgang e e ka ga dintlha tse di botlhokwa mo tikologong le dikgato tse di botlhokwa tse di tshwanetsweng go tsewa ka lepotlapotla go samagana le phetogo ya maemo a loapi. 1.1.7.    Kopano ya bobedi ya Setlhopha sa Tiro sa G20 sa Merero ya Tlhokomelo ya Boitekanelo e tsweletse mme e tla garelwa ka la bo 28 Mopitlwe 2025. Mo kopanong eno go tšhotlhiwa kgang e e ka ga dikgato tse di ka dirisiwang go dira bonnete jwa gore batho botlho ka go lekalekana ba tlamelwa ka ditirelo tsa boitekanelo ka go tshwana.1.1.8.    Setlhopha sa Phetagatso ya Tiro sa G20 sa Merero ya Dithekenoloji tsa Maemo a a kwa Godimo tse di Dirang Ditiro tse di Diriwang ke Batho(AI) se tla tshwarela kopano ya sona kwa Gqeberha go tloga ka la bo 7 go fitlha ka la bo 11 Moranang 2025 mo go tla tšhotlhiwang kgang e e ka ga go fetola maemo a thekenoloji, mmogo le a go dira gore setšhaba se nne le seabe mo kgolong ya ikonomi. 1.1.9.    Kabinete e amogetse gape le pegelo e e ka ga dikgato tse di setseng di dirilwe mo go somareleng Mafelo a Ngwaoboswa a Naga ya Aforika Borwa mo Lefatsheng go ya ka maemo a go tshwanetsweng go itepatepanya le ona a G20 mme pegelo eno e balelelwa jaaka e nngwe ya dikgato tsa go ipaakanyetsa kopano ya G20. Kabinete e nopotse gore mo Mafelong otlhe a le 12 a Ngwaoboswa a Naga ya Aforika Borwa mo Lefatsheng, a le supa a siametse go ka amogela baeng ba G20, mme a santse a tlhoka go tshwarwatshwarwa go se nenenyana fela gore baeng ba nne le megopolo e e itumedisang ka ga ona.
1.2.    Samiti ya Borobedi ya Naga ya Aforika Borwa le Mokgatlho wa Dinaga tsa Yuropa (EU)1.2.1.    Kabinete e neseditse pula dikgato tsa go gagamatsa maano a tirisanommogo magareng ga naga ya Aforika Borwa le EU mo Samiting ya Borobedi ya Naga ya Aforika Borwa le EU e e neng e tshwaretswe mo nageng ya Aforika Borwa ka la bo 13 Mopitlwe 2025. 1.2.2.    EU e boeleditse kemonokeng ya yona mo Boporesitenteng jwa G20 jwa Aforika Borwa mmogo le gore G20 e botlhokwa thata mo go gagamatseng tirisanommogo le dinaga tsa boditšhabatšhaba mo mererong ya ikonomi. 1.2.3.    EU e tlhalositse gape le gore e tla tlhagisa Mokotla wa Dipeeletso tsa go Bula Ditsela o o kanaka dibilione tsa diranta di le R93,5 o o tla dirisediwang go ema nokeng ka dipeeletso diporojeke tse di beeletsang mo phetogong ya motlakase o o sa kgotlheleng tikologo, mo mafaratlhatlheng a thekenoloji le a mafelo a go golaganya mafaratlhatlha mmogo le mo dikgwebong tsa intaseteri ya go dira melemo ya ka fa nageng.
2.    Pegelo ya kgatelopele e e dirilweng mo go direng gore mabentlele a a potlana a di-spaza mmogo le mafelo a mangwe a a rekisang dijo a kgone go ikwadisa semmuso mmogo le dikgato tse di dirilweng go thibela malwetse a a neng a tlhodilwe ke dijo 2.1.    Kabinete e rometswe pegelo ya kgatelopele e e dirilweng mo go direng gore mabentlele a a potlana a di-spaza mmogo le mafelo a mangwe a a rekisang dijo a kgone go ikwadisa semmuso mmogo le go bewa mo dinakong ka dikgato tse di dirilweng go thibela malwetse a a neng a tlhodilwe ke dijo. 2.2.    Paka ya go dira dikopo tsa go kwadisa mabentlele a di-spaza jaanong e tswaletswe mme bao ba batlang go bula dikgwebo tse dintšhwa tsa mothale ono ke bona fela ba ba tla direlwang.
3.    Go Fetolela Dikarata tsa Megolo ya Puso ya go Thusa Setšhaba ka go Emisa go Dira ga tsa Setheo sa Aforika Borwa sa Tlhokomelo ya Setšhaba (SASSA) ka go ba Rebolela tsa Postbank 3.1.    Kabinete e amogetse tshedimosetso e e e bayang mo dinakong ka ga kgatelopele e e setseng e dirilwe mo go emiseng dikarata tsa SASSA mme mo legatong la tsona go tsenngwa dikarata tse di femelesegileng tsa Postbank. 3.2.    Letlha la bofelo la gore bao ba golang megolo ya SASSA gore ba buse dikarata tseo mme ba tle go neelwa dikarata tsa Postbank le buseditswe kwa morago lekgetlo le lengwe gape go fitlha ka la bo 30 Moranang 2025 e leng nako e e lekaneng e e tla kgontshang Lefapha la Thuso ya Baagi gore le kgone go garela thulaganyo ya go ntsha batho bao ba golang megolo ya puso ya go thusa setšhaba ba ba saletseng mo thulaganyong ya kgale.
C.    Ditshwetso tsa Kabinete1.    Kgato ya Bobedi ya Operation Vulindlela 1.1.    Kabinete e neseditse pula dintlha tse go tshwanetsweng go tsepamisiwa megopolo mo go tsona tse di mabapi le Operation Vulindlela, e leng letsholo le le tshwaraganetsweng ke Kantoro ya Moporesitente mmogo le Lefapha la Matlotlo a Bosetšhaba mo maitlhomo e leng go tlisa phetogo ya dithulaganyo.1.2.    Dintlha tse go tsepamisitsweng megopolo mo go tsona di tsenyeletsa go garela tiro e e saletseng kwa morago mo Kgatong ya Ntlha mo maphateng a Motlakase, Metsi, di-Visa le mo lephateng la Phetolo ya Dijanaga tse di Rwalang Dithoto mmogo le mo ntlheng e ntšhwa e go tshwanetsweng go tsepamisiwa mogopolo mo go yona e e mabapi le Puso ya Dimasepala, merero ya mafelo a bodulo a a sa lekalekaneng go ya ka semorafe mmogo le diphetogo mo didirisiweng tsa thekenoloji.1.3.    Kabinete e laetse gore Operation Vulindlela, mo puisanong le mafapha a a matshwanedi, e samagane le go atlhaatlha ntlha ya go tla ka ditsela tse dingwe gape tse go ka tsepamisiwang mogopolo mo go tsona mo go tsosoloseng diintaseteri le mafelo, ka maitlhomo a go bulela kago ya mafaratlhatlha, mmogo le go bulela ditšhono tsa lekala la gase le leokwane mmogo le tsa go tsomana le metswedi ya dimenerale e e tswang ka fa tlase ga lefatshe.1.4.    Kabinete e nopotse gore naga ya Aforika Borwa ke naga ya borobedi e e nang le ntletsentletse ya dimenerale tsa gase mme gape dithabathaba tsa gase tseno di tlhoka gore naga e tlhome dithulaganyo tsa go itirela letseno ka gase eo. 1.5.    Kabinete e tla tshwara gape le kopano e e itlhophileng go tsepamisa mogopolo mo ntlheng ya Leano la go Godisa Ikonomi mo pakeng ya dibeke di le nne tse di tla latelang.
2.    Pholisi ya Tlhokomelo ya Boleng jwa Metsi a a Kopanetsweng a Naga 2.1.    Kabinete e neseditse pula dikgato tsa go tsenya tirisong Pholisi ya Tlhokomelo ya Boleng jwa Metsi a a Kopanetsweng a Naga. Maitlhomo a pholisi eno ke go mekamekana le dikgwetlho tsa boleng jwa metsi jaaka di sa bolo go nopolwa mo Sekwalweng sa Masupatsela sa 1997 se se ka ga Pholisi ya Metsi a Naga ya Aforika Borwa mmogo le mo Molaong wa Metsi a Naga. 2.2.    Pholisi eno e tlhagisa dintlha tse di botlhokwa tse e tla nnang tsona tse tlhokomelo ya boleng jwa metsi e tla ikakatlelang ka tsona. E rulaganya ka tolamo melao yotlhe e e tsamaisanang le merero ya metsi mmogo le maikano a naga eno mo maitlhomong a yona a go obamela dithulaganyo tsa go somarela metsi jaaka e le sedirisiwa se se tlhokagalang.
3.    Leano la Konokono la Merero ya Motlakase mo Nageng ya Aforika Borwa (SAREM)3.1.    Kabinete e neseditse pula dikgato tsa go tsenya tirisong Leano la Konokono la Merero ya Motlakase mo Nageng ya Aforika Borwa. 3.2.    Maitlhomo a leano leno ke go tobana le tlhokagalo e e golelang kwa pele ya motlakase wa go fetlhiwa ka ditsela tse dintšhwa mmogo le didirisiwa tsa thekenoloji tsa polokelo ya motlakase e leng seo se tla godisang diintaseteri le go itlhagisetsa motlakase ka fa nageng. 3.3.    Leano leno le tsepamisitse mogopolo mo motlakaseng o o fetlhiwang ka letsatsi le le l fetlhiwang ka phefo, motlakase o o bolokelwang mo didirisiweng tsa thekenoloji tsa dibetering tsa litiamo ya ayone mmogo le mo dibetering tsa fanadiamo mme ka jalo maitlhomo a leano leno ke go tsamaisana le dinako. 3.4.    Kabinete e laetse gore go samaganwe le tiro e e latelang mo Leanong la Konokono leno:3.4.1.    Babeeletsi ba merokotso ba tshwanetse go tlamela ka matlole thulaganyo ya go tlhatlhelela batlamedi ba motlakase wa go fetlhiwa ka ditsela tse dintšhwa, 3.4.2.    Go tshwanetswe go tseelwe tlhogong dikgato tsa go tlhagisa leokwane la gase le le sa kgotlheleng tikologogore re kgone go fitlhelela maikano a rona a boditšhabatšhaba a go fitlhelela diphesente di le tlhano mo kgotlhelong ya tikologo ka mesi ka ntlha ya leokwane le le dirisiwang mo mererong e e farologaneng mo difofaneng le mo dikepeng fa ngwaga wa 2030 o goroga.
4.    Leano la Puso le le ka ga Phetogo ya Thekenoloji 4.1.    Kabinete e neseditse pula Leano la Puso le le ka ga Phetogo ya Thekenoloji leo maitlhomo a lona e leng go rotloetsa tiriso ya thekenoloji go godisa kabo ya ditirelo tsa puso mmogo le go dira gore puso e dire tiro ya yona ka manontlhotlho. Dintlha tse go samaganwang le tsona di akaretsa: tirisano ya mafapha, dithulaganyo tse di sa tlholeng di le mosola, maikarabelo a a sa tshwarwang ke lefapha le le esi la puso mmogo le tlhaelo ya bokgoni mo pusong.4.2.     E tlhamilwe ka tsela eo e tla kgontshang gore re nne le didirisiwa tsa thekenoloji tsa puso tse di kgonang go abelana ka ditirelo sentle ka ntlha ya fa e tlhaloganya gore setšhaba sa yona se tlhoka eng, segolobogolo batho ba ba senang ditlogo, ka go dira bonnete jwa gore ba tlamelwa ka ditirelo tse di tswileng diatla le tse di mosola.
D.    Melaotlhomo1.    Sekwalwa se Iseng se Butswe sa Molaotlhomo yo o Kwalolotsweng Sešwa wa Setheo sa Naga se se Disang Mafaratlhatlha a Metsi (NWRIA) 1.1.    Kabinete e neseditse pula dikgato tsa go isa kwa Palamenteng Sekwalwa se Iseng se Butswe sa Molaotlhomo yo o Kwalolotsweng Sešwa wa Setheo sa Naga se se Disang Mafaratlhatlha a Metsi. Dintlha tse di kwalolotsweng sešwa tseno maitlhomo a tsona ke go dira gore Setheo sa Naga se se Disang Mafaratlhatlha a Metsi se kwadisiwe go ya ka Sekejule sa Bobedi jaaka setlamo sa kgwebo ya puso.
E.    Go ThapiwaPele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.
1.    Rre Fhululani Peter Netshipale o thapilwe go nna Mokaedi yo Mogolo (DDG) wa Lefapha la Thuso ya Setšhaba.2.    Ditokololo tsa Lekgotla la Aforika Borwa le le Samaganang le Merero ya go Thibela go Anama ga Dibetsa tsa go Ripitla Setšhaba: (a)     Mme Ditebogo Kgomo (Monnasetulo);(b)     Ngaka Kelvin Kemm; (c)     Ngaka Alison Lubisi;(d)     Rre Gian Marcon ;(e)     Mme Kgaugelo Mogashoa;(f)     Mme Elsie Monale; (g)     Rre Sandile Ndlovu;(h)     Mme Deidre Penfold;(i)     Mme Lizell Reinecke; (j)     Moporofesara Bismark M Tyobeka; mmogo le (k)     Ngaka Jaqueline Weyer.
3.    Ditokololo tsa Setlamo sa Puso sa Merero ya Dikgwa sa Aforika Borwa: (a)    Moporofesara Edward Nesamvuni (Monnasetulo)(b)    Rre Neeshan Balton (o thapilwe lekgetlo le lengwe gape)(c)    Mme Lahlane Malema (o thapilwe lekgetlo le lengwe gape)(d)    Rre Norman Baloyi;(e)    Rre Leo Long;(f)    Rre Ndyebo Grootboom;(g)    Moatefokate Nomazotsho Yvonne Memani;(h)    Rre Zwintayo Madula;(i)    Mme Sharon Mkhize; mmogo le (j)    Mme Ntombifuthi Nkosi.
F.    Ditiragalo tse di Tlang1.1.    Letsatsi la Lefatshe la go Tlhotlheletsa Twantsho ya Bolwetse jwa Lehuba (TB) 1.1.1.    Naga ya Aforika Borwa mo malobanyaneng ka la bo 24 Mopitlwe 2025 e ne e keteka Letsatsi la Lefatshe la go Tlhotlheletsa Twantsho ya Bolwetse jwa Lehuba (TB) ka molaetsamogolo yo o reng “Go jalo! Nna le Wena Re Ka Fedisa TB: Go Tlhoka Fela Maikemisetso, Dipeeletso le go Phethagatsa Dikgato”. 1.1.2.    Kabinete e itumeletse gore Aforika Borwa e kgonne go fokotsa bolwetse jwa TB ka diphesente di le 57 mo ngwageng wa 2023 gore e kgone go fitlhelela Dipeelo tsa Mokgatlho wa Lefatshe wa Merero ya Boitekanelo (WHO) tsa go fokotsa TB ka halofo ya diphesente mo pakeng ya go tloga ka 2015 go fitlha ka 2025. Letsholo la naga ya rona le legolo la melemo ya go thibela go tshwaetsana ka kokwanatlhoko ya lebolelateng le lona le nnile mosola mo go fokotseng TB, mo go e phekoleng le mo go fokotseng dipalo tsa batho ba ba tlhokafalang.1.1.3.    Kabinete e ikuela mo go maAforika Borwa otlhe go leba kwa maokelong a bona go tlhatlhobiwa gore ba ka tswa ba na le bolwetse jwa TB kgotsa jang mme ga go tuelo epe e ba tla e duedisiwang.
2.    Kopano ya Merero ya Metsi le Kgeleloleswe e e tla Tshwarwang go Tloga ka la bo 27 go Fitlha ka la bo 28 Mopitlwe 20252.1.    Kopano ya Merero ya Metsi le Kgeleloleswe ya ngwaga wa 2025 e e tla tshwarwang go tloga ka la bo 27 go fitlha ka la bo 28 Mopitlwe 2025 e e tla tshwarelwang kwa Gallagher Estate ka molaetsamogolo yo o reng: “Tshomarelo ya Metsi le Tlamelo ya Setšhaba ka Ona.” 2.2.    Kopano eno e tla atolosa maikano a a dirilweng mo Leanong la Tlhabololo mo Pakeng ya Dikgwedi di le Tharo (MTDP) go tloga ka ngwaga wa 2025 go fitlha ka wa 2029 mmogo le ao a leng mo go Operation Vulindlela 2.0 jaaka e le karolo ya leano la go fetola maemo a lephata la metsi mo Tsamaisong ya Puso ya Bosupa.2.3.    Kopano eno e tla bapisa kgatelopele e e dirilweng mo Leanong la go Tsaya Dikgato la Samiti ya Merero ya Metsi mo Ngwageng wa 2024 mme la sekaseka dipegelo tsotlhe tsa Sedimonthole 2023 tse di ka ga Thoro ya Metsi a a Phepa, a a Leswe le go Thibela Tshenyo ya Metsi.
3.    Kopano ya Basadi mo Mererong ya Ikonomi (WECONA)3.1.     Kopano ya Basadi mo Mererong ya Ikonomi, e e lwelang gore basadi ba neelwe ditšhono mo mererong e megolo ya ikonomi go tshwana fela le batho ba bangwe go thibela leru la tirisodikgoka le dipola mo basading (GBVF), e tla tshwarwa ka la bo 28 Mopitlwe 2025.3.2.    Kopano eno ya setšhaba e tla kopanya ditlamo, mafapha a puso, mekgatlho le batho botlhe go tla ka leano leo le tla amogelwang go dirisiwa mo go direng gore le dikgwebo tsa basadi di kgone go nna le seabe mo ikonoming.
4.    Kgwedi ya go Keteka Kgololesego 4.1.    Naga ya Aforika Borwa e tla keteka Kgwedi ya go Keteka Kgololesego ka Moranang mmogo le Letsatsi la go Keteka Kgololesego ka la bo 27 Moranang 2025. 4.2.    Kgwedi ya Kgololesego mmogo le Letsatsi la Kgololesego ke ditiragalo tse dikgolo thata tse setšhaba sa rona se tshwanetseng go di keteka, jaaka e le nako e naga ya rona e ipontshang gore ke naga ya Aforika Borwa e e tshwaraganeng, e e sa tlhaololeng go ya ka semorafe, e e se nang ditiragalo tsa go nyatsa batho ba bong jo bongwe, mme ke naga e e ikaegileng ka go tlotla molao jaaka Molaotheo o tlhalosa. 4.3.    Moletlo wa monongwaga wa go keteka Letsatsi la Kgololesego o tla tshwarelwa kwa porofenseng ya Mpumalanga e bile o tla tswalela gape le mekete ya go keteka Dingwaga di le 30 tsa Kgololesego le Temokerasi.
5.    Samiti ya Merero e e ka ga Bana ba Aforika (ACS) e e tla Tshwarwang go tloga ka la bo 3 go fitlha ka la bo 7 Moranang 20255.1.    Mo nageng ya Aforika Borwa go tla tshwarelwa Samiti ya Merero e e ka ga Bana ba Aforika kwa Johannesburg go tloga ka la bo 3 go fitlha ka la bo 7 Moranang 2025. 5.2.    Naga ya Aforika Borwa e tlhophilwe gore e nne yona a go tla tshwarelwang samiti eno mo go yona, mme kopano eno e tla gogwa kwa pele ke Mokgatlho wa Setšhaba wa Nelson Mandela Children’s Fund.5.3.    Batsayakarolo mo kopanong eno go tswa kwa dinageng ka go farologana mo kontinenteng ba tla phuthagana mo khonferenseng eno ya merero ya bana go tšhotlha kgang ya bana le bakwadi ba dipholisi.
6.    Khonferense ya bo 17 e e Tshwarwang Gabedi ka Ngwaga ya Mokgatlho wa Boditšhabatšhaba wa Baatlhodi ba Dikgotlatshekelo ba Basadi (IAWJ)6.1.    Naga ya Aforika Borwa e tla tshwara Khonferense ya bo 17 e e Tshwarwang Gabedi ka Ngwaga ya Mokgatlho wa Boditšhabatšhaba wa Baatlhodi ba Dikgotlatshekelo ba Basadi mme yona e tla tshwarelwa kwa Motsekapa go tloga ka la bo 9 go fitlha ka la bo 12 Moranang 2025 ka molaetsamogolo yo o reng: “Bogatlhamelamasisi: Basadi ba e Tshwara kwa Bogaleng go Phutlhamisa GBVF”.6.2.    Khonferense eno, e e tla etelelwang kwa pele ke Lephata la Naga ya Aforika Borwa la Mokgatlho wa Boditšhabatšhaba wa Baatlhodi ba Dikgotlatshekelo ba Basadi, e tla kopanya baatlhodi le batlhankedi ba molao go tswa kwa dikhuntlhong nne tsotlhe tsa lefatshe. Go tla atlhaatlhiwa mekgwa e e ka dirisiwang go fedisa GBVF ka go sola mosola ditshwanelo tsa basadi mmogo le boeteledipele jwa bona. Mo khonferense batlhankedi ba ba tumileng mo lephateng la molao ba ba jaaka Moatlhodimogolo wa Kgotlatshekelo ya Molaotheo Mme Mandisa Maya ba tla ema khonferense eno ka lefoko.
7.    Leeto la Semmuso la Moporesitente go Etela Teropokgolo ya Nelson Mandela Bay 7.1.    Moporesitente Ramaphosa o tla tsena mo Leetong la Semmuso la Moporesitente go Etela Teropokgolo ya Nelson Mandela Bay kwa Gqeberha go tloga ka la bo 15 go fitlha ka la bo 16 Moranang 2025 go atlhaatlha kgatelopele e e dirilweng mo kabong ya ditirelo, mo go rarabololeng dikgwetlho tse di nopotsweng mmogo le ditšhono tse di sotsweng mosola go dira gore botlhe ba nne le seabe mo go godiseng ikonomi. 7.2.    Leeto la Semmuso la Moporesitente le tla bo le tsenetswe ke baeteledipele go tswa mo maphateng otlhe a puso a le mararo mme ebile seno se naya puso tšhono ya go buisana le baagi.
8.    Samiti ya Aforika ya Merero ya Leokwane la Gase le le sa Kgotlheleng Tikologo e tla Tshwarwa go tloga ka la bo 12 go fitlha ka la bo 13 Seetebosigo 20258.1.    Naga ya Aforika Borwa e tla tshwara kolobetso ya Samiti ya Aforika ya Merero ya Leokwane la Gase le le sa Kgotlheleng Tikologo go tloga ka la bo 12 go fitlha ka la bo 13 Seetebosigo 2025. 8.2.    Maitlhomo a Samiti ya Aforika ya Merero ya Leokwane la Gase le le sa Kgotlheleng Tikologo ke go tlhotlheletsa gore go nne le tirisanommogo, go abelanwe didirisiwa tsa thekenoloji, go tlhatlhelela badiredi mmogo le go bulela dimaraka mo lekaleng la leokwane la gase le le sa kgotlheleng tikologo.
G.    Melaetsa1.    Melaetsa ya go AkgolaKabinete e romela melaetsa ya yona ya go akgola le go eletsa masego kwa go:1.1.    Motlotlegi, Moporesitente Netumbo Nandi-Ndaitwah mo go tlhomiweng mo setulong sa go nna Moporesitente wa naga ya Namibia. Ke Moporesitente wa mosadi wa ntlha mo nageng ya gagwe go tlhopha Motlatsamoporesitente wa ntlha wa mosadi, e bong Motlotlegi, Motlatsamoporesitente Lucia Witbooi mmogo le go nna le Kabinete e e tshwerweng ke basadi ka bontsi. 1.2.    Setlhopha sa Aforika Borwa jaaka se dirile bontle mo Metshamekong ya Lefatshe ya ngwaga wa 2025 ya Diolimphiki tsa Mariga tsa Boramabelo ba ba Golofetseng kwa nageng ya Italy mmogo le Metshameko ya Lefatshe ya Diatlelete e e Tshamekelwang mo Teng ga Ntlolehalahala kwa China. 1.2.1.     Kwa Metshamekong ya Lefatshe ya Diolimphiki tsa Mariga tsa Boramabelo ba ba Golofetseng, naga ya Aforika Borwa e fentse metale o le mongwe wa gauta, tsa selefera di le tharo mmogo le di le pedi tsa poronse:a)    Naledi Hlalele o fentse metale wa gauta mo metshamekong ya go Retšhelela ka Disekeiti;b)    Bianca Basson mmogo le Kenneth Mokabo o fentse metale wa selefera mo metshamekong ya go Retšhelela ka Disekeiti;c)    Shane Bentley o fentse metale wa selefera mo Metshamekong ya Mabelo a Makhutshwane a go Retšhelela ka Disekeiti; d)    Tyrell Sykes o fentse metale wa poronse mo Metshamekong ya go Retšhelela ka Disekeiti; mmogo le e)    Shirnel Swarts o fentse metale wa poronse mo Metshamekong ya Mabelo a Makhutshwane a go Retšhelela ka Disekeiti.
1.2.2.    Setlhopha sa Aforika Borwa sa Metshameko ya Lefatshe ya Diatlelete e e Tshamekelwang mo Teng ga Ntlolehalahala kwa China, jaaka se fentse mo metshamekong e e latelang: a)    Prudence Sekgodiso o dirile dikgakgamatso mo phenyong ya gagwe ya go nna mosadi wa ntlha wa moAforika Borwa go fenya metale wa gauta mo lebelong la dimitara di le 800 la Metshameko ya Lefatshe ya Diatlelete e e Tshamekelwang mo Teng ga Ntlolehalahala.b)    Akani Simbine jaaka a fentse metale wa poronse mo lebelong la dimitara di le 60 mo Metshamekong ya Lefatshe ya Diatlelete e e Tshamekelwang mo Teng ga Ntlolehalahala.c)    Cheswill Johnson o dirile bontle thata mo lebelong la go tlola go itatlhela mo motlhabeng mo motshamekong wa banna fa Chris van Niekerk ene a dirile bontle mo motshamekong wa go konopa tshipi e e potokaneng.1.3.    Mošwa wa Lebelo la go tlola matšato Bayanda Walaza, yo a fentseng melelwane e le 10, mo a tsereng maemo a botlhano a boramabelo ba bannye mo lebelong la dimitara di le 100 mmogo le go fenya metshameko ya mabelo ya maAforika Borwa a a leng ka fa tlase ga dingwaga di le 20 o garetse lebelo la gagwe ka disekone di le 9.99 gore a kgone go fenya metale wa gauta kwa Metshamekong ya Dikgaisano tsa Diatlelete kwa Kgaolong ya Bokone jwa Gauteng.1.4.    Rassie Erasmus jaaka a neilwe tlotla ya go bediwa Mokatisi wa Ngwaga wa 2024 kwa Dikabong tsa Metshameko ya Rakabi tsa Naga ya Aforika Borwa.t the SA Rugby Awards.1.5.    Motshameki wa Setlhopha sa Naga sa di-Springbok Cheslin Kolbe go bo e le motshameki wa kwa morago wa ntlha fa e sale go tloga ka 2013 go fenya Kabo ya 2024 ya Motshameki wa Ngwaga wa Metshameko ya Aforika Borwa ya Rakabi.1.6.    Nadine Roos jaaka a bontshitswe tlotla ya go nna Motshameki wa Mosadi wa Ngwaga wa 2024 mo Metshamekong ya Rakabi ya Naga ya Aforika Borwa, jaaka a amogetse tlotla eno gabedi mo dingwageng di le tharo.1.7.    Bafana Bafana jaaka ba nanogetse mo Setlhopheng sa C mo Metshamekong ya go Nna le Matshwanedi a go Tsenela Sejana sa Lefatshe sa FIFA mo Ngwageng wa 2026 jaaka se fentse ka dino tse pedi go lefela mo motshamekong wa bona le setlhopha sa naga ya Lesotho kwa Lebaleng la Metshameko le le neng le tletse ka barati ba kgwele ya dinao la Peter Mokaba.1.8.    Seopedi sa moAforika Borwa Tyla Laura Seethal, yo a tumileng ka leina la Tyla, yo a neilweng leina la gore ke Modiragatsi wa Ngwaga yo a Dirileng Bontle mo Lefatsheng kwa Dikabong tsa Mmino tsa Seyalemowa sa iHeartRadio.
2.    Melaetsa ya MatshedisoKabinete e romela matshediso a yona kwa ba lelapa le ditsala tsa:
2.1.    Mme Yolanda Nyembezi, yo a tumileng ka gore ke Yallunder, yo a neng a na le bogoni jwa mefutafuta mo lephateng la mmino yo a neng a dira gore bareetsi ba reetse mmino wa gagwe ka tlhoafalo ka ntlha ya lentswe la gagwe le le molodi le lerato la gagwe la go diragatsa.2.2.    Rre Ashwin Trikamjee, Moporesitente wa Mokgatlho wa Aforika Borwa wa Hindu Maha Sabha yo gape e neng e le Monnasetulo wa Foramo ya naga ya Baeteledipele ba Merero ya Sedumedi. E ne e le Ramolao wa go Lwela Ditshwanelo tsa Batho. O nnile le seabe gape le mo go godiseng motshameko wa kgwele ya dinao ka fa nageng ya Aforika Borwa. Jaaka e ne e le Molweladitshwanelo tsa Batho Kgatlhanong le Puso ya Tlhaolele, o ne a eteletse kwa pele Karoloya kwa Durban ya Mokgatlho wa Kgaratlhelo ya Baagi ba Maintiya. 2.3.    Baletamotse ba le barataro ba ba bolailweng mmogo le go eletsa pholo ya ka bonako go baletamotse ba bangwe ba le barataro ba ba phologileng ba ba santseng ba okiwa dikgobalo tse ba leng mo go tsona ka ntlha ya se se diragetseng kwa lefelong leo batho ba itshubileng mo go lona le le kwa Soshanguve la Marry Me. Bao ba tlhokafetseng ke Mpho Johannes Koko, Phelemon Seshoka, Katlego Motloutsi, Andries Moreteledi Tlhabane, Siliky Ngoeng, mme yo mongwe go santse go sa itsiwe gore ke mang. Batho ba le babedi ba go belaelwang ba na le letsogo mo botlhokotsebeng jono ba tshwerwe e bile ba iponagaditse kwa Kgotlatshekelo ka Laboraro wa la bo 26 Mopitlwe 2025. 2.4.    Rre James O'Connell, mofofisi wa difofane yo sefofane sa gagwe sa Impala Mark 1 se sugaganeng fa a ne a diragatsa karolo ya gagwe kwa Tiragalong ya Difofane ya kwa Lebopong la Bophirima mo Lefelong la Difofane la kwa Saldanha kwa Kapa Bophirima.
Dipotsolotso: Mme Nomonde Mnukwa – Mmueledi wa Puso wa NamaotshwereMogala: 083 653 7485"
"Pegelo ya Kopano ya Kabinete ya Laboraro, 24 Motsheganong 2025",15 May 2025,https://www.gov.za/news/cabinet-statements/statement-cabinet-meeting-14-may-2025-15-may-2025,https://www.gov.za/tn/news/cabinet-statements/pegelo-ya-kopano-ya-kabinete-ya-laboraro-24-motsheganong-2025-15-may-2025,"A.    Merero ya ga jaana
1.    Ikonomi 
1.1    Kgato ya boII ya Operation Vulindlela 
1.1.1    Ka 7 Motsheganong 2025, Moporesitente Cyril Ramaphosa o thankgolotse Kgato II ya Operation Vulindlela (Kgato II ya OV), e leng lenaneo la puso le le tlisang diphetogo tse maitlhomo a tsona e leng go kgontsha kgolo e e akaretsang ya ikonomi e e tlholang ditiro. 1.1.2    Kgato II ya OV e tla netefatsa go konosediwa ga diphetogo tse di simolotseng mo pakeng tsa tsamaiso ya bo6 mo makaleng a motlakase, metsi, mafaratlhatlha, megala ya ditlhaeletsano, le go tlisa dintlhatsepamo tse dišwa mo tsamaisong ya dipusoselegae go tokafatsa thebolo ya ditirelo tsa motheo, le thulaganyo ya mafelo.  
1.2    Semphato sa Puso le Kgwebo 
1.2.1    Kabinete e amogetse dipoelo tsa kopano ya tshekatsheko ya tswelopele ya maiteko a Semphato sa Puso le Kgwebo. Semphato se se lebile go tshegetsa diphetogo tsa botlhokwa le maiteko a botlhokwa a a kobileng kgolo ya ikonomi le go tlholwa ga ditiro.  1.2.2    Tswelopele e e setseng e dirilwe e akaretsa go letlhomeso la bosetšhaba la phasalatso ya motlakase, tokafatso ya tiragatso ya Transnet, thebolelo ya divisa tsa mosepele ka mokgwa wa ileketeroniki. 1.2.3    Lenanetiro le le kwa setlhoeng la dikgato tse di latelang le mametleletswe, mme ditlhopha tse di kopaneng di tswelela go ela tlhoko tswelopele le go rarabolola dikgobelelano e bile di tla tshwarwa morago ga dibeke dingwe le dingwe di le thataro.
1.3    Letsholo la Ditshwaelo ka ga Letlole la Phetogo 
1.3.1    Kabinete e etse tlhoko kgatlhegelo mo Letloleng la Phetogo mme e rotloetsa Maaforika Borwa go nna le seabe mo tiragalong ya ditherisano jaaka e begilwe ke Lefapha la Kgwebisano le Intaseteri le Kgaisano. 1.3.2    Tsenyotirisong ya Letlole la Phetogo e tla tsweletsa boineelo ba rona bo bo mo molaotheong ba go siamisa ikonomi le diphetogo jaaka karolo ya go dirolola dipholisi tse di sokameng tsa motsi wa tlhaolele. 1.3.3    Ditshwaelo di ka romelwa go DTIC mme dintlha tsa tlhaeletsano di ka fitlhelwa mo webosaeteng ya bona, www.dtic.gov.za.
1.4    Dipalopalo tsa Kwatara tsa Badiri
1.4.1    Kabinete e etse tlhoko Dipalopalo tsa Kwatara tsa Badiri tsa Setheo sa Dipalopalo sa Aforika Borwa (Stats SA), tse di bontshang gore botlhokatiro bo tlhatlogetse go 32.9 mo kwatareng ya ntlha ya 2025 go tswa go 31.9 mo kwatareng ya bofelo ya ngogola. 1.4.2    Tse tlhano tsa diintaseteri tse 10 tse di etsweng tlhoko ke Stats SA di rekotile koketsego ya bathapiwa, segolo mo makaleng a dipalangwa le matlole, le fa go le jalo, ditiro di le dintsi di latlhegile mo makaleng a kgwebisano le kago.  1.4.3    Kabinete e tswelela go ikemisetsa go kgweetsa kgolo ya ikonomi e e tlholang ditiro.
1.5    Aforika Borwa: Setšhaba se se Boipelo 
1.5.1    Aforika Borwa e tlhageletse e le naga ya bo7 go gaisa mo lefatsheng e batho ba ratang go e etela go ya ka Dikabo tsa Bojanala tsa Wanderlust Reader tsa 2024 mme e abetswe gauta mo setlhopheng sa merero ya dikgwa le tlhago. 1.5.2    Aforika Borwa e amogetse gape sekgele se se kwa godimo sa setšhaba se se botsalano mo Remitly’s Big 5 Personality Test, e leng se se supang bothito le kamogelo e Maaforika Borwa a nang nayo, mme Toropokgolo ya Cape Town e ne ya nna mo maemong a bo5 a toropokgolo e batho ba ratang go ka e etela mo lefatsheng.
2.    Tsa boditšhaba
2.1    Leeto la tiro kwa Côte d’Ivoire
2.1.1    Kabinete e amogetse Leeto la Tiro la ga Moporesitente kwa Côte d’Ivoire le le neng le tsamaisana le Africa CEO Forum ya bo12 ka 12 le 13 Motsheganong 2025, go tiisa dikamano tsa sebedi tse di leng teng magareng ga dinaga tsoopedi. Moporesitente Ramaphosa o ne a nna le kopano ya sebedi le Motlotlegi Rre Alassane Ouattara, Moporesitente wa Côte d’Ivoire go buisana ka ga merero e e amang dinaga ka bobedi mme bobedi ba ne ba ineela go matlafatsa dikamano tsa sebedi le go oketsa kgwebisano fa gare ga dinaga tse pedi tse.
2.2     G-20
2.2.1    Aforika Borwa e tswelela go nna moamogela-baeng wa metseletsele ya dikopano tsa maemo a a kwa godimo tsa G20 go baakanyetsa Samiti ya G20 ka Ngwanaitseele 2025 ka fa tlase ga setlhogo: “Momagano, Tekatekano le Tswelelo.” Go setse go nnile le dikopano tse di latelang mo kgweding ya Motsheganong: 2.2.1.1    Khonferense ya G20 ya Kakaretso ya Matlole le Matlafatso ya Basadi ka 6 go fitlha ka 9 Motsheganong 2025 kwa Bokone Bophirima e e neng e batla go tlhotlheletsa pholisi ya G20 ka go tlhagisa Letlhomeso la Dikaedi go Akaretsa Dintlhakgolo tsa Basadi, go netefatsa gore matlafatso ya basadi ka matlole e tswelela go nna botlhokwa mo ditheong tsa lefatshe le diphetogo tsa ikonomi. 2.2.1.2    Tiragalo ya Setlhophatiro sa Setso sa Bobedi sa G20 e e neng e tshwerwe ka 5 le 6 Motsheganong 2025 kwa Gauteng se buisane ka go bopa dipholisi tsa setso tsa lefatshe tse di akaretsang kamano le loago le ikonomi. E ne e tsepame mo dintlhakgolong tsa Lenaneo la 2063, Diphitlhelelo tsa Kgolo e e Tswelelang tsa UN le go sireletsa ngwaoboswa jaaka tshwanelo ya botho. 2.2.1.3    Kopano ya Boraro ya Setlhophatiro sa Boitekanelo, e e neng e tshwerwe ka mafaratlhatlha a inthanete ka 8 le 9 Motsheganong 2025, e ne lebile bathapiwa ba boitekanelo, e leng motheo wa ditsamaiso tsa boitekanelo go fitlhelela kakaretso ya boitekanelo go botlhe, tshireletso ya boitekanelo, tekano, le kgolo e e akaretsang. 2.2.1.4    Kopano ya Setlhophatiro sa Bojanala ya Bobedi e e neng e tshwerwe go tloga ka 11 go fitlha ka 13 Motsheganong 2025 kwa KwaZulu-Natal e buisane ka ga dintlhakgolo tsa bojanala tsa G20 go tsweletsa kgolo ya bojanala le popo ya Leanotiro la Bojanala la G20.  2.2.1.5    Kopano ya Bobedi wa Letsholotiro 1: Kgolo ya Ikonomi e e Akaretsang, Bointaseteri, Ditiro, Phokotso ya go se Lekalekane e ne e tshwerwe ka mafaratlhatlha a inthanete go tloga ka 14 go fitlha ka 15 Motsheganong 2025.
2.3    Tshekatsheko ya botshabi ya US
2.3.1    Tshwetso ya United States ya go neela setlhopha sa Maaforikanere a Aforika Borwa maemo a botshabi e tlhoka kitso, ka ntlha ya fa ba sa tshwanelwe ke tlhaloso ya batshabi jaaka e tlhagelela mo teng ga Tumalano ya Batshabi ya 1951 le Tsamaiso ya yona ya 1967. 2.3.2    Kabinete e tswelela go gatelela gore magatwe a kgethololo ga a na motheo e bile ga a fitlhelele seelo sa tshotlo se se tlhokegang go ya ka melao ya botshabi ya selegae le boditšhaba. 2.3.3    Godimo ga moo, dipalopalo tsa Tirelo ya Sepodisi sa Aforika Borwa tsa bosenyi bo bo amanang le dipolase ga di tshegetse ditatofatso tsa bosenyi ba tirisodikgoka kgotsa polao e e lebantsweng balemi ka kakaretso kgotsa setlhopha sa mmala ofe fela. 2.3.4    Kabinete e ganetsa dipuo tsa puso ya Amerika mme e tswelela go bulegela ditherisano tse di mosola go abelana tlhaloganyo e e botoka tebang le merero e.
2.4    Kgogelomorago ya SANDF go tswa kwa botlhaba ba DRC 
2.4.1    Kabinete e ne ya bewa mo dinakong tebang le go gogelwa morago ga Matsholotshireletso a Bosetšhaba a Aforika Borwa (SANDF) go tswa kwa botlhaba ba Democratic Republic of Congo (DRC), go latela go kgaolwa ga Morero wa Dinagatlhabololo tsa Borwa ba Aforika kwa Democratic Republic of Congo (SAMIDRC). Tshwetso e e latela dipuisano tsa sedipolomate tse di tseneletseng le maiteko AU/SADC/EAC go rotloetsa tharabololo e e buisanelwang magareng batho ba Congo. 2.4.2    Kabinete e akgola boineelo bo bo supilweng ke maloko a SANDF a a dirileng ka tlotlo, boipelo le boineelo go rotloetsa Morero wa AU wa go didimatsa ditlhobolo ka fa tlase ga maemo a a gwetlhang.
3.    Puso
3.1    Kaedi ya Phetogo ya Dijithale ya Puso ya Aforika Borwa 
3.1.1    Kabinete e amogetse go thankgololwa ga Kaedi ya Phetogo ya Dijithale ya Puso ya Aforika Borwa e e leng karolo ya maano a puso a go tokafatsa thebolo ya ditirelo le go itlhaganedisa kgolo ya ikonomi ka dipeeletso mo itlhamelong ya dijithale. 3.1.2    Kaedi e, e e leng karolo ya Kgato II ya OV, e tlhagisa tsela e e tlhamaletseng ya go tokafatsa thebolelo ya ditirelo tsa Puso ka peeletso mo mafaratlhatlheng a dijithale a botlhe.
4.    Bosiamisi, Thibelo ya Bosenyi le Tshireletso 
4.1    Khomišene ya Boatlhodi ya Dipatlisiso go batlisisa dikgetse tsa TRC 
4.1.1    Kabinete e amogetse go tlhongwa ga Khomišene ya Boatlhodi ya Dipatlisiso go sekaseka gore a go nnile le maiteko a go thibela go batlisisiwa kgotsa go sekisiwa ga dikgetse tsa bosenyi tsa motsi wa tlhaolele tse di rometsweng ke Khomišene ya Nnete le Poelano (TRC) go Bothati ba Bosetšhaba ba Botšhotšhisi (NPA). Go tlhongwa ga Khomišene e ya Dipatlisiso ke ditlamorago tsa dipuisano tsa tharabololo mo kopong ya kgotlatshekelo e e tlisitsweng ke ba malapa a batswasetlhabelo ba bosenyi ba motsi wa tlhaolele.  4.1.2    Ka Khomišene e, Moporesitente Ramaphosa o na le tsholofelo ya gore dintlha tsa boammaaruri di tla tlhomamisiwa mme kgang e tla konosediwa.
4.2    Bosenyi 
4.2.1    Kabinete e akgola ditiro tsa SAPS tse di neng di lebisitswe kwa go thibeleng le go lwantsha bosenyi bo bo amanang le GBVF e leng se se bakileng go tshwarwa ga babelaelwa ba petelelo ba le 224 le babelaelwa ba le batlhano ba maiteko a petelelo. Gareng ga ba ba tshwereng ka ditatofatso tsa petelelo go tloga ka 5 Motsheganong – 11 Motsheganong 2025, go mokatisi wa SAPS, Kgosi go tswa kwa KwaZulu Natal le mosimane wa dingwaga tse 15 kwa Mpumalanga.  4.2.2    Godimo ga moo, babelaelwa ba le 148 ba ne ba tshwarelwa maiteko a polao, babelaelwa ba le 256 ba tshwaretse go gweba ka diritibatsi, babelaelwa ba le 2841 ba tshwaretswe go fitlhelwa ba tshotse diritibatsi mme go ne ga bonwa dikoloi di le 86 tse di neng di tserwe ka dikgoka le tse di utswitsweng. Godimo ga moo, dithuthupi di le 74 tse di dirisiwang segolo mo meepong e e seng molaong le dikgothoso tsa dirori tse di tsamaisang tšhelete di ne tsa tsewa ke sepodisi sa Bokone Bophirima. SAPS e tswelela go gagamatsa matsholo a yona a go tlosa ditlhobolo tse di seng mo molaong go netefatsa pabalesego ya mafelo. Beke nngwe le nngwe, SAPS e amoga ditlhobolo di feta 100 go ralala naga.
4.3    Ntwa Kgatlhanong le GBVF
4.3.1    Kabinete e etse tlhoko tshwetso ya Bothati ba Botšhotšhisi ba Bosetšhaba (NPA) go ikuela kgatlhanong le go se bonwe molato ga ga Timothy Omotoso le balatofadiwa-nae ba babedi kwa Kgotlatshekelokgolo ya Karolo ya Kapa Botlhaba kwa Gqeberha. 4.3.2    Kabinete a amogetse lenaneo la matsatsi a le 90 la kgagamatso kgatlhanong le GBVF ka Setlhopha sa JCPS. Se ke tsereganyo ya pakakhutshwane e maitlhomo a yona e leng go kgontsha tsenyotirisong ya Leano la Togamaano la Bosetšhaba tebang le GBVF. Leano le le supa dintlhatsepamo di le 19 le dipoelo tse di rileng e bile di direga tse di tshwanetseng go tsenngwa tirisong mo matsatsing a le 90 ka maikaelelo a go faposa le go fokotsa koketsego ya GBVF mo nageng. 4.3.3    NatJoints e tlhomile Komiti ya Botlhokwa e e nang le ditlhophatiro di le robedi tse di tsepameng. Komiti e e botlhokwa e e supile ditsereganyo tsa potlako tse di diregang di le thataro tse di tshwanetseng go tsenngwa tirisong mo matsatsing a le 90, tse di akaretsang: (a)    Thibelo: go tsepama mo thutong le tsibosong ya phetogo ya maitsholo go Maaforika Borwa otlhe. (b)    Tiragatso, tlhokomelo le tshegetso tse di tshwanetseng go netefatsa matlafatso ya tsamaiso ya bosiamisi jwa bosenyi gore batlolamolao ba rwesiwe maikarabelo.(c)    Go baakanya Letlhomeso la Molao le Taolo gore re kgone go fitlhelela dipoelo tse di botoka mo tsamaisong e. (d)    Taolo e e gagametseng e bile e nonofile ya Datha le Tshedimosetso go maatlafatsa nonofo ya Tsamaiso ya Bosiamisi e e Golaganeng. (e)    Tlhaeletsano, ditirisanommogo le matsholo a baagi go netefatsa gore puso, mekgatlo ya setšhaba le baagi ba dira mmogo go bona dipoelo tse di botoka kgatlhanong le leroborobo la GBVF, le (f)    Go dirisiwa ka botlhale ga metswedithuso, ya matlole le badiri go netefatsa gore re rulagana botoka jaaka setšhaba go lwantsha leroborobo la GBVF.  
B. Go baya Kabinete mo Dinakong 
1.    Tlamelo ka Metsi a a Phepa kwa Hammanskraal 
1.1.    Kabinete e beilwe mo dinakong ka ga ditsereganyo tse di tla netefatsang go tlamelwa ga baagi ba Hammanskraal ka metsi a a phepa a a nowang. 1.2.    Lefapha la Metsi le Kgelelaleswe le thapile Magalies Water ka 2023 go aga Polante ya Tiro go samagana le dikgwetlho tsa tlamelo ya metsi mo tikologong ya Hammanskraal. 1.3.    Polante e ya Tiro e agiwa ka dimmodule di le nne, mme mmodule wa ntlha o ne wa konosediwa ka Ngwanaitseele 2024 e bile o setse o simolotse go tlamela metsi kwa mafelong mangwe. 1.4.    Leano ke go konosetsa dimmodule tse di setseng pele ga mafelo a Phatwe 2025, ka matlha a a farologaneng a konosetso pele ga moo.
2.    Ditsereganyo tsa go samagana le dikgwetlho tsa tlamelo ya metsi kwa Mmasepaleng wa Selegae wa Emfuleni 
2.1.    Kabinete e beilwe mo dinakong ka ga go tsenngwa tirisong ga tsereganyo ya Karolo 63 ya Molao wa Ditirelo tsa Metsi kwa Mmasepaleng wa Selegae wa Emfuleni. Go nnile le mathata a kelelo ya kgelelaleswe mo mafelong a baagi kwa Emfuleni mo nakong e telele. 2.2.    Lefapha la Metsi le Kgelelaleswe le ikaelela go dirisa go feta R7 dibilione mo dingwageng tse supa tse di latelang go samagana le dikgwetlho tsa metsi kwa Emfuleni go akaretsa ditokafatso le ntšhwafatso ya ditiro tse di leng teng tsa go phepafadiwa ga metsi a kgelelaleswe.  2.3.    Go dirilwe tswelopele e e bonalang go fitlha ga jaana, go akaretsa go thibololwa ga dipeipi tsa kgelelaleswe tse di neng di thibane, go tsenngwa ga dipeipi tsa kgelelaleswe tse di dišwa boemong ba tse di onetseng, ntšhwafatso ya diteišene tse di pompang le go thusa mmasepala ka dirori, dillori, diTLB le tshireletso ya mafaratlhatlha a ona a metsi le kgelelaleswe. 2.4.    Tiro e e bakile phokotsego e kgolo ya kelelo ya leswe mo mafelong a Emfuleni gammogo le tokafatso mo maemong a kelelo go tswa kwa go phepafadiwang metsi a kgelelaleswe.
C.  Ditshwetso tsa Kabinete 
1.    Seralwa sa Pholisi ya Bosetšhaba ya Bopodisi (NPP) 
1.1.    Kabinete e neseditse pula seralwa sa Pholisi ya Bosetšhaba ya Bopodisi, e e tlhagisang maanomagolo a go samagana le makoa mo morerong wa Tirelo ya Sepodisi sa Aforika Borwa (SAPS) wa go lwantsha bosenyi. NPP e tla samagana le dikgwetlho tse di jaaka diteišene tsa sepodisi tse di sa lekanang, tlhaelo ya badiri le go netefatsa gore mafaratlhatlha a ikaegile ka meono le maemo a a maleba. 1.2.    Ditshitshinyo tsa botlhokwa tsa pholisi di akaretsa go tlhola bopodisi ba porofešenale le boleng, go tlamela ka thebolelo ya ditirelo tsa sepodisi tse di nonofileng e bile di le mosola, go tokafatsa bomolao le tshepo magareng ga setšhaba le sepodisi, le go bopa boeteledipele bo bo tiileng e bile bo le maitsholomantle, taolo le bobusi mo teng ga SAPS.
2.    Pholisi e e Botlalo ya Diphofo tsa Selegae 
2.1.    Kabinete e neseditse pula gore seralwa sa Pholisi e e Botlalo ya Diphofo tsa Selegae se phasaladiweng go ngoka ditshwaelo tsa setšhaba.  2.2.    Pholisi e e rotloetsa tlhabololo ya intaseteri e e nonofileng e bile e dira sentle, e e ka gaisanang sentle mo tikologong e e fetogang ka bonako ya lefatshe. Pholisi e e tshitshinya mekgwa ya go tokafatsa pabalesego le tshireletso, ditirelo tsa tsamaiso ya diphofo, mafaratlhatlha a maemafofane le boleng ba ditirelo tsa diphofo, gareng ga tse dingwe  e ntse e nna le seabe mo kgolong ya ikonomi. 
3.    Toagamaano ya Diminerale tsa Botlhokwa ya Aforika Borwa 
3.1.    Kabinete e neseditse pula Togamaano ya Diminerale tsa Botlhokwa ya Aforika Borwa. Togamaano e e ikaelela go atolosa bokgoni ba naga mo mmarakeng wa lefatshe wa diminerale tsa botlhokwa, segolo tse di leng botlhokwa mo leanong la naga la phetolo ya maatla le tse naga e nang le seatla se se kwa godimo mo go tsona. Tsona di akaretsa diPGM, lithiamo, khobalete le dielemente tsa lefatshe tse di sa bonweng bonolo, tse di botlhokwa mo dithekenolojing tse di jaaka dirori tsa motlakase, motlakase o o ntšhwafatsegang le maiteko a mangwe a a sa kgotleleng tikologo.  3.2.    Dipilara tsa botlhokwa tsa togamaano e di tsepile tshenko le tokafatso; peeletso; peo mo lefelong le le rileng, kgolaganyo ya melawana, go kgontsha boitlhamelo mo dithekenolojing tsa meepo; aga dinonofo tsa badiri; tokafatso ya mafaratlhatlha a dipalangwa le ditsamaiso, le go putsa peeletso. 3.3.    Togamaano e e tswelela le go lemoga botlhokwa ba go dirisana le dinaga tse dingwe go tlhabolola bokgoni ba Aforika Borwa mo lekaleng la diminerale tsa botlhokwa.
D.    Melaotlhomo 
1.       Molaotlhomo wa Kakaretso (Lelapa) ya Melao wa 2025 
1.1.    Kabinete e neseditse pula go tlhagisiwa ga Molaotlhomo wa Kakaretso (Malapa) ya Melao wa 2025 kwa Palamenteng. Ditokafatso tse di ikaelela go matlafatsa bomolaotheo ba melao ya malapa le go tshitshinya diphetogo go Molao wa Tlhalo, 1979 (Molao 70 wa 1979), Molao wa Lelapa la Lenyalo, 1984 (Molao 84 wa 1984) le Molao wa Tsereganyo mo Mererong Mengwe ya Tlhalo, 1987 (Molao 24 wa 1987).  1.2.    Molaotlhomo o batla go sireletsa ditswhwanelo tsa Molaotheo tsa maphata a a mo lenyalong le e seng la tlhakanelo ya dithoto, segolo ditshwanelo tsa basadi, tekatekano, phitlhelelego ya dikgotlatshekelo le ditshwanelo tsa bana.
2.    Molaotlhomo wa Thefosano ya Balatofadiwa ba Bosenyi fa gare ga dinaga 
2.1.    Kabinete e neseditse pula go romelwa ga Molaotlhomo wa Thefosano ya Balatofadiwa ba Bosenyi fa gare ga dinaga kwa Palamenteng go diragadiwa. 2.2.    Molaotlhomo o  o ikaelela go tokafatsa Molao wa Thefosano ya Balatofadiwa ba Bosenyi fa gare ga Dinaga, 1962 (Molao 67 wa 1962), o o seng mo dinakong. Molao wa ga jaana ga o nyalane le Molaotheo wa Rephaboleki ya Aforika Borwa wa 1996, ditsamaiso tsa sešweng tsa thefosano ya balatofadiwa ba bosenyi fa gare ga dinaga, e bile ga o akaretse ditsamaiso tsotlhe tse di latelwang boditšhaba.  2.3.    Molaotlhomo o o ikaelela go matlafatsa letlhomeso la semolao go kgontsha thefosano ya batho ba ba latofadiwang kgotsa ba atlhotsweng ka ntlha ya bosenyi go tla le go tswa mo Aforika Borwa, le dinaga disele le ditheo tsa boditšhaba. O tlhalosa seabe sa mmagiseterata mo ditsamaisong tsa thefosano ya balatofadiwa ba bosenyi le go tlamela ka go tshwarwa ga nakwana, go ineela ga motho yo o batliwang ke setheo sa boditšhaba go ya ka bosenyi ba boditšhaba jaaka polao ya batho ka mogoso, bosenyi ba dintwa le bosenyi kgatlhanong le botho.
3.    Molaotlhomo wa Tlhabololo wa Tirisano ya Boditšhaba mo Mererong ya Bosenyi, 2025 
3.1.    Kabinete e neseditse pula go romelwa kwa Palamenteng ga Molaotlhomo wa Tlhabololo ya Tirisano ya Boditšhaba mo Mererong ya Bosenyi. 3.2.    Maikaelelo a Molaotlhomo o ke go tokafatsa Molao wa Tirisano ya Boditšhaba mo Mererong ya Bosenyi (Molao 75 wa 1996) go tokafatsa nonofo le tirego ya tirisanommogo ya boditšhaba ya semolao mo mererong ya bosenyi. 3.3.    Molaotlhomo o o tla matlafatsa ditsamaiso le ditsela tsa tirisano ya boditšhaba mo mererong ya bosenyi, jaaka go kokoanya bopaki, le tiragatso ya katlholo, fa gare ga Aforika Borwa le dinaga tse dingwe. Molaotlhomo o o samagana gape le dintlha tsa molao tse di amanang le thefosano ya balatofadiwa ba bosenyi le go amoga le go fetisa dithoto tsa bosenyi.
4.    Molaotlhomo wa Tlhabololo ya Metswedi ya Diminerale wa 2025 
4.1.    Kabinete e neseditse pula go phasaladiwa ga Molaotlhomo wa Tlhabololo ya Metswedi ya Diminerale wa 2025 go ngoka ditshwaelo tsa baagi. 4.2.    Molaotlhomo o o ikaelela go kgotsha tshepo ya babeeletsi ka go tlosa dikgoreletsi le go tlamela ka netefaletso ya taolo go ngoka le go tshola peeletso. 4.3.    Molaotlhomo o o ikaelela go samagana le mekhino ya taolo, go golaganya ditsamaiso tsa dilaesense, go netefatsa phasalatso e e lekanang ya dipoelo tsa meepo, go rotloetsa tlhagiso ya selegae le diintaseteri tsa tlhagiso ka go netefatsa gore diminerale tse dintsi di fetolwa go nna dikumo tsa boleng bo bo kwa godimo mo Aforika Borwa. 4.4.    Molaotlhomo o o tlhagisa paka ya dilaesense ya ditiro tsa meepo tsa go iphedisa le tse dinnye, e leng se se kgontshang kgolo ya ikonomi. Godimo ga moo, diphetogo tse di batla go matlafatsa mekgwataolo go lwantsha ditiro tse di seng molaong le go netefatsa dithibelo tse di bonalang le ditsela tsa kgatelelo tebang le go epa go go seng molaong.
E.    Go thapiwa 
Pele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang. 
1.    Ngk Mlungisi Bhekizizwe Gabriel Cele jaaka Mokaedi-Kakaretso (DG) wa Lefapha la Saense, Thekenoloji le Boitlhamelo. 2.    Ngk Sabelo Siyabonga Sandile Buthelezi jaaka DG wa Lefapha la Boitekanelo (koketso ya konteraka). 3.    Rre Takalani Lucky Ramaru jaaka Motlatsa Mokaedi-Kakaretso: Merero ya Baagi le Dikamano tsa Botlhokwa kwa Lefapheng la Bokwaledi ba Merero ya Baagi ba Tirelo ya Sepodisi. 4.    Rre Patrick Dlamini jaaka Motlhankedi Khuduthamaga (CEO) wa Koporasi ya Dipeeletso tsa Botlhe 5.    Rre Mokgema Mongane jaaka CEO wa Setheo sa Taola ya Bodutelo sa Inkomati-Usuthu.6.    Rre Ofentse Nthutang jaaka CEO wa Magalies Water.7.    Go thapiwa go tlatsa diphatlha tsa bakaedi ba e seng ba khuduthamaga ba Boto ya Bankatlhabololo ya Borwa ba Aforika: (a)    Rre Malemolla David Makhura; le(b)    Mme Lynette Milne.
F.       Ditiragalo 
1.    Dikhonferense tse di Tlang 
1.1    Go tshola Khonferense ya bo27 ya Sedika sa Aforika ya Mokgatlo wa Boditšhaba wa Sepodisi sa Bosenyi (INTERPOL) 
a)    Kabinete e neseditse pula gore SAPS e nne moamogelabaeng wa Khonferense ya bo27 ya Sedika sa Aforika ya INTERPOL go tloga ka 27 go fitlha ka 29 Phatwe 2025. b)    INTERPOL ga jaana e na le maloko a dinaga di le 196 mme go tsholwa ga Khonferense ya Sedika sa Aforika go tla thusa Aforika Borwa go bopa dikamano tsa tirisanommogo tse di tseneletseng le ditheo tse dingwe tsa tsenyotirisong ya molao mo kontinenteng.c)    Go tshola khonferense e go neela Aforika Borwa tšhono ya go rerisana le dinaga tsa kontinente ya Aforika ka merero e e botlhokwa e e amanang le bosenyi. Ditherisano tse di na le bokgoni ba go tlhagisa tumalano ya tsibogo ya sedika tebang le koketsego ya matshosetsi a bosenyi le borukhutlhi bo bo rulagantsweng go ralala ditšhaba tsa Aforika. Batlhankedi-bagolwane ba ka nna 550 ba tsenyotirisong ya molao go tswa kwa dinageng tse 54 ba solofelwa go tsenela tiragalo e mme se se tla nna le seabe mo ditiragalong tsa ikonomi.
1.2    Go tshwarelwa ga Kopanokakaretso ya Ngwaga le Ngwaga (AGA) ya INTERPOL ya bo96 mo Aforika Borwa 
a)    Kabinete e neseditse pula go tshwarelwa ga INTERPOL AGA mo Aforika Borwa ka 2028 le go ya kwa pele.b)    Go tshola INTERPOL AGA go neela Aforika Borwa tšhono ya go gatelela boeteledipele ba yona mo sedikeng le boditšhaba. Godimo ga moo, go nna moamogelabaeng wa AGA e tla nna kgato e kgolo mo go netefatseng boineelo ba Aforika Borwa ba tirisanommogo mo sedikeng le boditšhaba mo ntweng kgatlhanong le bosenyi. c)    Go tshola AGA ke bopaki ba boineelo ba naga mo go nneng setšhaba sa lefatshe lotlhe se se ineetseng go lwantsha mefuta yotlhe ya bosenyi.
1.3    Kemo ya Ipaakenyetso ya Simphosiamo ya Tlhabololo ya Mafaratlhatlha e e Tswelelang mo Aforika Borwa (SIDSSA) 2025  
a)    Kabinete e ne ya bewa mo dinakong ka ga kemo ya ipaakanyo ya go rulaganya SIDSSA, e leng samiti ya peeletso ya mafaratlhatlha e e kopanyang bannaleseabe ba ba farologaneng go akaretsa ditheo tsa matlole, badiri ba dipholisi le balekane ba bangwe ba botlhokwa go kgweetsa peeletso ya mafaratlhatlha ya Aforika Borwa. b)    SIDSSA 2025 e tla supa tswelopele e e dirilweng mo go tsenngweng tirisong ga Leano la Bosetšhaba la Mafaratlhatlha la 2050 le Kabinete e le neseditseng pula, go bega Diporojeke tse 12 tse di kwa Setlhoeng tsa Mafaratlhatlha le mefuta e mengwe ya diporojeke tsa mafaratlhatlha tse di botlhokwa. SIDSSA e tla tshwarwa ka 25 go fitlha ka 27 Motsheganong 2025. 
2.    Dikhonferense tse di setseng di tshwerwe
2.1    Khonferense ya Diporo ya Aforika 
2.1.1    Aforika Borwa e atlegile mo go amogeleng baeng ba Khonferense ya Diporo ya Aforika e e neng e tshwaretswe kwa Johannesburg ka 13 le 14 Motsheganong 2025, e e neng e kopantse balalediwa ba feta 5 000 go tswa mo kontinenteng ka bophara, go akaretsa badiri ba diporo, dipuso le babeeletsi mo lekaleng le. 2.1.2    Kabinete e neseditse pula ditherisano tse di ka ga go tsholetsa lekala la kontinente la diporo, e le mooko wa dirori o o nonofileng go tsamaisa batho le dithoto, gammogo le go kgotsha kgolo ya ikonomi ka go tsamaisa dire tse di sa tlhotlhiwang le ditlhagiswa. 2.1.3    Lekala la diporo la Aforika Borwa le a tlhabololwa ka diphetogo tse di solofelwang go oketsa nonofo, le kgaisano.
2.2    Khonferense ya Kgweranoditšhaba ya Sedika ya Ditlhogo tsa Ditheo tse di Lwantshang Bonweenwee 
2.2.1    Aforika Borwa o atlegile mo go tsholeng Khonferense ya Kgweranoditšhaba ya Sedika ya Ditlhogo tsa Ditheo tse di Lwantshang Bonweenwee ya bo15 kwa Cape Town fa gare ga 5 le 9 Motsheganong 2025. Khonferense e e ne e kopantse ditlhogo tsa ditheo tse di lwantshang bonweenwee go ralala dinaga tsa Kgweranoditšhaba tsa Aforika. 2.2.2    Aforika Borwa e ne ya tlhophiwa jaaka monnasetilo wa Mokgatlo wa Ditlhogo tsa Ditheo tse di Lwantshang Bonweenwee tsa Kgweranoditšhaba ya Aforika mo pakeng ya 2025-2026. Go nna monnasetilo ga naga go tsamaisana le kemo ya yona ya go nna monnasetilo wa setlhophatiro sa bonweenwee sa G20.
3.    Digopotso
3.1    Kgwedi ya Aforika 
Aforika Borwa e ikamantse le kontinente yotlhe go keteka Kgwedi ya Aforika ka Motsheganong 2025 ka setlhoa e le Letsatsi la Aforika ka 25 Motsheganong 2025. Se se tlamela ka tšhono ya go rotloetsa maikemistso a Aforika yo o kopaneng le go rotloetsa dinaga tsa Aforika go dira mmogo go tokafatsa matshelo a batho ba rona go ya ka Lenaane la Kitlano ya Aforika la 2063 ka ga tswelopele ya ikonomi ya kontinente ya Aforika.
3.2    Kgwedi ya Tshireletso ya Bana 
a)    Aforika Borwa e keteka Kgwedi ya Tshireletso ya Bana ka Motsheganong ka fa tlase ga setlhogo: “Go dira mmogo go fedisa tirisodikgoka kgatlhanong le bana” jaaka karolo ya naga ya Matsatsi a le 365 a Letsholo la Tshireletso ya Bana. Kgwedi e e tla konosediwa ka Beke ya Tshireletso ya Bana go tloga ka 29 Motsheganong go fitlha 5 Seetebosigo 2025. b)    Maloko otlhe a setšhaba, batsadi, batlhokomedi le barutabana ba rotloediwa go bega mefuta yotlhe ya tshotlako, tirisodikgoka le bosetlhogo kgatlhanong le bana kwa seteišeneng sa sepodisi sa legae kgotsa ka go leletsa 08600 10111. Bana le bona ba rotloediwa go leletsa Mogala wa Bana mo go 0800 055 555.
3.3    Letsatsi la boditšhaba la Ngwana wa Mosimane
a)    Aforika Borwa e tla keteka Letsatsi la Boditšhaba la Ngwana wa Mosimane ka 16 Motsheganong 2025 ka fa tlase ga setlhogo: “Pholo le Boitekanelo ba Basimane” go tlhagisa kgolo ya basimane mo dikarolong tsa seemo, maikutlo, tlhaloganyo le loago. b)    Lefapha la Thuto ya Motheo le tla kopanya dikokomane tse tharo tsa banna go nna le puisano e e nonofileng ka fa tlase ga setlhogo: “Dikakapa, Makau le Basimane” go buisana ka ga ditogamaano tse di tla tshegetsang boitekanelo ba basimane le go dirisa metswedithuso ka botlhale go tlhola ditsereganyo tse di tswelelang.
4    Melaetsa 
1.    Matshidiso 
Kabinete e rometse melaetsa ya matshidiso go ba Malapa le ditsala tsa

Bokonstabole Cebekhulu Linda (24), Boipelo Senoge (24), Keamogetswe Buys (30) ba ba latlhegetsweng ke matshelo a bona mo nokeng ya Hennops. Ditopo tsa bona di ne fitlhelwa mmogo le sa ga Jan Mzwane, modirikakaretso yo o neng a dira kwa Seteišeneng sa Sepodisi sa Lyttleton le sa motho yo mongwe yo go santseng go sa itsiwe gore ke mang. Re romela gape melaetsa ya matshidiso go ba lelapa la ga Jan Mzwane.  
Mmegakgang Aserie Ndlovu le molekane wa gagwe, Zodwa Mdluli ba ba bonweng morago ga letsholopatlo le le tseneletseng fa e sale ka Tlhakole. 
Batho ba le robongwe ba ba tlhokafetseng kwa Empangeni, KwaZulu-Natal morago ga gore llori le serori sa bapalami di thulane, le go eleletsa ba ba gobetseng pholo ya ka bonako.
Elona Sombulula, motšhotšhisi yo mošwa wa Kgotlatshekelo ya Sedika yo o neng a dira kwa Kgotlatshekelo ya Mmagiseterata ya Ngcobo yo o neng a simolola go dira kwa NPA ka leneneo la ba ba ratang go ka nna batšhotšhisi ka 2022. O ne gape e le motšhotšhisi wa namaotshwere wa Kgotlatshekelo ya Kgaolo fa a ne a tlhokafala.

2.    Go akgaola 
Kabinete e romela melaetsa ya go akgola go:

Ramabelo yo o manontlhotlho Akani Simbine yo o fentseng 100m mo disekonteng tse 9:98 kwa Shanghai-Keqiao Diamond League kwa China. Simbine o tsweletsa rekoto ya gagwe ya go se fenngwe mo dimitareng tse 100 mo setlheng se.  
Akani Simbine o ne gape a kgontsha phenyo ya setlhopha sa banna sa 4x100m mmogo le Bayanda Walaza, Sinesipho Dambile le Bradley Nkoana. Ke bona setlhopha sa ntlha ya Aforika fa e sale, go fenya gauta kwa  World Relays kwa Guangzhou, China mme ba tlhomile nako e e bonako go gaisa mo lefatsheng monongwaga. 
Setlhopha sa Aforika sa basadi sa 4x100 sa neeletsano - Shirley Nekhubuni, Miranda Coetzee, Precious Molepo, le Zeney Van Der Walt – ka go fenya boronse kwa World Relays kwa Guangzhou, China le go tlhoma rekoto e ntšhwa ya bosetšhaba. 
Setlhopha sa Aforika sa banna sa 4x100 sa neeletsano - Zakithi Nene, Udeme Okon, Lythe Pillay, le Mthi Mthimkhulu – ka go fenya gauta kwa World Relays kwa Guangzhou, China le go tlhoma nako e e bonako go gaisa mo lefatsheng monongwaga. 
Ka ditiragatso tse di manontlhotlho tse, ditlhopha tsa rona tsa bosetšhaba tsa neeletsano di fitlheletse go tsenela Bommampodi ba Diatleletiki tsa Lefatshe kwa Tokyo moragonyana mo go ona ngwaga o. 
Blitzboks go fenya HSBC Sevens World Championship kwa Los Angeles. 
Setlhopha sa Aforika Borwa sa U20 sa bosetšhaba sa banna ka go fitlhelela dikamakgaolakgang a thonamente ya Sejana sa Ditšhaba tsa Aforika sa U20 le go kgona go tsenela Sejana sa Lefatshe sa U20 se se tla tshwarwang ka Lwetse monongwaga.
Modiri wa difilimi Murena Emmanuel Netshitangani ka go fenya Sekgele sa maemo sa Filimi e e Gaisang mo Aforika kwa Moletlong wa Difilimi wa Lefatshe kwa Cannes, France ka filimi ya gagwe Lubunyu. 
Kabinete e ikamantse le Moporesitente Cyril Ramaphosa ka go akgola Cardinal Robert Prevost ka go tlhophiwa go nna Mopapa Leo XIV, e le Mopapa wa bo267 wa Kereke ya Catholic. 
Moipelaetsi le ramolao yo o itsegeng Duma Nokwe ka go abelwa thaetlele ya Silika (Mmueledi Mogolo) le fa a setse a re tlogetse, ke Moporesitente Cyril Ramaphosa go akgola tiro ya gagwe e e manontlhotlho le seabe sa gagwe mo setšhabeng sa rona.

Dipotso: Mme Nomonde Mnukwa – Mmueledi wa Puso wa Namaotshwere Mogala: 083 653 7485"
"Pegelo ya Kopano ya Kabinete ya Laboraro, 26 Motsheganong 2025",29 May 2025,https://www.gov.za/news/cabinet-statements/statement-cabinet-meeting-28-may-2025-29-may-2025,https://www.gov.za/tn/news/cabinet-statements/pegelo-ya-kopano-ya-kabinete-ya-laboraro-26-motsheganong-2025-29-may-2025,"A.    Merero ya ga Jaanong
1.    Merero ya Boditšhabatšhaba1.1    Tirisanommogo Magareng ga Naga ya Aforika Borwa le Amerika1.1.1    Kabinete e itumeletse dikgato tsa go simolola sešwa botsalano magareng ga naga ya Aforika Borwa le ya Amerika mo leetong la tiro la ga Moporesitente Cyril Ramaphosa fa a ne a jetse naga ya Amerika nala.1.1.2    Setlhopha sa naga ya Aforika Borwa le Amerika se tla garela dintlha tsotlhe tse go dumelanweng ka tsona tsa kgwebisano magareng ga naga ya Aforika Borwa le Amerika. Ka leeto leno re ka re, naga ya Aforika Borwa e kgonne go fitlhelela seo e neng e se etse mo leetong leno.1.1.3    Naga ya Aforika Borwa e fisegela go bona botsamaisi jwa puso ya Amerika bo tsaya karolo jaaka gale mo Kopanong ya G20, mmogo le go fisegela gore Moporesitente Trump a kgone go ka tsenela Kopano ya Baeteledipele ba G20.
1.2    Tirisanommogo Magareng ga Naga ya Aforika Borwa le ya Fora1.2.1    Kabinete e itumeletse leeto la tiro la ga Motlatsamoporesitente Shipokosa Paulus Mashatile le le gagamaditseng tirisanommogo magareng ga naga ya Aforika Borwa le Fora. Motlatsamoporesitente mmogo le setlhopha sa baromiwa sa naga ya Aforika Borwa ba ne gape ba tsenela le Khonferense ya Dipeeletso ya naga ya Aforika Borwa le ya Fora mo maitlhomo e neng e le go tokafatsa dipeeletso go tswa mo ditlamong tsa naga ya Fora tse di lebisiwang ka fa nageng ya Aforika Borwa le tse di tswang ka fa nageng go leba kwa Fora, mmogo le go dira gore ditlamo tsa naga ya Aforika Borwa le ya Fora di kopanye ditlhogo mo go beeletseng mo Letsholo la Kgwebisano ya Dinaga tsa Kontinente ya Aforika Ntle le go Kgorelediwa ke Sepe.
2.    Ikonomi2.1    Puo ya Tekanyetsokabo ya Naga ya Ngwaga wa 20252.1.1    Kabinete e totobaditse kemonokeng ya yona mo go Puo ya Tekanyetsokabo ya Naga ya ngwaga wa 2025 e e adilweng ke Tona ya Matlole ka Laboraro, 21 Motsheganong 2025, e mo go yona e tlhalosang dikarolo tse di botlhokwa tse madi a tla dirisediwang mo go tsona mo dingwageng tse re di tobileng di le tharo tse di tlang.2.1.2    Puo ya Tekanyetsokabo ya Naga e supile maikemisetso a rona a go se dirise matlole botlhaswa. Re bontshitse gore re isa ikonomi ya roka ko e tshwanetseng jaaka e tlhokomela ba ba leng mo tlalelong mo setšhabeng sa rona, fa ka fa letlhakoreng le lengwe e beeletsa mo ikonoming ka go beeletsa trilione ya diranta mo mafaratlhatlheng sebaka sa dingwaga di le tharo tse re tobaneng le tsona.2.1.3    Tekanyetsokabo eno e maitlhomo a yona e leng go thusa batho ba ba humanegileng e raya gore mo ranteng e nngwe le e nngwe, disente di le 61 tsa matlole a a kokoantsweng, a a senang dinamane tsa dikoloto e tla dirisiwa go duelela ditirelo tse di botlhokwa tse baagi ba tlamelwang ka tsona ba sa di duelele tse di jaaka tsa motlakase, metsi, thuto, tlhokomelo ya balwetse, go thusa go fokotsa ditlhwatlhwa tsa bodulo, mmogo le go duelela megolo ya go thusa baagi ba ba tlhokang thuso.
2.2    Semphosiamo ya Aforika Borwa ya go Aga Mafaratlhatlha a Setšhaba a a tla Nnelang Ruri (SIDSSA) ya Ngwaga wa 20252.2.1    Kabinete e neseditse pula go garelwa ka katlego ga SIDSSA ya Ngwaga wa 2025 e e neng e tshwaretswe kwa Motsekapa go tloga ka la bo 25 go fitlha ka la bo 27 Motsheganong 2025, e mo go yone go neng ga thankgololwa buka ya bobedi ya merero ya go aga ya ka fa nageng e e bediwang: “Sefalana sa Diporojeke tsa go Aga Mafaratlhatlha tse di Tlametsweng ka Matlole” go ka samagana le dithendara mo ngwageng wa 2025/26. 2.2.2    Mo semphosiamong eno, diporojeke tse dintšhwa di le supa tsa mafaratlhatlha a a botlhokwa, tse di tswang mo Letsholong la Kopo ya Dithendara la bo 1 le le ka ga go rulaganya diporojeke, di ne tsa phasaladiwa, e leng selo se se neng sa matlafatsa maitlhomo a setšhaba sa rona a go dirisa mafaratlhatlha gore re kgone go godisa ikonomi, re tlhole ditiro le go aga ditšhaba tse di somarelegang.2.2.3    Matlole otlhe a diporojeke a a beetsweng tiro ya dikago ka fa nageng ga jaanong a feta dibilione tsa diranta di le 313.5, fa ka fa letlhakoreng le lengwe metseletsele ya diporojeke tsa mafaratlhatlha a motlakase e tsenyeletsa dipeeletso tsa dibilione tsa diranta di le 180 mo batlhagising ba diteišene tse di potlana tsa motlakase.
3.    Bosiamisi, Thibelo ya Bosenyi le Tshireletso 3.1    Dipalopalo tsa Bosenyi3.1.1    Go rebolwa ga dipalopalo tsa bosenyi tsa kotara ya bone tsa paka ya ngwaga wa matlole wa 2024/25 ke bopaki jwa gore bosenyi e santse e le tlhobaboroko mo nageng ya Aforika Borwa jaaka bo ama batho botlhe. Dipalopalo tseno di bontsha phokotsego mo dikgaolong tse dingwe tsa bosenyi go tsenyeletsa dipolao. Le fa go le jalo, dipalopalo tsa bosenyi jwa go thubela mabentlele, ditiragalo tsa tshotlo ka thobalano, go tsenyeletsa petelelo le ditiragalo tse dingwe tsa bosenyi jwa thobalano tsona di tlhatlogile. 3.1.2    Re akgola Tirelo ya Sepodisi sa Aforika Borwa (SAPS) jaaka ba diretse ka bonako mo go direng dipatlisiso le mo go tshwareng babelaelwa mo dikgetseng tsa GBVF. SAPS e setse e golegile babelaelwa mo polaong ya ga Olorato Mongale, moithuti wa Yunibesiti ya Wits yo setopo sa gagwe se fitlhetsweng morago ga gore a ikentshe le motho yo ga jaana a latofadiwang ka polao ya gagwe. Puso e romela matshediso go tswa kwa boteng jwa pelo kwa ba lelapa le ditsala.3.1.3    Puso e amogela ka diatla tsoo pedi katlholo e e rebotsweng ke Moatlhodi Nathan Erasmus kwa Kgotlatshekelokgolo ya Porofense ya Kapa Bophirima, moo Kelly Smith, Jacquen Appollis, mmogo le Steveno van Rhyn ba atlholetsweng go dula kwa kgolegelong matshelo a bona otlhe ka ntlha ya go utswa le go rekisa ngwana, mme ba atlholetswe le dingwaga tse dingwe gape di le 10 kwa kgolegelong ka ntlha ya go thopa ngwana go se mo molaong le ditiragalo tse dingwe tse di amanang le seno mo molatong wa go nyamela ga mosetsanyana wa dingwaga di le thataro e bong Joshlin Smith. Le fa katlholo eno e le sekaphimolakeledi, ga e kitla e phimola kutlobotlhoko e re setseng mo go yona. Re ikemiseditse go utolola nnete mme re dirile bonnete jwa gore sepodisi se tswelele go phuruphutsha motlhala yo mongwe le yo mongwe yo o ka re lebisang koo Joshlin a leng gone. Tshireletso ya bana ke ntlha e e botlhokwa thata ka fa nageng. Re tla tswelela go gagamatsa melao ya naga ya rona, tirisanommogo le maiteko a setšhaba a go dira bonnete jwa gore ngwana yo mongwe le yo mongwe ka fa nageng ya Aforika Borwa a dule a babalesegile, a le botlhokwa e bile a thibelwe gore a se wele mo mathateng.3.1.4    Re le puso re tla tswelela go gagamatsa ntwa ya rona ya go lwantshana le bosenyi ka go thapa le go katisa mapodisi a mantšhwa le go tlhoma diyuniti tse di dirang ka dikgetse tsa bosenyi tse di itlhophileng. Seno se tsenyeletsa le go tlamela sepodisi sa rona ka didirisiwa tse dintšhwa mmogo le katiso e leng dibetsa tse di tlhokagalang mo dinakong tsa segompieno go lwantshana le bosenyi jwa segompieno jo bo matswakabele.
3.2    Go Lwantshana le Ditiragalo tse di sa Tsamaisaneng le Molao tsa go Tsena le go Nna ka fa Nageng3.2.1    Letsholo la Operation New Broom ke letsholo le lentšhwa la thekenoloji le le thankgolotsweng ke Lefapha la Merero ya Selegae mme maitlhomo a lona ke go lwantshana le ditiragalo tse di sa tsamaisaneng le molao tsa go tsena le go nna ka fa nageng e leng seo se bontshang maikemisetso a puso a go lwantshana le ditiragalo tse di seng mo molaong le go dira bonnete jwa gore molao o tswelela go obamelwa. Letsholo leno le dirisa thekenoloji go thusa go tshwara, go golega le go busetsa gae batho ba ba tswang kwa dinageng tsa kwa ntle ba ba leng ka fa nageng go se mo molaong.3.2.2    Letsholo leno, mo tshimologong ya lona, le dirile gore babelaelwa ba le 25 ba ba ipeileng kwa District 6, kwa Motsekapa, ba tshwarwe. Letsholo leno le dirisa thekenoloji ya go nopola dikarolo tsa mmele tse di jaaka sefatlhego kgotsa menwana go tlhotlhomisa gore motho o ka fa nageng ka tshwanelo kgotsa go se mo molaong, go fokotsa kgonagalo ya go dira ditokomane tsa boitshupo tse di seng mo molaong mmogo le go thusa gore dikgotlatshekelo di kgone go garela dikgetse ka bonako.
4.    Merero ya Tsamaiso ya Puso4.1    Puso ya Tshwaraganelo ya Naga (GNU)4.1.1    Gompieno e setse e le ngwaga jaanong ditlhopho tsa Naga le tsa Porofense tse dipholo tsa tsona di feleditseng di dirile gore go se nne le lekoko lepe la dipolotiki le le fentseng go ka busa ka esi. Ka nako eo Aforika Borwa le setšhaba sa yona go ne go sa itsewe foo go enngweng morago ga dipholo tseno. Gompieno re le GNU, re ikotla sehuba gore re kgonne go kopanya ditlhogo ra tlhoma puso mo pakeng ya matsatsi a le 14, e leng phitlhelelo e e bontshang gore re dirile bontle thata fa re ipapisa le tse dingwe tsa dinaga tse di tlhabologileng tse di fetileng mo re neng re le gone ka nako eo gore di kgone go tlhoma puso.4.1.2    Ntlha e e fitlheletsweng eno ke sesupo sa gore re tsosolositse maikemisetso a rona gore re nne le puso e e tsetsepetseng, e e dirisanang le e e tshwaraganetsweng. Tirisanommogo eno e e neng e le lantlha e diriwa mo nageng ya rona, e dirile gore re nne le puso e e tlhakanetsweng ke makoko a dipolotiki a le 10, e bontshitse ka fao go baya kwa pele setšhaba sa rona go nang le maatla ka teng ka go baya kwa setlhoeng dilo tse di botlhokwa mo matshelong a batho ba Aforika Borwa. Ka ntlha ya go buisana le go bontshana, makoko ano a ne a nna fatshe a dirisana mmogo go rarabolola dintlha tse di tlhobaetsang tse naga e tobaneng natso, ka go dira gore go nne le tshwaragano le maitlhomo a a tshwanang, go sa kgathalesege gore dikakanyo tsa rona tsa sepolotiki di atlhogane go le kanakang.
B.    Go Baya Ditokololo tsa Kabinete mo Dinakong1. Dithulaganyo tsa go Ipaakanyetsa Moletlo wa G20
1.1    Mafelo a go tla Tshwarelwang kwa go ona Moletlo wa Baeteledipele ba G20Go tla tshwarelwa Moletlo wa Baeteledipele ba G20 kwa NASREC Expo Centre kwa Johannesburg ka Ngwanaitseele 2025. NASREC, e leng Tikwatikwe ya go Tshwarela Meletlo ya Temothuo, Metshameko le Boitapoloso (NASREC) e agilwe ka 1984 fa seemo sa Tlhaolele se santse se ntshitse matlho a mahibidu. Ka tsela eo lefelo leno le agilweng ka lona, jaaka le le fa gare ga Johannesburg le Lekeišene la Borwa-Bophirima le le tumileng ka gore ke SOWETO, ke lona le le kgaoganyang mo teropo e felelang gone, e leng lefelo leo le neng le dirisiwa jaaka molelwane go bontsha mo SOWETO e simololang gone jaaka e ne e dirisiwa jaaka lefelo le go iwang kwa go lona go thapa bathobantsho ba ba neng ba jewa diatla. Puso ya temokerasi e tswelela go tsaya maikarabelo a go ntšhwafatsa moago wa NASREC mme e o dirisa go dirilola ditiro tse o neng o dirisediwa tsona mo pusong ya tlhaolele tsa go rulaganya madulo go ya ka go tlhaola merafe ka go tlisa ditirelo kwa ba merafe e mengwe mme kwa merafeng a mengwe go sa tlisiwe ditirelo, e leng selo se se neng se dira gore go nne mo pepeneneng gore naga ya Aforika Borwa ke naga e e kgaoganeng go ya ka bosemorafe. Gompieno go ditlhabologo tse di dirilweng mo tikologong eo NASREC e leng mo go yona go dira gore go nne le teropo e e tlhabologileng, e mo go yona go nang le Soccer City (e bong lebala la metshameko la FNB), e leng lebala la naga ya Aforika Borwa la metshameko le le botlhokwa thata. Soccer City, e mo go yona go neng go tshwaretswe Motshameko wa Ntlha wa Kgwele ya Dinao wa Sejana sejana sa Lefatshe mo kontinenteng ya Aforika, ke le lengwe la mabala a metshameko a le 20 a magolo mo lefatsheng. Ka jalo, go tshwarwa ga Moletlo wa Baeteledipele ba G20 kwa NASREC, fela jaaka meletlo e mengwe gape e mentsi e e kileng ya tshwarelwa kwa NASREC o tla tswelela go dira gore NASREC e nne lefelo le le re gopotsang gore re golaganye mafelo a naga ya rona a bodulo gore re tle re nne le Aforika Borwa yo baagi ba yona ba lekalekanang ka nnete.
1.2    Moletlo wa Setšhaba wa G20Mo nakong e e sa fediseng pelo naga ya Aforika Borwa e tla thankgolola leano la letsholo la Moletlo wa Setšhaba wa G20. Moletlo wa Setšhaba wa G20 ke karolo ya letsholo le le tserweng mo Letsholong la Naga ya Bazil la G20, e leng letsholo le le tlhodileng mekgatlho ya setšhaba le mekgatlho ya baagi ba ba anngwang ke maemo a dipolotiki tsa dikgaolo mmogo le ditshwetso tsa merero ya ikonomi e e potlana tse di tserweng ke baeteledipele ba Setlhopha sa dinaga di le 20 tse di nang le maatla.
1.3    Dikopano tsa go Ipaakanyetsa go Tshwara Moletlo wa G20Jaaka e le karolo ya letsholo le le tsweletseng la go ipaakanuetsa G20 jaaka go tlhanasetswe go samaganwe le ditshwetso tse di tshwanetsweng go atlhaatlhiwa mo Moletlong wa Baeteledipele ba G20, go ne ga tshwarwa dikopano tse di latelang tsa G20: a)    Kopano ya Bobedi ya Tirisanommogo mo Lefatsheng mabapi le Tlamelo ya Matlole e e neng e tshwaretswe kwa Mpumalanga - e atlhaatlhile ntlha ya go tlhatlosa tlamelo ya matlole ka go abelana ka kemonokeng ya matlole go dikgwebopotlana, tse dikgolwane le tse dikgolo mmogo le go batla ditsela tse di ka re tswelang mosola tsa go dirisa thekenoloji gore re kgone go tlamela setšhaba ka ditirelo.b)    Kopano ya Tshimololo ya W20 e e neng e tshwerwe ke ba Lekgotla la Dipatlisiso tsa Saense le Batho (HSRC) mmogo le badirisanimmogo ba yona kwa Motsekapa e neile ditlhophatiro tse di farologaneng tšhono ya go atlhaatlha dintlha tseo di amang basadi, tseo mo go tsona di tsenyeletsang seabe sa basadi mo ikonoming, Tirisodikgoka le Dipolao tsa Basadi (GBVF), go bulela basadi ditšhono tsa go ya sekolong le iponela ditirelo tsa pholo fela jaaka batho ba bangwe.c)    Kopano ya Boraro e e ka ga Setlhopha sa Tiro e e ka ga Mafaratlhatlha e e neng e tshwaretswe kwa porofenseng ya Mpumalanga mogopolo wa yona o ne o tsetsepetse mo ntlheng ya go dira gore go nne le mafaratlhatlha a a mosola a a kgabaganyang melelwane ya dinaga, mo ntlheng ya go oketsa dipeeletso tse di sa kgaotseng ka mokgwa wa go dirisa dithuso tse di farologaneng tsa matlole, mmogo le mo go ageng metseletsele ya diporojeke tse di ngokelang dipeeletso.d)    Kopano ya bobedi ya letsholo la G20 e e ka ga Ikonomi e e Ikaegileng ka Ditshedi e ne e tshwaretswe kwa porofenseng ya Mpumalanga mme mo go yona go atlhaatlhilwe dintlha tse di ka ga ka fao go ka solwang mosola Ikonomi e e Ikaegileng ka Ditshedi go fetola maemo a kgolo ya ikonomi ka bophara, go tlisa tlhabololo e e tsepameng, tlhokomelo ya loago le go dira gore go nne le tekatekano mo setšhabeng.e)    Kopano ya Setlhopha sa Tiro ya G20 mabapi le Dipatlisiso le Boitlhamedi mmogo le Kopano ya Setlhopha sa Dipuisano tse bobedi jwa tsona bo neng bo tshwaretswe kwa porofenseng ya Mpumalanga di sekasekile kgatelopele e e setseng e dirilwe mo dintlheng di le lesome tse go neng ga dumelanwa ka tsona mo dikopanong tsa bona tsa ntlha mme e bile gape go ne ga atlhaatlhiwa gape le Boikano jwa Ditona tsa G20 mo Mererong ya Dipatlisiso le Boitlhamedi. f)    Kopano ya Boraro ya Setlhophatiro sa Merero ya go Tlisa Tlhabologo e e neng e tshwaretswe kwa porofenseng ya KwaZulu-Natal mo go yona go ne ga atlhaatlhiwa dintlha tse di botlhokwa mo Setlhophatirong sa Merero ya go Tlisa Tlhabologo mo maitlhomo e neng e le go dira gore go dumelanwe ka ditharabololo tsa go rarabolola dikgwetlho tse re tobaneng le tsona mo dinakong tsa rona mmogo le go potlakisa dikgato tsa gore re kgone go phethagatsa Dipeelo tsa go Thusa Setšhaba (di-SDG).g)    Kopano ya Borasaense ba Bagolo ba Lephata la Temothuo (MACS) e e neng e tshwaretswe kwa porofenseng ya Limpopo mo go yona go atlhaatlhilwe maano a a tshwanetsweng go tseelwa dikgato a a ka ga ka fao dinaga mo lefatsheng ka bophara di ka dirang ka gone go thiba tlala, go dira gore merero ya temothuo e se tsamaye e kgopakgopiwa, mmogo le merero ya maemo a loapi a a fetogetseng ruri ka go dirisa ditsela tsa boitlhamedi le ka go dirisana mmogo mo mererong ya saense. h)    Kopano ya G20 e e ka ga Thuto le Dikolo tsa bo Mapimpana e mo go yona go atlhaatlhilweng ntlha ya go dira gore mo maikemisetsong otlhe a lepata la thuto mo lefatsheng ka bophara mogopolo wa Thuto le Dikolo tsa bo Mapimpana e nne ona o o tsewang tsia go gaisa.i)    Kopano ya G20 e e ka ga Merero ya gore mo Lefatsheng ka Bophara Makwalo a Thuto a Lekalekane mo go yona go atlhaatlhilwe dintlha tse di botlhokwa mo go direng gore mo lefatsheng ka bophara go nne le thuto e e tshwanang e e tswileng diatla mme seno se ka kgonagala ka go bula dikgoro tsa melelwane gore batho ba ba tswang kwa dinageng tsa kwa ntlhe ba kgone go thapiwa kwa dinageng tse dingwe, ka go dira gore batho ba ba nang le bokgoni ba kgone go ba gasa gongwe le gongwe gotlhe mmogo le ka go godisa seabe sa makwalo a thuto a a tsayang paka e khutshwane go ithutela ona a go ithutela bokgoni jo bo rileng a a tla tlhotlheletsang batho gore ba se emise go ya sekolong le a a tla dirang gore ba thapege.j)    Kopano ya Bobedi ya Setlhophatiro sa Merero ya Thuto e tshwaretswe kwa porofenseng ya Bokone Bophirima mme mo go yona go atlhaatlhilwe ntlha ya go tlamela barutwana botlhe ka thuto ya maemo a a kwa godimo.
C.    Ditshwetso tsa Kabinete1.    Sekwalwa sa Masupatsela sa Pholisi ya Naga ya go Thapa Batho ba ba Tswang kwa Dinageng tsa kwa Ntle ba ba Leng ka fa Nageng (NLMP) ya Ngwaga wa 20251.1.    Kabinete e neseditse pula Sekwalwa sa Masupatsela sa Pholisi ya Naga ya go Thapa Batho ba ba Tswang kwa Dinageng tsa kwa Ntle ba ba Leng ka fa Nageng (NLMP) ya Ngwaga wa 2025 gore jaanong e ka tsengwa tirisong. Maitlhomo a pholisi eno ke go tla ka leano la go tsamaisa tiro ya go tlhoma dithulaganyo tsa go tla ka fa nageng le go thapiwa ka fa nageng ga batho ba ba tswang kwa dinageng tsa kwa ntle. Maitlhomo a yona ke go dira gore mo dikarolong di le mmalwa go nne le tekatekano, go tsenyeletsa le seo maAforika Borwa a se solofelang fa go tlhodiwa ditiro, segolo fa re lebelela gore botlhokatiro bo setse bo iphile maatla e bile go setse go na le tumelo ya gore diphatlhatiro tsotlhe di oletswe ke batho ba ba tswang kwa dinageng tsa kwa ntle. 1.2.    NLMP e tsenya tirisong mokgwa wa go tlhoma melelwane ka dipalopalo ka gore batho ba ba thapiwang ba tswa kwa dinageng tsa kwa ntle ba tsene mo nageng ka mokgwa o o leng mo molaong e bile ba na le makwalo a a ba letlelelang go ka thapiwa ga ba tshwanelwa go thapiwa ka bontsi go feta palo e e tlhomilweng mo makaleng a magolo a a botlhokwa, gareng a mangwe a le mantsi, a a jaaka lekala la temothuo, la borobasogo le bojanala, mmogo le la kago. 1.3.    Pholisi eno e tsamaisana le dikgato tse dingwe tse di tserweng tse di jaaka go tsa go phetagatsa lenaneo la makala a batho ba ba tswang kwa dinageng tsa kwa ntle ba sa letlelelwang go ka itlhamela digwebo mo go ona, mmogo le dikgato tsa Molao o o Kwalolotsweng Sešwa wa Dikgwebopotlana tsa ka ga Nageng wa ngwaga wa 1996, (Molao wa bo 102 wa 1996), jaaka o kwalolotswe, maitlhomo e le go fokotsa dipalo tsa batswantle ba ba itshimololelang dikgwebopotlana, tse dikgolwane le tse dikgolo, le go gwebo mo makaleng a a rileng a ikonomi ya rona.
2.    Go Nesediwa Pula ga Sekwalwa se Iseng se Butswe sa Pholisi ya go Rebola Dilaesense tsa Dikgwebo2.1.    Pholisi ya go Rebola Dilaesense tsa Dikgwebo e botlhokwa thata mo go rulaganyeng thulaganyo ya go rebola dilaesense go ralala le naga, diporofense le dimasepala, e leng selo se se tla dirang bonnete jwa gore dikgwebo ka go tshwana di latela melawanataolo ka go tshwana mme e bile gape e tla dira gore le maemo a go latela molao a a tokafala.2.2.    Ka go tsenya tirisong dithulaganyo tse di tlhamaletseng le thebolo ya dilaesense e e sekametseng ka fa letlhakoreng la maAforika Borwa seno se bulela Dikgwebopotlana, tse Dikgolwane le tse Dikgolo (di-MSME) ditšhono mmogo le baagi ba mo malobeng ba neng ba sa bone thuso mo makaleng a a botlhokwa, mmogo le go dira gore dikgwebo tse dingwe e nne maAforika Borwa feela ba ba letleletsweng go nna beng ba dikgwebo tseo.2.3.    Mo go direng gore thulaganyo eno e tshamaisane le dinako tsa segompieno, pholisi eno e laola gore go nne le sefalanatshedimosetso sa inthanete se dikopo tseno di tlhatlhelwang mo go sona, e leng seo se tla fedisang thulaganyo ya mo malobeng ya go tsenya dikopo e e neng e dirisa pene le pampiri mme mo legatong la teng go tsena sefalana sa thekenoloji se se direlang ka bonako le ka manontlhotlho se se kgonang go baya bakopi mo dinakong ka kgatelopele ya gore kopo ya bona e tsamaya kae. Diphetogo tseno ga di thuse fela mo dithulaganyong tsa go dira dikopo mme gape di thusa le mo go direng gore lephata la dikgwebo le le se tlhole le opisa batho tlhogo, le thusa gore kgolo ya dikgwebo e diragale ka go tshwana le ka go lekalekana le go oketsa palo ya dikgwebo tse di nang le seabe mo ikonoming.
D.    Molaotlhomo1.    Go Kwalolwa Sešwa ga Molaotlhomo wa Merero ya Ditirelo tsa go Thapiwa kwa Tirong 1.1.    Kabinete e neseditse pula Molaotlhomo yo o Kwalolotsweng Sešwa wa Merero ya Ditirelo tsa go Thapiwa kwa Tirong.1.2.    Maitlhomo a Molaotlhomo ono ke go tla ka leano la go tsamaisa tiro mmogo le melao ya go laola dithulaganyo tsa go thapa batho ba ba tswang kwa dinageng tsa kwa ntle mo dikgwebong tsa ka kwano fa ka fa letlhakoreng le lengwe tshireletso le dikgatlhegelo tsa setšhaba.1.3.    Maitlhomo a Molaotlhomo ono ke go tshitshinya gore go simololwe go laolwe semolao ditheo tsa go thapela ditlamo badiri jaaka maitlhomo e le go thibela gore badiredi ba se jewe ntshu, go tshwana le go thapa batho ba ba senang ditokomane ba ba tswang kwa dinageng tsa kwa ntle go tla go dira ka fa nageng mme ba duelelwe megolo e e sa reng sepe. Seno se tsamaisana gape le dikarolo tsa Molao wa Merero ya Bofaladi, wa ngwaga wa 2002 (Molao wa bo 13 wa 2002) mmogo le Molao wa Merero ya Batho ba ba Tshabetseng ka fa Nageng wa Ngwaga wa 1998 (Molao wa bo 130 wa 1998).1.4.    Molaotlhomo ono o tshitshinya leano la go tsamaisa tiro le le tla kgontshang Tona ya Merero ya Ditiro le Badiri go tlhoma dipalopalo tse di sa tshwanelwang go fetiwa kgotsa go di ikgatolosa tsa batho ba ba tswang kwa dinageng tsa kwa ntle ba ba ka thapiwang. Dipalopalo tseno di tla ya ka gore ke lephata lefe la ikonomi, ke mofuta ofe wa tiro kgotsa ke kwa kgaolong efe ya naga. Tona o tla tlhoma dipalopalo tseno mo lekaleng lengwe le lengwe morago ga gore a dule fatshe le go bontshana le ba Boto ya Ditirelo tsa Merero ya Badiri le Ditiro mmogo le go sekaseka ditshwaelo go tswa kwa baafing. 1.5.    Kabinete e laetse Tona ya Merero ya Ditiro le Badiri go garela ka bonako lenaneo la ditiro (ka go sekegela tsebe ditshwaelo tsa baagi) mabapi le gore ke mofuta ofe wa ditiro tse di tsewang e le tseo ka fa nageng go nang le tlhaelo ya tsona jaaka go tlhokega batho ba ba nang le kitso le bokgoni jono jaaka bo le botlhokwa jo naga e bo tlhokang gore bo tle ka kwano bo tle go tlhatlhelela baagi ka fa nageng gore re kgone go atolosa palo ya batho ba ba thapiwang ka fa nageng ba ba senang ditiro.1.6.    Kabinete e santse e eme ka la gore go na le tlhokagalo e e seng kana ka sepe ya gore go garelwe Sekwalwa sa Masupatsela se se ka ga Bofaladi gore re tle re kgone go disa le go tsamaisa ka thulaganyo e e manontlhotlho batho ba ba tswang kwa dinageng tsa kwa ntle ka ntlha ya go iponela ditiro ka fa nageng.
E.    Go ThapiwaPele batho botlhe ba thapiwa go tla tlhatlhobiwa makwalo a bona a dithuto le ditlankana dingwe tse di tlhokagalang.1.    Rre Matsobane Themba Matlou o thapilwe go nna Mokaedikhuduthamagamogolo wa Setheo sa Tlhokomelo ya Baagi sa Aforika Borwa. 2.    Mme Ogalaletseng Anastasia Gaarekwe o thapilwe go nna Motlatsi wa Mokaedi yo Mogolo (DDG): mo Lephateng la go Dirisana ga Makala a Puso kwa Lefapheng la Matlotlo a Bosetšhaba. 3.    Rre Christopher Charles Axelson o thapilwe go nna DDG: mo Lephateng la Merero ya Lekgetho le Matlole kwa Lefapheng la Matlotlo a Bosetšhaba. 4.    Mme Ulrike Britton o thapilwe go nna DDG: mo Lephateng la Merero ya Matlole a Puso mo Lefapheng la Matlotlo a Bosetšhaba.
5.    Ditokololo tsa Boto ya Setheo sa Letlole la go Kgaolwa kwa Tirong (UIF):(a)    Mme Zodwa Penelope Manase (Monnasetulo) (b)    Rre Edward Malomeje Thobejane (Moemedi wa Mokgatlho wa Badiri);(c)    Mme Martle Keyter (Moemedi wa Mokgatlho wa Badiri);(d)    Rre Malesela Moses Lekota (Moemedi wa Mokgatlho wa Badiri);(e)    Mme Zizile Lushaba-Nyawo (Moemedi wa Mokgatlho wa Dikgwebo);(f)    Rre Hillary Mac Master (Moemedi wa Mokgatlho wa Dikgwebo);(g)    Mme Beverly Jack (Moemedi wa Mokgatlho wa Dikgwebo);(h)    Rre Thembinkosi Josopu (Moemedi wa Mokgatlho wa Baagi);(i)    Rre Skhumbuzo Mpanza (Moemedi wa Mokgatlho wa Baagi); (j)    Mme Paulet Sesedi Pelo (Moemedi wa Mokgatlho wa Baagi). (k)    Rre Mahuza Ngubane (Moemedi wa Lefapha la Ditheo tse Dikgolo tsa Thuto);(l)    Mme Ogalaletseng Anastasia Gaarekwe (Moemedi wa Lefapha la Matlotlo a Bosetšhaba); mmogo le (m)    Mme Ntshimi Esther Tloana (Moemedi wa Lefapha la Merero ya Ditiro le Badiri)
6.    Ditokololo tsa Boto ya Sentech: (a)    Mme Sedzani Mudau (Monnasetulo);(b)    Rre Themba Phiri;(c)    Rre Mbasa Metuse;(d)    Moatefokate Lavandran Gopaul;(e)    Rre Patrick Wadula;(f)    Rre Peter Zimri;(g)    Mme Alexandria Procter; le (h)    Mme Lwazikazi Nopece.
F.    Ditiragalo1. Meletlo ya go tlotlomatsa dikgwedi tse di botlhokwa le ditiragalo tsa teng tsa naga tsa ngwaga wa 2025 Kabinete e neseditse pula melaetsa e e botlhokwa mmogo le megopolo e e ka ga meletlo e e latelang e e tla tshwarwang mo dikgweding di le mmalwa tse re tobaneng le tsona ya go tlotlomatsa ditiragalo tse di botlhokwa mo setšhabeng sa rona:
(a)    Kgwedi ya BašwaLetsholo la Ngwaga wa 2025 la Kgwedi ya Bašwa le tla thankgololwa kwa Musiamong wa Segopotso sa Hector Pieterson kwa Orlando West, Soweto mo porofenseng ya Gauteng ka molaetsamogolo yo o reng: “Bokgoni jo bo tsamaisanang le lefatshe le le fetogetseng ruri - go tlhatlhelela bašwa gore ba tle ba nne le seabe sa boammaruri mo mererong ya ikonomi.” Maitlhomomagolo wa Letsholo la Ngwaga wa 2025 la Kgwedi ya Bašwa ke go ikuela mo bašweng go tsaya dikgato go rarabolola bothata jwa go tlhokaditiro ga bašwa mmogo le go aga ikonomi e e bayang bašwa ba naga ya rona kwa setlhoeng. Kgwedi eno e tla solwa mosola ka go phasalatsa ditšhono tse di leng teng tse bašwa ba ka di solang mosola go tlhatlhelelwa ka kitso le bokgoni le go iphedisa mo diintasetering tse di thapang batho ka bontsi tse segolobogolo di thapang bašwa ka bontsi.
(b)     Kgwedi ya BasadiKabinete e neseditse pula molaetsamogolo mmogo le ditiragalo tse di tla tshwarwang mo letsholong la go bontsha tlotlo la Kgwedi ya Basadi ya 2025, jaaka ngwaga ono e tla bo e le wa bo 30 fa e sale go dumelanwa kwa Beijing ka ngwaga wa 1995 ka gore go tlhomiwe Serala sa go Tsaya Dikgato, e leng ntlha e e botlhokwa thata fa re gadima ditshwanelo tsa basad, matlafatso le go samagana le tekatekano ya batho ba bong jo bo farologaneng. Letsholo leno la ngwaga wa 2025 le tla samagana le go phethagatsa dikgato ka matlhagatlhaga go thibela Tirisodikgoka le Dipolao tsa Basadi (GBVF), go nosetsa maitshwaro a a senang lenyatso go tswa mo banneng le mo basimaneng mmogo le go dira gore mafelo a kwa tirong le tikologo ka bophara a babalesege mo basadi le basetsana le bona ba tla ikutlwang ka babalesegile. Kabinete e ikuetse mo go maAforika Borwa otlhe go ema le go thulana ka ditlhogo le bothata jono jwa GBVF.
(c)    Letsholo la Matsatsi a le 16 go Lwela gore Batho ba Kgaotse Ditiragalo tsa GBVFLetsholo la Matsatsi a le 16 go Lwela gore Batho ba Kgaotse Ditiragalo tsa GBVF le tla tshwarwa go tloga ka la bo 25 Ngwanaitseele go fitlha ka la bo 10 Sedimonthole 2025 ka molaetsamogolo yo o reng: “Go Tlhotlhetsa Phetogo: Go tobana, go thibela, go rotloetsa maitsholo a a siameng mo batho ba borre, mmogo le go dira gore re aga lefelo le le bolokesegileng le botlhe ba sa kgorelediweng gore re kgone go fedisa GBVF”. Letsholo la monongwaga le tswelela go samagana le matsapa a a tlholang GBVF fa ka fa letlhakoreng le lengwe le samagane le go ruta batho ba borre maitsholo a a amogelesegang le go rotloetsa gore go nne le tekatekano ya batho ba bong jo bo farologaneng, mmogo le go tlhola ditšhono tsa go iphedisa mo basading le mo baneng.
(d)    Kgwedi ya Bosetšhaba ya Temososetšhaba ka ga Ditshwanelo tsa Batho ba ba nang le Bogolofadi Kabinete e neseditse pula molaetsamogolo mmogo le ditiragalo tse di tla tshwarwang mo letsholong la go bontsha tlotlo la Kgwedi ya Naga ya Temososetšhaba ka ga Ditshwanelo tsa Batho ba ba nang le Bogolofadi la Ngwaga wa 2025 (DRAM) e e tla simololang go ketekiwa go tloga ka la bo 03 Ngwanaitseele go fitlha ka la bo 03 Sedimonthole. Molaetsamogolo wa teng o re: “Go tlhoma leano la tirisanommogo ya makala a a farologaneng go dira gore a thuse mo go direng gore batho ba ba golofetseng le bona ba nne le seabe mo setšhabeng”. Se molaetsamogolo ono se o gatelelang ke botlhokwa jwa go tshwarisana tiro mmogo mo go tsholetseng ditshwanelo le go nna le seabe ga batho ba ba golofetseng mo setšhabeng sa rona. Ditiragalo tseno tse di tlileng go goga sebaka sa kgwedi di tlile go bula setšhaba matlho ka mmogo le go se bontsha kgatelopele e e setseng e dirilwe ka fa nageng mo go direng bonnete jwa gore ditshwanelo tsa batho ba ba nang le bogolofadi di a sirelediwa, seno se tlile go tsenyeletsa le go sekegela tsebe maikutlo a bana ba ba nang le bogolofadi, go dira gore batho ba ba nang le bogolofadi ba kgone go iponela ditšhono tse di tlang le didirisiwa tsa thekenoloji mmogo le go beeletsa mo togong ya maano a a tlileng go tsepamisa mogopolo mo go tlholeng ditiro tse di tlileng go tlholelwa batho ba ba nang le bogolofadi.
G.    Melaetsa1.    Melaetsa ya MatshedisoKabinete e romela matshediso a yona kwa ba lelapa le ditsala tsa:a)    Mama Gertrude Ntiti Shope, yo a neng a itsiwe ka leina la mmamoratwa la MaShope, mogaka wa ntwa ya kgaratlho yo e neng e le wa ba bangwe ba ntlha ba ba neng ba romelwa kwa palamenteng ya ntlha ya temokerasi ka ngwaga wa 1994. O ne gape e le yo mongwe wa bao ba abetsweng Kabo ya Tlotlo mabapi le Tiro ya gagwe e e Tswileng Diatla (Selefera) e a neng a abelwa yona ka 2003 go mo rolela hutshe mo tirong ya gagwe e e tswileng diatla mo pusong. Mo godimo ga seno, MaShope e ne e le yo mongwe wa ditokololo tse di tlhamileng Federation of South African Women (FEDSAW) e leng mokgatlho yo o neng wa bokanya basadi gore ba eme ka dinao ba lwantshane le puso e e setlhogo ya tlhaolele ya semorafe e e neng e sena botho. Ka ngwaga wa 1991 o ne a tlhophiwa go nna Moporesitente wa ntlha wa mokgatlho wa African National Congress Womans League (ANCWL). Moporesitente Ramaphosa o ntshitse taelo ya puso gore Tirelophitlho ya ga MaShope e Tsamaisiwe Semmuso ya Diphitlho tsa Maemo a Ntlha le gore folaga ya naga ya Aforika Borwa naga ka bophara mo ditheong tsotlhe tsa naga e fofisediwa ka tsena e e bontshang gore re mo khutsafalong ya tatlhegelo ya botshelo go fitlha Lamatlhatso, 31 Motsheganong 2025. b)    Mme Lungi Annette Mnganga-Gcabashe yo e neng e le tokololo ya palamente ka dipaka tse di farologaneng fa e sale go tloga ka ngwaga wa 2004 yo a kileng ya nna Monnasetulo wa Komiti ya Lefapha la Bojanala mo Palamenteng ya bo Supa. E ne gape e le Motlatsamoporesitente wa mokgatlho wa African National Congress Womans League (ANCWL) wa ga jaana. O ne a ema a lwantshana le ditiragalo tsa go melela batho ba bangwe meno tse di neng di tlhodiwa ke puso ya tlhaolele mmogo le go nna le seabe se se bonagalang mo go direng gore setšhaba se tshwaragane go tle go rene kagiso mo motsing oo dintwa tsa sepolotiki di neng di tswile mo taolong ka nako eo kwa porofenseng ya KwaZulu-Natal. c)    Modiaragatsi yo a fentseng dikabo, rre Presley Chweneyagae, yo a neng a itsege ka bokgoni jwa gagwe jo bo gagamatsang jwa go diragatsa mo motshamekong wa Tsotsi, yo o neng wa fenya Dikabo tsa Maemo a a kwa Godimo a go Diragatsa mo Ditshwantshong tsa Dipuo tsa Boditšhaba ka ngwaga wa 2005. O tlhageletse mo ditshwantshong di le dintsi mmogo le mo dikanaleng tsa thelebišene, pele a ka tlhokafala o ne a diragatsa jaaka Cobrizi mo motshamekong wa thelebišene wa The River. d)    Mogasi yo a neng a itsege e bong Darren Scott yo lentswe la gagwe le neng le balwa mo mantsweng a a agileng intaseteri ya seyalemowa ya naga ya Aforika Borwa mo lentswe la gagwe le neng le na le sebaka sa go feta dingwaga di le masome a le mane le gasa mme ka ngwaga wa 2024 leina la gagwe le ne le tsengwa mo Dikabong tsa Batlotlegi ba ba Tumileng ba Seyalemowa. e)    Motshameki wa ka fa letlhakoreng wa setlhopha sa di-Springbok Cornal Hendricks yo a tshamekileng mo metshamekong e le 12 ya di-Springbok magareng ga ngwaga wa 2014 le wa 2015 mmogo le go nosa dino di le tlhano.f)    Charles B Rangel, rakonkerese wa mo malobanyaneng yo e leng kgale e le rankonkerese ya Ameriaka wa kwa Harlem, kwa New York, yo ka ngwaga wa 1987 a neng a ema nokeng se kwa bofelong se neng sa itsege le go tuma ka la gore ke “Rangel Amendment” mme seno se ne sa fetola melao ya lekgetho ya Amerika sa dira gore ditlamo tsa naga ya Amerika tse di beeletsang kwa dinageng tsa kwa ntle di se kgaolelwe lekgetho fa di beeletsa mo nageng ya puso ya tlhaolele ya naga ya Aforika Borwa. O ne a dirisa maatla a gagwe gape le mo go buleleng ditšhono magareng ga naga ya Amerika le dinaga tse di santseng di gola ka go dira gore go nne le Letsholo la Dinaga tsa Caribbean mmogo le Kgato ya go Oketsa Ditšhono tsa go Godisa Ikonomi ya Aforika (AGOA).g)    Ngũgĩ wa Thiong'o, Mokwadi wa dibuka wa naga ya Kenyan yo a tlhokafalang a na le dingwaga di le 87, yo e neng e le seganka mo dibukeng tsa bakwadi ba Bana ba Mmala wa Sebilo – dibuka tse a di kwadileng tse di buang ka ka fao naga ya Kenya e fetogileng ka gone go tloga mo motsing wa bokoloniale go nna naga e e babatsang temokerasi, mme tiro ya gagwe e santse le gompieno e dira gore Bana ba Mmala wa Sebilo mmogo le baagi mo lefatsheng ka bophara ba itlotlomatse ka yona fa go tla mo tlhabololong ya kontinente ya Aforika. O tla nna a gopolwa jaaka mokwadi yo a tlotlegang mo bakwading ba kontinente ya Aforika. h)    Ngaka, Dean Tshenuwani Simon Farisani, tokololo ya mo malobeng ya Palamente, yo e kileng ya nna Mokhuduthamaga wa Dipalangwa kwa porofenseng ya Limpopo, yo e neng e ke serutegi sa makwalo a a boineelo e bile e le moruti wa Kereke ya Lutere ya Ma-Avenjelika ya Naga ya Aforika Borwa (ELCSA). Mo pakeng ya tlhaolele, e ne e le yo mongwe wa baruti ba bana ba mmala wa sebilo ba ba neng ba tumile mo nageng ba ba neng ba rera thero ya go ema kgatlhanong le tlhaolele mme go lwelwe kgololesego mo kerekeng ya gagwe ya kwa kgaolong ya Devhula-Lebowa kwa karolong e mo malobeng e neng e bediwa gore ke Transvaal. Ene le Moporesitente Cyril Ramaphosa mo nakong eo ba ne ba tlhoma Mokgatlho wa Bašwa wa Bana ba Mmala wa Sebilo wa Kereke kwa tshimologong ya dingwaga tsa bo ma-1970, mme e bile gape o ne a le mafolofolo mo Mokgatlhong wa go Bula Bana ba Mmala wa Sebilo Matlho, segolo jang jaaka e ne e le moporesitente wa ona wa Mokgatlho wa go Bokanya Bana ba Mmala wa Sebilo go tloga ka ngwaga wa 1973 go fitlha ka wa 1975. O ne a tshwarwa makgetlho a le mantsinyana, go ya ka mokgatlho wa Amnesty International o ne a tshwarwa jaaka mogolegwa wa ditiragalo tsa go bula batho matlho, mme o ne a neela bopaki phatlhalatsa ka ga ka fao a neng a diriwa setlhogo ka teng ke mapodisi a puso ya tlhaolele. Kwa tshimologong ya dingwaga tsa bo ma 1980, o ne kobiwa le go ntshiwa mo motseng yo a neng a nna mo go ona go nna mofaladi. O rile fa a boela gae morago ga gore ANC is se tlhole e tsewa jaaka mokgatlho yo o sekegilweng, o ne a thusa thata go tsosolosa dikarolo tse di farologaneng tsa mokgatlho wa ANC, a dira gore dikereke di nne le karolo mo go lwelweng gore go nne le poelano ka fa nageng mmogo le mo go thusaneng le ditšhaba tsa ka fa nageng.
2.    Melaetsa ya go AkgolaKabinete e romela melaetsa ya yona ya go akgola le go eletsa masego kwa go:a)    Ramabelo a makhutshwanyana yo a gatang a gatoga, Akani Simbine, yo ga jaanong e leng ene ramabelo yo a gaisang ba bangwe botlhe mo lefatsheng, yo a fentseng lebelo la dimitara di le 100 kwa Metshamekong ya kwa Teropong ya Atlanta jaaka a garetse lebelo leno ka sebaka sa metsotswana e le 9.86 mmogo le go garela lebelo la dimitara di le 100 kwa Rabat Diamond League jaaka a garetse lebelo leno ka sebaka sa metsotswana e le 9.95.b)    Ramabelo a makhutshwanyana yo a gatang a gatoga, Bayanda Walaza, yo a nang le lebelo go gaisa bankane ba gagwe mo lefatsheng yo a tlhomileng rekoto e ntšhwa ya naga ya Aforika Borwa mo lebelong la dimitara di le 100 la banna jaaka a garetse lebelo leno ka sebaka sa metsotswana e le 9.94 kwa Boris Hanzekovic Memorial.c)    Moatlelete wa moAforika Borwa, Zakithi Nene, yo a tswileng mo maemong a bobedi mo metshamekong ya lebelong la banna la dimitara di le 400, mo a garetseng lebelo leno ka sebaka sa metsotswana e le 44.46 mo lebelong la Rabat Diamond League.d)    Amajita, setlhopha sa naga sa batshameki ba ba nang le dingwaga tse di ka fa tlase ga di le 20, bao ba dirileng metlholo jaaka e ne e le la ntlha ba fenya Sejana sa Kgwele ya Dinao sa Batshameki ba Dinaga tsa Aforika ba Dingwaga tse di ka fa tlase ga di le 20.e)    Rre Rayno Nel jaaka e le moAforika Borwa wa ntlha wa Ngwana wa Mmala wa Sebilo go fenya kabo ya Monna yo a Nang le Maatla a Mantsi go Gaisa mo Lefatsheng.
E rebotswe ke: Dipotsolotso: Mme Nomonde MnukwaMmueledi wa Puso wa NamaotshwereMogala: 083 653 7485"
